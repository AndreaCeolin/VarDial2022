{"id": "1878726", "revid": "181699", "url": "https://it.wikipedia.org/wiki?curid=1878726", "title": "Marca vindica", "text": "La Marca vindica, o Marca slovena, (sloveno:\"slovenska krajina\", \"slovenska marka\"; tedesco:\"Windische Mark\") era un territorio del Sacro Romano Impero, all'incirca corrispondente all'odierna regione della Bassa Carniola in Slovenia.\nI termini \"vindica\" e \"slovena\" sono sostanzialmente equivalenti poich\u00e9 il termine \"Windisch\", nel tedesco medievale si utilizzava per identificare gli Sloveni.\nLa Marca vindica non deve essere confusa con la \"Marca vendica\" (ungherese:\"Vendvid\u00e9k\", sloveno: Slovenska krajina) nel comitato di Vas in Ungheria, l'odierna provincia slovena di Prekmurje.\nStoria.\nIn epoca carolingia il territorio della Marca era compreso nella Marca di Carniola, ma nel 960 ne venne separato per essere annesso alla Marca di Savinja. Nel 976 divenne parte del nuovo Ducato di Carinzia. Nel 1036 la Marca fu separata dalla Carinzia e riconnessa alla Carniola, che venne poi indicata anche come \"Carniola e la Marca vindica\". Nel 1077 il territorio pass\u00f2 sotto l'amministrazione del Patriarcato di Aquileia. \nPrima del 1209 i Conti di Weichselburg (l'odierna Vi\u0161nja Gora) riuscirono ad estendere il loro possedimenti includendo la Marca vindica, che successivamente pass\u00f2 ai Conti di Andechs tramite matrimonio con Sofia di Weichselburg.\nFederico II di Babenberg divenne temporaneamente \"dominus Carniolae\" (Signore di Carniola) sposando Agnese di Andechs, ma alla sua morte nel 1246 il titolo pass\u00f2 a Ulrico III di Carinzia.\nMorto Ulrico nel 1269, Ottocaro II di Boemia occup\u00f2 la Carniola, la Marca vindica e la valle della Savinja e Slovenj Gradec unendole nella Marca meridionale del suo regno che si estendeva dal Mar Baltico al Mar Adriatico.\nNel 1282, dopo la sconfitta di Ottocaro contro Rodolfo I d'Asburgo la Carniola e la Marca vindica caddero sotto il controllo dei Meinhardings di Carinzia. Nel 1374, con l'estinzione del ramo cadetto dei Meinhardings di Gorizia, la Marca pass\u00f2 agli Asburgo a cui rimase fino alla caduta dell'Impero austro-ungarico nel 1918."}
{"id": "1878728", "revid": "1226", "url": "https://it.wikipedia.org/wiki?curid=1878728", "title": "U.S.S. Enterprise", "text": ""}
{"id": "1878731", "revid": "112964837", "url": "https://it.wikipedia.org/wiki?curid=1878731", "title": "Bandiera della California", "text": "La bandiera della California \u00e8 costituita da uno sfondo bianco con una banda rossa in basso, con al centro un orso grigio rappresentante la forza, che si volta verso una stella rossa a cinque punte in alto a sinistra. La bandiera \u00e8 apparsa per la prima volta il 14 giugno 1846 come bandiera della Repubblica della California durante la \"Bear Flag Revolt\", mentre la versione moderna \u00e8 stata invece adottata nel 1911."}
{"id": "1878734", "revid": "712828", "url": "https://it.wikipedia.org/wiki?curid=1878734", "title": "TIE interceptor", "text": ""}
{"id": "1878735", "revid": "712828", "url": "https://it.wikipedia.org/wiki?curid=1878735", "title": "TIE bomber", "text": ""}
{"id": "1878741", "revid": "984922", "url": "https://it.wikipedia.org/wiki?curid=1878741", "title": "Monarch Cove", "text": "Monarch Cove \u00e8 una serie televisiva statunitense andata in onda su Lifetime. In Italia, la serie \u00e8 stata trasmessa su Sky Vivo dal 4 settembre 2007.\nDettagli.\nLa serie, prodotta dalla Fremantle Media, trasmessa negli Stati Uniti dal 4 novembre 2006 e in Italia dal canale di Sky Italia SKY Vivo dal 4 settembre 2007, \u00e8 basata sulla soap opera tedesca \"Bianca\" di cui ricalca parte della trama: il ritorno alla nativa cittadina Monarch Cove della protagonista Bianca Foster (l'attrice Virginia Williams) dopo aver scontato sei anni di carcere ingiustamente accusata dell'omicidio del padre.\nNel cast si segnala la presenza dell'attore Simon Rex gi\u00e0 vj di MTV e protagonista di \"Scary Movie 3\"."}
{"id": "1878766", "revid": "857138", "url": "https://it.wikipedia.org/wiki?curid=1878766", "title": "\u010cerven\u00e1 Voda", "text": "\u010cerven\u00e1 Voda pu\u00f2 riferirsi a diversi toponimi:"}
{"id": "1878769", "revid": "1896180", "url": "https://it.wikipedia.org/wiki?curid=1878769", "title": "Mina (cantante)", "text": "Considerata una delle migliori cantanti di tutti i tempi, \u00e8 nota per le qualit\u00e0 della sua voce e per essere stata protagonista in numerosi spettacoli televisivi diffusi dalla Rai a partire dagli anni sessanta. Il suo strumento, dal timbro caldo e personalissimo, subito riconoscibile, \u00e8 dotato di grande ampiezza, estensione, agilit\u00e0, capace di coniugare la potenza vocale con la duttilit\u00e0, ed \u00e8 sostenuto da una tecnica saldissima; Mina si distingue anche per le doti interpretative e l'eclettismo, che l'hanno portata ad affrontare con successo generi musicali spesso lontani tra loro.\nDurante la sua carriera, iniziata alla fine degli anni cinquanta e tuttora in corso, Mina ha interpretato pi\u00f9 di brani, ottenendo primati e ricevendo premi e riconoscimenti, con due partecipazioni al Festival di Sanremo, tre alla Mostra internazionale di musica leggera, una Targa Tenco e l'assegnazione dell'onorificenza di Grande Ufficiale al Merito della Repubblica Italiana. Sulla scena internazionale ha raccolto il plauso di artisti quali Frank Sinatra, Louis Armstrong, Antony and the Johnsons, M\u00f3nica Naranjo, Liza Minnelli, Luciano Pavarotti, Pl\u00e1cido Domingo e Sarah Vaughan.\nBiografia.\nInfanzia e adolescenza.\nMina nasce a Busto Arsizio nel 1940, periodo in cui il padre Giacomo (Mino) Mazzini e la madre Regina (Gina) Zoni, originari cremonesi, vivevano temporaneamente nell'Altomilanese bustocco. Nel 1943, quando Mina ha tre anni, fanno ritorno a Cremona con residenza prima in via Cesare Battisti e successivamente in Corso Mazzini. Poco tempo dopo il trasferimento nasce Alfredo, amatissimo fratello minore di Mina, che come la sorella intraprender\u00e0 la carriera di cantante (con lo pseudonimo \"Geronimo\") ma che morir\u00e0 in un incidente stradale nel 1965, a soli ventidue anni.\nAll'et\u00e0 di tredici anni, il padre la iscrive alla Canottieri Baldesio, societ\u00e0 sportiva frequentata dalla buona borghesia cremonese. Diventa una discreta nuotatrice, partecipa a diverse gare e in una competizione regionale si classifica seconda. Proprio sul bordo della piscina, intorno ai sedici anni, conosce il suo primo ragazzo, Daniele Parolini, prestante terzino della , che diventer\u00e0 poi cronista sportivo al \"Corriere della Sera\".\nA infonderle l'amore per la musica \u00e8 sua nonna Amelia, cantante lirica, che insiste affinch\u00e9 prenda lezioni di pianoforte, ma l'approccio allo studio di uno strumento non \u00e8 fatto per lei. Dopo aver concluso le scuole medie presso il collegio di suore della Beata Vergine, inizia a frequentare l'istituto tecnico commerciale \"Eugenio Beltrami\" di Cremona, ma tale indirizzo non risponde alle sue inclinazioni e alla fine del quarto anno lascia la scuola, volgendosi a ci\u00f2 che pi\u00f9 la appassiona. Ha altri interessi, ama leggere, soprattutto libri di fantascienza, ma cantare \u00e8 ci\u00f2 a cui si dedica con pi\u00f9 slancio e passione. Si esibisce gi\u00e0 a scuola, su richiesta dei compagni, nei momenti di ricreazione.\nGli anni cinquanta.\nGli esordi alla Bussola e con gli \"Happy Boys\".\nUna notte dell'estate del 1958, quando la famiglia Mazzini si trova come ogni anno per le vacanze a Forte dei Marmi, gli amici di Mina la sfidano scherzosamente a salire sul palco della Bussola di Marina di Pietrasanta, dopo che l'orchestra di Don Marino Barreto, cantante cubano molto noto in quegli anni, ha finito di suonare. Lei accetta, si fa dare il microfono dallo stesso Barreto e si esibisce senza alcun imbarazzo. Il proprietario del locale, Sergio Bernardini, nelle sere successive dovr\u00e0 frenarla dal salire continuamente sul palco per cantare.\nNel 1958 \u00e8 descritta come una ragazza molto solitaria, apparentemente tranquilla e allo stesso tempo irrequieta, estremamente sensibile, piena di entusiasmo e simpatia, che celano in realt\u00e0 una profonda timidezza e paura. \u00c8 dotata di una voce e di una musicalit\u00e0 fuori dal comune, coltivate dall'ascolto di \"mostri sacri\" americani quali Frank Sinatra, Sarah Vaughan, Ella Fitzgerald, Elvis Presley, e di una gestualit\u00e0 stravagante che si accompagna perfettamente all'innegabile e travolgente senso del ritmo.\nIn quegli anni a Cremona \u00e8 presente un gruppo musicale che sta riscuotendo un certo successo: gli \"Happy Boys\". La band, fondata nel 1949 da Nino Donzelli, di cui fanno parte anche il fratello Renzo alla chitarra, il pianista Giorgio Levi, il cantante-bassista Giacomo \"Micio\" Masseroli e il batterista Fausto Coelli, diventa ben presto famosa nelle balere del cremonese, nonch\u00e9 a Mantova, Parma e Piacenza. In un afoso pomeriggio di fine agosto del 1958, il giorno dopo aver assistito a una loro esibizione al \"Circolo Filodrammatici di Cremona\", e dopo una sola settimana dalla sua prima improvvisata esibizione alla Bussola, Mina si reca a casa di Nino e Renzo Donzelli proponendosi come cantante. Una rapidissima dimostrazione delle proprie doti vocali e i fratelli la accolgono subito nel gruppo, che aveva gi\u00e0 in programma varie serate nelle balere della zona per i giorni successivi. Desiderosa di parteciparvi, prova per tutta la settimana e fa la sua prima apparizione con gli Happy Boys il 14 settembre del 1958 a Croce Santo Spirito, una frazione di Castelvetro Piacentino. Viene presentata con il nome di \"Mina Georgi\" e il pubblico ne rimane entusiasta.\nIl debutto vero e proprio avviene tuttavia qualche giorno pi\u00f9 tardi, il 23 settembre 1958 a Rivarolo del Re, comune del cremonese: gli Happy Boys devono esibirsi alla serata finale della rassegna insieme a due cantanti famosi in quel periodo, Natalino Otto e Flo Sandon's, interpreti di molti successi e reduci da una partecipazione al Festival di Sanremo. L'esibizione di Mina \u00e8 coinvolgente a tal punto che il pubblico chiede a gran voce il bis. Tra gli organizzatori, se pur soddisfatti, c'\u00e8 un certo imbarazzo, poich\u00e9 il bis era previsto per Natalino Otto e Flo Sandon's, i quali se ne vanno un po' risentiti.\nAlcuni anni dopo Flo Sandon's, trovandosi ospite a \"Canzonissima\" e ricordando l'episodio con lei, allora presentatrice della trasmissione, ammise pubblicamente: \u00abQuella volta tu, Mina, mi hai rovinato la serata\u00bb. La stessa Mina ha ricordato quella prima volta a Rivarolo sul quotidiano \"La Stampa\" del 22 settembre 2008:\n e sul settimanale \"Vanity Fair\" del 5 ottobre 2011, ricordando Flo Sandon's scrisse:\nGli Happy Boys sono entusiasti di Mina e Nino Donzelli invita il titolare della Italdisc, Davide Matalon, ad assistere all'esibizione successiva prevista a Casteldidone.\n\"Baby Gate\" e la Mina urlatrice.\nDavide Matalon all'inizio \u00e8 un po' titubante, ma viene convinto dal suo consulente musicale Giulio Libano che, dopo aver ascoltato Mina, ne rimane colpito molto favorevolmente. Le fa quindi incidere quattro canzoni: \"Be Bop a Lula\" e \"When\" con l'etichetta Broadway e con il nome d'arte \"Baby Gate\"; \"Non partir\" e \"Malatia\" con l'etichetta Italdisc e il nome reale Mina. In attesa di capire quale delle due immagini artistiche avrebbe avuto maggior successo di pubblico, in questa primissima fase della carriera, Mina e il suo alter ego Baby Gate convivono sul mercato.\nPer saggiarne le potenzialit\u00e0, Matalon la fa partecipare alla \"Sei giorni della canzone\", competizione canora milanese ripresa dalla televisione. Il 1\u00ba dicembre 1958, con il brano \"Proteggimi\", Mina partecipa alla serata inaugurale al Teatro Smeraldo. Il presentatore \u00e8 Corrado e l'ospite d'onore Mike Bongiorno. Arriva seconda (alle spalle di Wera Nepy con \"Chiamami autunno\") e ottiene un successo travolgente.\nMatalon offre agli Happy Boys l'opportunit\u00e0 di una \"tourn\u00e9e\" in Turchia, ma i genitori di Mina si oppongono, soprattutto il padre non vuole che la figlia abbandoni definitivamente la scuola. Anche Fausto Coelli decide di non partire per ragioni familiari. Rimasti a Cremona, Mina e Fausto decidono di formare un nuovo gruppo e, insieme a Lino Pavesi al sax, Lamberto \"Memo\" Fieschi al piano, Ermanno Scolari al contrabbasso ed Enrico Grossi alla chitarra, fondano \"i Solitari\".\nIl nuovo complesso debutta l'11 gennaio 1959 nella tavernetta dell'Hotel Continental di Cremona e, forte della crescente popolarit\u00e0 di Mina, riceve subito una serie di richieste dai locali della zona, ma anche da fuori provincia, come il night club El Maroco di Milano e l'Hotel Moresco di Ischia. Nel frattempo i due dischi di Mina editi dalla Italdisc superano tutte le aspettative e in un'epoca in cui vendere 70\u00a0000 copie \u00e8 un'impresa, i due 45 giri superano separatamente la quota di 100\u00a0000. Matalon le fa firmare un contratto di tre anni, fino al 1961, con l'impegno di incidere entro l'anno due 45 giri, ossia 4 canzoni. Come di consueto allora, i pezzi da incidere sono scelti tra le canzoni del Festival di Sanremo di quell'anno. La scelta cade su \"Nessuno\", un brano melodico cantato da Wilma De Angelis. Mina, con grande \"verve\", ne stravolge la linearit\u00e0 cantandola in maniera sincopata e in fortissimo. La prima interpretazione pubblica di \"Nessuno\" nella nuova versione avviene poco tempo dopo a una nuova edizione della \"Sei giorni della canzone\", in un affollatissimo Palazzo del Ghiaccio di Milano.\nMatalon trova finalmente uno spazio in televisione per un suo artista, grazie all'interesse suscitato da Mina, che debutta alla Rai il 1\u00ba marzo 1959, nella seguitissima trasmissione \"Lascia o raddoppia?\" condotta da Mike Bongiorno, sempre con il brano \"Nessuno\".\nProprio in quegli anni vanno affermandosi giovani cantanti come Adriano Celentano, Tony Dallara, Giorgio Gaber, Betty Curtis, Joe Sentieri, Little Tony e altri, che propongono in italiano un nuovo genere proveniente dagli Stati Uniti: il rock and roll. La stampa conia per loro il termine di urlatori. Il 4 aprile 1959 Mina viene chiamata a partecipare a una puntata de \"Il Musichiere\" di Mario Riva dedicata agli urlatori: al centro della scena un \"juke-box\" dal cui retro escono i cantanti; Mina canta ancora una volta il suo successo del momento, \"Nessuno\".\nL'ultimo 45 giri inciso come Baby Gate \u00e8 \"Splish Splash\", presentato il 29 agosto 1959 nel programma \"Buone vacanze\". Successivamente lo pseudonimo viene abbandonato, vista l'esplosione del fenomeno-Mina. Con \"Nessuno\" partecipa anche a \"Canzonissima 1959\", condotta da Delia Scala, Paolo Panelli e Nino Manfredi, in cui duetta tra gli altri con Wilma De Angelis, interprete originale della canzone, e successivamente con Tonina Torrielli nel brano \"Tua\", presentato al Sanremo di quell'anno da Jula de Palma e dalla stessa Torrielli. Sempre nel 1959 arrivano i primi riconoscimenti: il \"Juke Box d'oro\" e il \"Microfono d'oro\".\nGli anni sessanta.\nLa \"Tigre di Cremona\".\nIl 16 gennaio 1960, con \"Tintarella di luna\", canzone scritta da Franco Migliacci e Bruno De Filippi, Mina raggiunge per la prima volta la prima posizione in \"hit-parade\": il brano, dopo aver ottenuto un grandissimo successo anche all'estero, diventa un vero e proprio simbolo dell'epoca, e viene inserito nei film \"Urlatori alla sbarra\" e \"Juke box - Urli d'amore\", tra i primi esempi di musicarelli. Presto le viene attribuito il soprannome con cui ancora oggi \u00e8 nota anche fuori dai confini nazionali, \"La Tigre di Cremona\"; leggenda vuole che il soprannome sia stato coniato per lei dalla conterranea giornalista e amica Natalia Aspesi, che per\u00f2 ha smentito.\nNel 1960 partecipa alla decima edizione del Festival di Sanremo: il 28 gennaio presenta \"Non sei felice\" in doppia esecuzione con Betty Curtis; il 29 gennaio \"\u00c8 vero\" in doppia esecuzione con Teddy Reno. Il 30 gennaio si ripresenta con \"\u00c8 vero\". La canzone si classifica al settimo posto ma per Mina \u00e8 comunque un successo: per la richiesta dei suoi dischi, la Italdisc \u00e8 costretta alla pubblicazione di due o tre nuovi 45 giri al mese. Nello stesso anno \u00e8 tra i protagonisti del film \"Urlatori alla sbarra\", insieme ad Adriano Celentano, Brunetta, Chet Baker, Joe Sentieri e altri ancora.\nIn seguito esce \"Il cielo in una stanza\", brano scritto da Gino Paoli e arrangiato da Tony De Vita, che il 15 ottobre 1960 raggiunge la prima posizione per 14 settimane e diventa il 45 giri pi\u00f9 venduto dell'anno, sfiorando nel tempo i 2 milioni di copie vendute: entrer\u00e0 in classifica anche in Spagna (\"Cielo en casa\") e negli Stati Uniti (\"The World We Love in\"), dove raggiunger\u00e0 la posizione numero 90 di Billboard. \"Il cielo in una stanza\" rimane in assoluto uno dei suoi massimi successi e pu\u00f2 considerarsi una prima evoluzione nella carriera di Mina, che da urlatrice scanzonata (contemporaneamente usciva \"Una zebra a pois\") si rivela anche interprete sensibile e raffinata della canzone d'autore.\nPartecipa come ospite fissa alle sei puntate del programma televisivo \"Sentimentale\", dove presenta la gi\u00e0 citata \"Una zebra a pois\" e \"Briciole di baci\". Inoltre ritorna a \"Canzonissima\", dove nel corso delle varie puntate propone alcune tra le sue incisioni pi\u00f9 recenti (\"Tintarella di luna\", \"Il cielo in una stanza\", \"Folle banderuola\" ed \"\u00c8 vero\", in duetto con Umberto Bindi), unitamente a brani come \"Na sera 'e Maggio\" (con cui giunge alla finale), \"O Sarracino\", \"Ma l'amore no\" e \"Violino tzigano\" (in duetto con Marino Marini); interpreta anche la sigla finale \"Due note\".\nMina \u00e8 ormai famosa e in questo periodo inizia a conoscere anche i lati negativi della troppa notoriet\u00e0, primo su tutti l'interesse spesso assillante da parte della stampa, alla continua ricerca di relazioni sentimentali e \"flirt\", per lo pi\u00f9 inventati, che possano scandalizzare. In questi anni e in quelli a venire, sar\u00e0 uno dei personaggi pi\u00f9 fotografati e richiesti dai giornalisti. Il settimanale \"TV Sorrisi e Canzoni\" le ha dedicato un gran numero di copertine: dalla prima nel 1959, alla pi\u00f9 recente nel 2020, in occasione del suo ottantesimo compleanno..\n1961: la seconda (e ultima) partecipazione al Festival di Sanremo.\nNel 1961 \u00e8 in gara al Festival di Sanremo e in questa occasione ha luogo un atteggiamento inconsueto da parte della stampa e degli organi di comunicazione in generale, che la danno subito per vincente, adulandola, forse al fine di aumentare l'interesse verso l'evento musicale. Il 26 gennaio si esibisce con \"Io amo tu ami\" in doppia esecuzione con Nelly Fioramonti. Da sempre molto incline a tonsilliti, il 27 gennaio, con un'infiammazione alla gola, presenta \"Le mille bolle blu\", in doppia esecuzione con Jenny Luna. La canzone risulta per\u00f2 troppo moderna per il pubblico sanremese, e il suo gesto ormai celebre, quello delle dita che scivolano sulla bocca ad ogni ritornello, viene colto da una parte degli spettatori come uno sberleffo, una mancanza di rispetto nei loro confronti. L'atmosfera si surriscalda quando i giornalisti raccolgono questo malcontento e contrappongono a Mina quella che divent\u00f2 poi, per qualche tempo, la sua virtuale rivale: Milva. Il 28 gennaio arriva in finale con entrambe le canzoni. Si classifica al quarto posto con \"Io amo tu ami\" e al quinto con \"Le mille bolle blu\". Le premesse della vigilia erano ben diverse e per Mina \u00e8 emotivamente un brutto colpo; la cantante viene colta da crisi di pianto e dichiara di non volere pi\u00f9 partecipare a gare canore, Festival di Sanremo compreso. Una promessa fatta a se stessa e sempre mantenuta.\nL'esperienza sanremese \u00e8 una doccia fredda che la cambia profondamente, ma la sua popolarit\u00e0 non viene minimamente intaccata e \"Le mille bolle blu\" riscuote un notevole successo di vendite e di ascolti (in quegli anni infatti la misura del successo di un brano era evidenziata anche dalle \"gettonature\" nei juke-box).\nScrive Indro Montanelli: \"quel demonio di ragazza ce la faceva, anche con le bolle, o malgrado le bolle (...), interpreta alla perfezione il suo tempo, i suoi gusti, i suoi disgusti (...) c'\u00e8 dentro fino ai capelli (...)\"\nIl successo internazionale.\nNell'aprile del 1961, accompagnata dal suo impresario Elio Gigante, parte per la Spagna, dove viene accolta nel migliore dei modi e nel mese di maggio, con al seguito anche il maestro Bruno Canfora, intraprende un \"tour\" in Giappone. Nel paese del Sol levante, infatti, canzoni come \"Tintarella di luna\" e \"Il cielo in una stanza\" sono gi\u00e0 popolarissime. Per l'occasione Canfora compone la \"hit\" \"Anata to watashi (Tu ed io)\", che Mina interpreta in giapponese insieme ad altri successi. In agosto debutta a Caracas, dove partecipa al popolarissimo \"Renny show\", sul Canale 2 della TV venezuelana: anche qui riscuote un successo clamoroso.\nIl rientro in Italia coincide con la messa in onda del programma TV \"Studio Uno\", per la regia di Antonello Falqui: non \u00e8 previsto un vero e proprio conduttore, ma vari personaggi che si avvicendano di volta in volta, come Don Lurio, il Quartetto Cetra, Sandra Mondaini e le Gemelle Kessler. Mina si esibisce alternando brani del suo recente repertorio (\"Anata to watashi\", \"Bum, ahi! Che colpo di luna\" di Lelio Luttazzi, \"Chi sar\u00e0\", \"Sciummo\", \"Moliendo caf\u00e9\", \"Cubetti di ghiaccio\", \"Un tale\", \"Giochi d'ombre\", ecc.) a fantasie musicali \"a tema\" (come la canzone napoletana) o dedicate a un singolo autore, come George Gershwin, del quale incide su disco una versione di \"Summertime\" dopo averla accennata in trasmissione. Molte delle canzoni presentate a \"Studio Uno\" vengono incise nell'LP \"Moliendo caf\u00e9\" del 1962.\nAgli inizi del 1962 Mina torna di nuovo in Spagna, dove appare anche in alcuni programmi televisivi. Subito dopo si reca in Francia, dove si esibisce con successo nel tempio francese della musica: il Teatro Olympia di Parigi. Gerhard Mendelson, produttore dell'etichetta discografica Polydor, le propone l'incisione di alcuni brani per il mercato tedesco: la cantante accetta inaugurando una felice collaborazione col Maestro Werner Scharfenberger. Insieme registrano a Vienna \"Wenn du an Wunder glaubst\" (versione tedesca de \"Il cielo in una stanza\") e \"Hei\u00dfer Sand\", primo di una lunga serie di brani scritti per lei proprio dal Maestro. Sempre a Vienna, Mina registra un variet\u00e0 televisivo incentrato su di lei; ad affiancarla uno dei pi\u00f9 popolari cantanti tedeschi dell'epoca: Peter Kraus, del quale Mina interpreta per l'occasione alcuni brani. Il 12 marzo 1962 appare anche alla tv tedesca nel programma \"Herzlichst Ihr Peter Kraus\", dove presenta \"Hei\u00dfer Sand\". \nGli elogi per la sua voce sono numerosi e in soli dieci giorni il disco vende 40\u00a0000 copie, attestandosi poi, grazie alle cospicue vendite, al primo posto delle classifiche tedesche, mantenendone il vertice per nove settimane. Il successo di \"Hei\u00dfer Sand\" porta alla realizzazione di numerose altre incisioni per il mercato tedesco e sempre in Germania, entrano in classifica nel 1962 \"Fiesta brasiliana\" e \"Tabu\", seguite nel 1963 da \"Capitano\", \"Mister twist\", \"Bis zum n\u00e4chsten Mal\", \"Ja, die Liebe lebe hoch\" e \"Fremdes Land\". \"Fiesta brasiliana\" viene anche inserita nel film \"Das haben die M\u00e4dchen gern\", sempre con Peter Kraus.\nNel frattempo ritorna al vertice dell'hit-parade italiana con \"Renato\", del sudamericano Alberto Cortez. Sul retro del 45 giri c'\u00e8 \"Eclisse twist\", colonna sonora del film \"L'eclisse\" di Michelangelo Antonioni (che segue scrupolosamente la realizzazione del brano). Contemporaneamente Mina, in veste di attrice, recita in \"Appuntamento in Riviera\", film sulla falsariga del precedente \"Appuntamento ad Ischia\", che riesce a ripeterne il grande successo. Nello stesso periodo vanno in onda i caroselli registrati per l'Industria Italiana della Birra, in cui Mina veste i panni di celebri attrici: Marilyn Monroe, Rita Hayworth, Judy Garland, Jos\u00e9phine Baker, Anna Magnani, e altre.\nNel maggio del 1962 debutta a Buenos Aires, suscitando anche in questa occasione grande entusiasmo, mentre nel mese di luglio, da un referendum svoltosi tra gli appassionati di musica leggera in Germania, Austria e Svizzera tedesca, Mina risulta la cantante pi\u00f9 popolare; quasi certamente \u00e8 la cantante pi\u00f9 pagata del momento, in Europa. Il 5 agosto 1962 partecipa al programma di Antonello Falqui \"Eva ed io\", dove propone il nuovo 45 giri \"Chihuahua\", che confluisce insieme ad altri nel quinto LP Italdisc, intitolato \"Renato\". Il 30 settembre si esibisce nel programma tv \"Alta pressione\", in cui presenta il fratello Alfredo che canta \"La gente ci guarda\". Il 12 ottobre va nuovamente in onda \"Canzonissima\" e Mina partecipa a quattro delle dodici puntate, giungendo alla finale del 6 gennaio 1963 con \"Il cielo in una stanza\". Inoltre Mina canta (senza apparire) la sigla finale \"Stringimi forte i polsi\", scritta tra gli altri da Dario Fo, che con Franca Rame sar\u00e0 sospeso dalla conduzione del programma per i forti toni della sua satira politica, e sostituito da Tino Buazzelli e Sandra Mondaini.\nLa maternit\u00e0 e l'accanimento mediatico.\nIl 18 aprile 1963, alla Clinica Mangiagalli a Milano, nasce il suo primo figlio Massimiliano, concepito in seguito all'unione con Corrado Pani, a quell'epoca ancora sposato con l'attrice Renata Monteduro. La maternit\u00e0 causa a Mina l'allontanamento dalla Televisione di Stato, mentre una parte della stampa la addita come peccatrice pubblica per la sua relazione illecita. Il pubblico le dimostra comunque affetto e, quando riappare alla \"Bussola\" di Focette in Versilia in alcuni concerti nell'agosto di quello stesso anno, l'accoglienza per Mina \u00e8 calorosissima e il successo supera ogni aspettativa. Durante tutto il 1963, le uniche apparizioni della cantante sul piccolo schermo sono alcuni caroselli dell'Industria Italiana della Birra girati alla fine del 1962 e messi in onda da aprile ad agosto. Nove anni dopo Mina ricorder\u00e0 questo periodo in un'intervista su \"Playboy\":\nOltre alla mera nota biografica, la vicenda di Mina contribuisce a una vera e propria evoluzione nel costume italiano: di fatto il pubblico non manca di esprimere la propria solidariet\u00e0, chiedendo e aspettando il suo ritorno alle scene. A tal proposito, ancora Mina su \"Playboy\":\nDopo il successo estivo di \"Stessa spiaggia stesso mare\" (incisa anche da Piero Focaccia), nell'ottobre 1963 la Italdisc pubblica un omonimo album e un 45 giri contenente un twist dal titolo \"Vulcano\", ma Mina \u00e8 gi\u00e0 passata alla Ri-Fi, fino ad allora media etichetta discografica, nonch\u00e9 l'unica a darle fiducia in questo periodo di ostracismo. Nel dicembre 1963 esce un disco tris composto da \"Citt\u00e0 vuota/\u00c8 inutile/Valentino vale\": il 45 giri, grazie a \"Citt\u00e0 vuota\", una delle sue pi\u00f9 celebri canzoni, scala immediatamente la \"hit-parade\" arrivando alla posizione numero 1 nell'aprile dell'anno successivo. Dopo la nascita di Massimiliano, la relazione con Pani entra in crisi, come lui stesso ricorda: \u00abEra fatale che finisse cos\u00ec, io lavoravo molto, lei quasi pi\u00f9 di me. Eravamo costretti a vederci raramente. Il momento magico si era spento. Mina inoltre, aveva conosciuto Martelli, cos\u00ec io mi ritirai\u00bb. Con Augusto Martelli Mina vivr\u00e0 fino alla fine degli anni sessanta.\nIl Periodo Ri-Fi e il ritorno in televisione.\nIl 10 gennaio 1964 Mina ritorna in televisione nel programma di Mike Bongiorno \"La fiera dei sogni\", dove presenta \"Citt\u00e0 vuota\" ed \"\u00c8 inutile\". Tre mesi dopo partecipa nuovamente al programma lanciando \"\u00c8 l'uomo per me\", con cui riconferma la sua \"leadership\" in \"hit-parade\", rimanendo al primo posto per 9 settimane. \nIl 2 maggio la Rai manda in onda \"Alla ribalta 2 - Speciale per Mina\", dove la cantante propone \"Prendi una matita\", \"Munasterio 'e Santa Chiara\" ed \"\u00c8 l'uomo per me\". Esegue poi una fantasia di successi di Gigliola Cinquetti, Rita Pavone e Ornella Vanoni, le colleghe pi\u00f9 popolari del momento. Allo show partecipano ospiti come Adriano Celentano, Johnny Dorelli, Gorni Kramer, Lelio Luttazzi, Ugo Tognazzi, e altri. Alla fine del mese esce il nuovo 45 giri \"Un buco nella sabbia\", un brano a tematica balneare, che ricalca lo stile della Mina prima maniera e che ottiene un notevole successo in Giappone: \"Suna ni kieta namida\", la versione in lingua, giunge al primo posto in classifica. Alla fine dell'anno Mina viene eletta \"migliore artista internazionale\" proprio in Giappone.\n\"Un buco nella sabbia\" viene cantato dal vivo assieme a \"\u00c8 l'uomo per me\" nel programma di fine estate \"Teatro 10\", diretto da Antonello Falqui e con Lelio Luttazzi. Gli applausi scroscianti del Teatro delle Vittorie dimostrano l'affetto e il sostegno del pubblico nei confronti di Mina, ormai definitivamente riesplosa dopo lo \"scandalo\". La cantante si esibisce seduta al pianoforte accanto a Luttazzi, in una fantasia di canzoni scritte dal musicista triestino: alcune come \"Bum, ahi che colpo di luna\", \"Sentimentale\" e \"Una zebra a pois\", portate al successo proprio da Mina qualche anno prima.\nNel settembre 1964 Mina si esibisce per la prima volta in Canada grazie al cantante fiorentino Narciso Parigi, amico di Johnny Lombardi, organizzatore di eventi musicali importanti.\nEsce inoltre il primo album per la Ri-Fi, intitolato \"Mina\" e quasi interamente composto da \"cover\" straniere: gli unici due brani in italiano sono \"E se domani\" e \"Non illuderti\". \"E se domani\" era stato presentato da Fausto Cigliano e Gene Pitney al Festival di Sanremo di quell'anno, con un buon successo di pubblico e di critica, ma senza arrivare in finale; Carlo Alberto Rossi, autore ed editore del brano, convince Mina a recuperarlo e inserirlo nel suo album, di cui rimane uno dei brani di punta. \"Mina\" viene eletto \"migliore album dell'anno\" dalla critica specializzata, riconoscimento che vale alla cantante l'\"Oscar del disco '64\". \"E se domani\" viene in seguito ricantato e proposto come retro di due singoli: \"Un anno d'amore\", uscito alla fine del 1964, e \"Brava\" (1965). \nIl 45 giri \"Un anno d'amore\" costituisce il suo personale record di permanenza in classifica con tredici settimane consecutive al numero 1 dell\"hit-parade\": successo probabilmente dovuto all'accoppiata su un unico supporto di due delle sue canzoni pi\u00f9 apprezzate. In settembre esce un 45 giri che comprende le canzoni \"Io sono quel che sono\" e \"Tu farai\", presentate nel programma TV \"Il macchiettaro\".\n\"Studio Uno\" e \"Sabato sera\".\nNel 1965 Antonello Falqui riporta Mina in TV come conduttrice di \"Studio Uno\". La formula \u00e8 pi\u00f9 o meno la stessa precedentemente utilizzata: in ogni puntata Mina esegue brani del proprio repertorio come \"Brava\" (un \"divertissement\" ideato dal maestro Bruno Canfora per evidenziare le sue doti di agilit\u00e0 e capacit\u00e0 vocali), e fantasie musicali a tema, per esempio tratte dall'ultimo Festival di Sanremo, di cui incise su 45 giri \"Se piangi, se ridi\" di Bobby Solo, canzone vincitrice. Nella rubrica \"L'uomo per me\", Mina ospita Nino Manfredi, Vittorio Gassman, Tot\u00f2, Walter Chiari, Alberto Sordi, Amedeo Nazzari, Marcello Mastroianni, Ugo Tognazzi, Enrico Maria Salerno, Peppino De Filippo, Adriano Celentano, Rossano Brazzi, duettando e interpretando divertenti \"sketch\" da allora continuamente riproposti dalla Rai. Al termine del programma, il \"cast\" al completo composto da Luciano Salce, le Gemelle Kessler, Paolo Panelli, Milly e Mina, propone una fantasia musicale abbinata a un quiz settimanale; la sigla finale cantata da Mina \u00e8 \"Soli\", di Antonio Amurri e di Bruno Canfora, direttore d'orchestra di questa e delle successive edizioni del programma. Viene pubblicato l'album \"Studio Uno\", una raccolta dei suoi singoli di maggior successo nel biennio '64/'65 (eccetto il successivo \"Ora o mai pi\u00f9\"): l'LP risulter\u00e0 il pi\u00f9 venduto dell'anno.\nInoltre, a partire da quest'anno, la cantante inizia a girare numerosi caroselli anche per la Barilla, diretta da registi come Piero Gherardi e Valerio Zurlini: gli \"spot\" realizzati sono in tutto una sessantina e vengono girati fino alla fine del 1970. Molti anni dopo saranno riproposti in VHS e DVD, dato l'immutato interesse per il personaggio, per la bellezza dei costumi, delle \"location\" e delle canzoni presentate. A luglio del 1965 Mina partecipa alla Mostra Internazionale di Musica Leggera di Venezia con la sua canzone per l'estate \"L'ultima occasione\", gi\u00e0 cantata da Tony Del Monaco (che l'aveva scritta assieme a Jimmy Fontana), e in seguito ripresa da Tom Jones. In autunno partecipa a due puntate de \"La prova del nove\", dove fra l'altro ripropone il successo \"Due note\", arrangiato dal maestro Gianni Ferrio. La sigla finale de \"La prova del nove\" \u00e8 la gi\u00e0 citata \"Ora o mai pi\u00f9\", ennesimo 45 giri che raggiunge i vertici della \"hit-parade\". Viene anche incluso come brano d'apertura nella raccolta \"\", realizzata dalla Ri-Fi con le incisioni pi\u00f9 recenti dei due artisti, all'epoca compagni di scuderia.\nIl 1966 si apre con la pubblicazione di un 45 giri che comprende due delle canzoni partecipanti a Sanremo di quell'anno: \"Una casa in cima al mondo\" (presentata da Pino Donaggio e Claudio Villa) e \"Se tu non fossi qui\" (di Carlo Alberto Rossi e Marisa Terzi, presentata da Peppino Gagliardi e Pat Boone). Come ormai d'abitudine, Mina recupera i brani \"festivalieri\" che le sembravano pi\u00f9 adatti, facendoli divenire successi personali. Dopo il successo dell'anno precedente, nel 1966 Mina viene riconfermata come conduttrice di \"Studio Uno\". Inizialmente, lo \"show\" prevede dodici puntate, tutte con Mina. Ma la cantante non sembra intenzionata ad assumere impegni per un tempo cos\u00ec lungo, pertanto la trasmissione viene divisa in quattro cicli di cinque puntate ciascuno. Ogni ciclo viene affidato a una primadonna diversa: nei primi tre appaiono rispettivamente Sandra Milo, Ornella Vanoni e Rita Pavone; nell'ultimo \u00e8 la volta di Mina. L'accoglienza \u00e8 talmente entusiastica che si decide per i programmi successivi, di scegliere unicamente Mina. In ogni puntata la cantante \u00e8 in compagnia di un ospite d'onore con cui duettare solamente, come Gilbert B\u00e9caud o Romolo Valli, oppure di personaggi comici destinati anche a farle da spalla, come Paolo Panelli, Tot\u00f2, Alberto Sordi, con i quali vengono messi in atto momenti comici, diventati poi spezzoni \"cult\" della televisione italiana. Ritornano inoltre le fantasie musicali, che quell'anno sono dedicate a Giovanni D'Anzi, Carlo Alberto Rossi, Gorni Kramer, Armando Trovajoli, e Bruno Canfora. Anche in questa nuova edizione di \"Studio Uno\", Mina lancia le sue pi\u00f9 recenti incisioni: nella prima puntata si presenta con \"Sono qui per te\", scritta da Lina Wertm\u00fcller, coautrice del programma, e prosegue con la celeberrima \"Se telefonando\", scritta da Maurizio Costanzo e Ghigo De Chiara su musica di Ennio Morricone. Stranamente \"Se telefonando\" si fermer\u00e0 all'ottavo posto in classifica, dove rimase per venti settimane, diventando per\u00f2 nel tempo un vero e proprio \"evergreen\" e una delle canzoni italiane pi\u00f9 note in assoluto, votata come la preferita tra le tante interpretate dalla cantante da un pubblico partecipante a un sondaggio web nel 2010.\nNella seconda puntata Mina presenta \"Ta-ra-ta-ta\", mentre nell'ultima (all'interno dello spazio dedicato ad Alberto Sordi) canta \"Breve amore\" (\"You Never Told Me\"), colonna sonora scritta da Piero Piccioni e dallo stesso Sordi per il film \"Fumo di Londra\". Lo \"sketch\" di Sordi con Mina a \"Studio Uno '66\" \u00e8 uno dei pi\u00f9 replicati della trasmissione nel corso degli anni, assieme a quelli con Tot\u00f2, ospite d'onore in entrambe le edizioni. Il singolo contenente \"Ta-ra-ta-ta\" e \"Breve amore\" diviene il 45 giri di Mina pi\u00f9 venduto del 1966. La sigla finale del programma \u00e8 \"Mai cos\u00ec\", scritta da Lina Wertm\u00fcller e Bruno Canfora: la canzone che doveva essere pubblicata su 45 giri al posto di \"Breve amore\", viene inserita invece, in una differente versione, nell'album \"Studio Uno 66\", altra raccolta di singoli del periodo.\nIn estate ritira a Venezia, alla Mostra Internazionale di Musica Leggera, la \"Gondola d'oro\" per le vendite dell'anno precedente. Esce l'album \"Mina 2\", che per scelta dei brani e stile interpretativo rimanda al precedente \"Mina\". In settembre la cantante lancia un altro dei suoi classici: \"Sono come tu mi vuoi\", sigla della trasmissione radiofonica \"Gran variet\u00e0\" (alla prima edizione), condotto da Johnny Dorelli con la partecipazione della stessa Mina. Quarant'anni dopo, \"Sono come tu mi vuoi\" viene reinterpretata da Irene Grandi. \"Mi sei scoppiato dentro il cuore\", altro brano scritto da Lina Wertm\u00fcller e Bruno Canfora, \u00e8 presentato a \"Studio Uno\", ma esce come singolo solamente nel mese di dicembre.\nNel febbraio 1967 viene pubblicato un altro 45 giri con due canzoni in gara alla diciassettesima edizione del Festival di Sanremo: sul lato A \"L'immensit\u00e0\", grande successo di Don Backy e Johnny Dorelli, sul lato B \"Canta ragazzina\", sfortunato brano cantato da Bobby Solo e Connie Francis, riproposto nel 2008 come colonna sonora del film \"Il seme della discordia\", su autorizzazione della stessa Mina.\nIn aprile inizia \"Sabato sera\", riedizione di \"Studio Uno\", diretto da Antonello Falqui. Mina, grazie al consenso di pubblico ottenuto l'anno precedente, \u00e8 l'unica \"padrona di casa\", affiancata di volta in volta da un diverso co-conduttore ospite della trasmissione. Gli ospiti fissi del programma sono Lola Falana, Rocky Roberts e Franca Valeri. Di puntata in puntata, invece, si susseguono, tra gli altri, anche Gino Bramieri, Johnny Dorelli, Armando Trovajoli, Paolo Panelli, Bice Valori, Renato Rascel, Rita Pavone, Giancarlo Giannini, Adriano Celentano, Sandra Milo, Giorgio Albertazzi. Tante le canzoni presentate: alcune appena pubblicate (\"L'immensit\u00e0\", \"La banda\" di Chico Buarque de Hollanda, \"Se c'\u00e8 una cosa che mi fa impazzire\", \"Se tornasse caso mai\", \"Sabati e domeniche\", la sigla finale \"Conversazione\", ecc.), altre nei molti numeri musicali proposti con i vari ospiti. Una delle differenze sostanziali rispetto alle precedenti edizioni (oltre al \"cast\", la scenografia e l'esecuzione dei brani) \u00e8 l'ambientazione esterna di alcuni momenti pre-registrati del programma. Imperdibile la parentesi musicale in cui Mina si esibisce con Severino Gazzelloni nella \"Fuga a due voci in do minore\" di Bach. Inoltre invita i quattro presentatori pi\u00f9 popolari della TV italiana di allora, Mike Bongiorno, Corrado, Enzo Tortora e Pippo Baudo a cantare con lei una parodia del brano \"Quando dico che ti amo\". Come di consueto, la Ri-Fi pubblica un nuovo LP intitolato \"Sabato sera - Studio Uno '67\", in cui confluiscono le sue pi\u00f9 recenti incisioni su 45 giri, unitamente ad altri inediti incisi appositamente per l'album.\nFondazione della PDU a Lugano.\n\"La banda\", grande successo dell'estate 1967, sar\u00e0 l'ultimo singolo ufficiale inciso per la Ri-Fi. Desiderosa di una propria autonomia artistica e progettuale, il 1\u00ba dicembre 1967 Mina fonda insieme al padre, a Lugano, la PDU (\"Platten Durcharbeitung Ultraphone\"), unica etichetta discografica per la quale da allora ha inciso, cambiando solamente distribuzione.\nIl primo disco pubblicato dalla PDU \u00e8 un 45 giri comprendente sul lato A il brano \"Trenodia\", rilettura del famoso \"Concerto d'Aranjuez\" di Joaqu\u00edn Rodrigo su testo di Giorgio Calabrese, e sul lato B \"I discorsi\", testo firmato dalla stessa Mina su musica di Augusto Martelli, nuovo arrangiatore della cantante. In tre giorni il disco vende copie, ma viene subito ritirato dal mercato poich\u00e9 Joaqu\u00edn Rodrigo non approva il lavoro di Martelli su \"Trenodia\", vale a dire su \"Concerto d'Aranjuez\": stessa sorte capita alle altre rivisitazioni del brano che in quel periodo erano state pubblicate da Richard Anthony e Fabrizio De Andr\u00e9, mentre quella di Dalida (\"Aranjuez la tua voce\") viene invece \"risparmiata\" dall'autore. Il 45 giri viene allora ristampato mantenendo invariato il lato B \"I discorsi\" (scelta come sigla dei nuovi appuntamenti radiofonici con la cantante, i ben noti \"Pomeriggi con Mina\") e inserendo una nuova facciata A, \"La canzone di Marinella\" dell'allora sconosciuto Fabrizio De Andr\u00e9, che in seguito scriver\u00e0:\n\"I discorsi\" e \"La canzone di Marinella\" confluiscono anche nel primo LP edito dalla PDU e intitolato \"Dedicato a mio padre\": l'album comprende classici come \"Johnny Guitar\", \"B\u00e9same mucho\", \"That Old Feeling\", \"The Man That Got Away\", tratti dal repertorio americano e sudamericano, come negli album \"Mina\" (1964) e \"Mina 2\" (1966). Successivamente incide su 45 giri due canzoni presentate a Sanremo '68: sul lato A c'\u00e8 \"Canzone per te\", brano vincitore di Sergio Endrigo, cantato dall'autore e da Roberto Carlos nella doppia versione; sul lato B si trova \"Che vale per me\" di Carlo Alberto Rossi e Marisa Terzi (gi\u00e0 autori di \"Se tu non fossi qui\", incisa due anni prima da Mina), eliminata dalla gara nelle versioni di Eartha Kitt e Peppino Gagliardi. Le due canzoni saranno incise anche in spagnolo, all'interno del primo 45 giri esportato in Spagna dalla PDU (\"Canci\u00f2n para ti/De que servir\u00e0\").\nNel frattempo la Ri-Fi continua a sfruttare materiale d'archivio: nel settembre 1967, a contratto gi\u00e0 scaduto, l'etichetta milanese pubblica il 45 giri con gli inediti \"Tu non mi lascerai\" e \"Cartoline\", incisi alcuni mesi prima (in realt\u00e0 \"Cartoline\" era stata presentata dalla cantante in uno \"sketch\" di \"Carosello\" per la Barilla). Altro inedito Ri-Fi \u00e8 \"Nel fondo del mio cuore\": si tratta della seconda cover di Alberto Cortez nel repertorio della cantante, a cinque anni di distanza da \"Renato\" (1962), con testo italiano scritto dalla stessa Mina: il brano viene pubblicato per la prima volta all'interno della raccolta \"4 anni di successi\", edita poco prima del periodo natalizio a fine 1967, anticipando l'uscita dell'album \"Dedicato a mio padre\". \"Nel fondo del mio cuore\" esce su singolo nel febbraio 1968, ottenendo un discreto successo di vendite. Fino al 1969, la Ri-Fi continua a pubblicare altri 45 giri, spesso utilizzando brani precedentemente apparsi solo su album. Si ripete cos\u00ec quanto era gi\u00e0 accaduto con la Italdisc, che dal 1964 al 1968 aveva immesso sul mercato una serie di 33 (\"20 successi di Mina\", \"Mina n. 7\", \"Mina interpretata da Mina\", ecc.) e 45 giri (\"A volte\", \"Rhapsodie\", \"Il cielo in una stanza\", \"Young at Love\", \"Due note\", ecc.), utilizzando materiale d'archivio edito e non, spesso per sfruttare di volta in volta le varie ondate di visibilit\u00e0 della cantante.\nDieci anni di carriera e il primo \"live\" alla Bussola.\nPer festeggiare i dieci anni di carriera, il 14 aprile 1968 registra il suo primo album \"live\" alla Bussola di Marina di Pietrasanta. Il locale in cui Mina esord\u00ec \u00e8 indissolubilmente legato alla cantante, che negli anni vi si \u00e8 esibita ripetutamente, riscuotendo sempre le maggiori attenzioni da parte di pubblico e stampa, diventandone infine una vera e propria esclusiva: ospite fissa per intere stagioni in cui si registra con lei il tutto esaurito. Il progetto legato all'album \"Mina alla Bussola dal vivo\" (che risulta il pi\u00f9 venduto dell'anno), rappresenta uno sforzo apprezzabile e particolarmente ambizioso, intento a celebrare dieci anni di immutato successo.\nNel maggio del 1968, compare nella parodia western musicale per la televisione: \"Non cantare, spara\", nei panni di Wilhelmina, una capricciosa cantante da saloon, cantando \"Un uomo col cappello sugli occhi\" (Leo Chiosso \u2013 Gianni Ferrio) accompagnata al pianoforte da Enrico Simonetti. Fra la primavera e l'estate escono, pubblicati dalla PDU, i singoli \"Un colpo al cuore/Allegria\" e \"Regolarmente/Fantasia\": Mina \u00e8 alla ricerca di un brano che possa riportarla nelle primissime posizioni della hit-parade, cosa che al momento non sta accadendo, malgrado la massiccia promozione televisiva. Nel mese di giugno esce l'album \"Le pi\u00f9 belle canzoni italiane interpretate da Mina\", un allegato per gli abbonati delle riviste \"Amica\", \"La Domenica del Corriere\" e \"La Tribuna illustrata\": le dodici canzoni comprese nel disco erano state scelte dai lettori delle tre riviste, che dovevano indicare quali canzoni avrebbe dovuto incidere Mina, da una rosa di ottanta brani fra i pi\u00f9 popolari della musica leggera italiana. L'LP diverr\u00e0 uno dei pi\u00f9 ricercati dai collezionisti. Fra le riletture pi\u00f9 famose dell'album, vi \u00e8 \"La voce del silenzio\", brano composto dal maestro Elio Isola e presentato a Sanremo '68 da Tony Del Monaco e Dionne Warwick, divenuto nel tempo uno dei grandi classici della musica italiana, grazie all'interpretazione di Mina. \"La voce del silenzio\" \u00e8 la prima canzone incisa da Mina firmata da Paolo Limiti (che ha scritto il testo), amico e autore di fiducia della cantante a cavallo degli anni sessanta e settanta. Nel mese di luglio, Mina partecipa per la prima volta a \"Senza rete\", programma registrato all'Auditorium Rai di Napoli, in cui canta una selezione dei suoi grandi successi, unitamente ad altri brani da lei recentemente incisi (\"Cry\", \"Se stasera sono qui\", \"Deborah\", \"Un colpo al cuore\"). Inoltre esegue \"Amore, amore, amore, amore\" accompagnata da Piero Piccioni al pianoforte, e duetta in \"Goganga\" con Giorgio Gaber.\nDal 28 settembre Mina conduce \"Canzonissima\" con Walter Chiari e Paolo Panelli; il 21 dicembre la sigla finale del programma, \"Vorrei che fosse amore\" (composta ancora da Bruno Canfora), riporta la cantante nelle zone alte della hit-parade, dopo gli esiti lusinghieri, ma non esaltanti dei singoli \"Zum zum zum\" (famosissima sigla di quella \"Canzonissima\"), \"Quand'ero piccola\" (colonna sonora del poliziesco \"A qualsiasi prezzo\", di Emilio P. Miraglia) e \"N\u00e9 come, n\u00e9 perch\u00e9\".\nEsce anche l'LP \"Canzonissima '68\", con tutti i brani lanciati dalla cantante nel corso della trasmissione, e altre sue recenti incisioni su 45 giri. \"Vorrei che fosse amore\" viene esportata dalla PDU anche in Spagna e in Francia, paesi dove Mina \u00e8 ospite in trasmissioni televisive di punta. In Francia, \"Vorrei che fosse amore\" diventa \"Si\", pubblicata su 45 giri insieme a \"Moi, je te regarde\" (\"Io innamorata\"). Esiste anche una versione inglese di \"Vorrei che fosse amore\" intitolata \"More Than Strangers\". Durante una puntata di \"Canzonissima\", il regista Federico Fellini, in collegamento con lo studio dal set di \"Satyricon\", si complimenta con la cantante sperando in una futura collaborazione con lei, che si potrebbe concretizzare nel film (peraltro mai realizzato) \"Il viaggio di G. Mastorna\", con Mina nel ruolo di attrice protagonista.\nDa \"Non credere\" a \"Bugiardo e incosciente\".\nNel 1969, Mina pubblica l'ultimo 45 giri \"sanremese\" della sua discografia (\"Ma che freddo fa\"/\"Un'ora fa\"). Nel mese di marzo esce l'LP \"I discorsi\", versione commercializzabile del precedente \"Le pi\u00f9 belle canzoni italiane interpretate da Mina\", che non era uscito nei negozi poich\u00e9 legato a un concorso per i lettori delle riviste Rusconi. Rispetto al precedente album, \"I discorsi\" annovera due brani (\"La canzone di Marinella\" e la stessa \"I discorsi\") in sostituzione di \"E se domani\" e \"La musica \u00e8 finita\", quest'ultima rimasta inspiegabilmente fuori catalogo per ben trentasei anni. Il 45 giri primaverile comprende sul lato A \"Non credere\" e sul lato B \"Dai dai domani\" (la brasiliana \"A pra\u00e7a\" di Carlos Imperial, tradotta in italiano da Paolo Limiti). \"Non credere\" diviene un grande successo ed \u00e8 promosso in moltissime trasmissioni radiofoniche e televisive (il telequiz-spettacolo \"A che gioco giochiamo?\", ma anche in show tradizionali come \"Doppia coppia\", \"\u00c8 domenica ma senza impegno\", \"Ieri e oggi\", ecc.).\nNel mese di giugno, Mina registra una seconda puntata di \"Senza rete\", affiancata ancora una volta da Giorgio Gaber (che l'accompagn\u00f2 anche in tourn\u00e9e) e dove presenta i due brani dell'ultimo 45 giri, dinanzi a una calorosissima platea. \"Non credere\" rimane per tutta la stagione estiva ai vertici dell'hit-parade, rivelandosi uno dei grandissimi successi dell'anno (3\u00ba posto tra i singoli pi\u00f9 venduti), nonch\u00e9 il primo vero exploit commerciale della PDU con oltre copie vendute. Nel mese di luglio esce \"Mina for You\", album in inglese prodotto da James Nebb: cinque dei dodici brani erano gi\u00e0 comparsi su \"Dedicato a mio padre\", mentre gli altri vengono pubblicati per la prima volta in Italia su quest'album, che \u00e8 strettamente legato ai due LP \"Mina\" e \"More than strangers\", gi\u00e0 prodotti dallo stesso James Nebb per il mercato anglosassone. Nebb \u00e8 anche autore dell'evergreen \"No Arms Can Ever Hold You\" (in Italia \"Nessuno al mondo\"), che Mina interpreta per l'occasione in versione originale. Successivamente esce la raccolta \"Incontro con Mina\", che attinge soprattutto dall'LP \"I discorsi\" e dalla produzione a 45 giri del 1968. Nel mese di novembre sono pubblicati su singolo \"Un'ombra\" e \"I problemi del cuore\": entrambe le canzoni vengono inserite (in una versione differente) anche nel nuovo LP \"...bugiardo pi\u00f9 che mai... pi\u00f9 incosciente che mai...\", edito sempre alla fine dell'anno. Il titolo rimanda al brano principale dell'album, \"Bugiardo e incosciente\", cover de \"La tieta\" di Joan Manuel Serrat, tradotta da Paolo Limiti: si tratta di una delle pi\u00f9 importanti incisioni di Mina, che segna l'inizio di un ulteriore progresso interpretativo della cantante.\nSono di questo periodo le prime richieste da parte di Frank Sinatra per una collaborazione con Mina in una serie di spettacoli dal vivo (con la presenza anche di Dean Martin), che ne avrebbe sancito il suo lancio nello show business statunitense, lancio mai avvenuto per la rinuncia della stessa cantante. I motivi di questa decisione non sono mai stati chiariti del tutto da Mina e dal suo staff, ma si sono fatte varie ipotesi nel corso degli anni, tra cui un'improvvisa fobia del volare in aereo, problemi di salute, il non volersi distaccare dai propri cari e la paura di uno \"star system\" molto pi\u00f9 articolato, ampio e impegnativo rispetto a quello italiano.\nAugusto Martelli, arrangiatore di molte sue canzoni, sar\u00e0 compagno di Mina per diversi anni. Il loro matrimonio viene annunciato varie volte dalle riviste di gossip, ma non sar\u00e0 mai celebrato. I due convissero fino alla fine degli anni sessanta.\nAnni settanta.\n\"Grande, grande, grande\" e ispiratrice di Mogol / Battisti.\nNel 1971 Mina sceglie come arrangiatore e direttore d'orchestra Pino Presti, da tempo suo bassista. Diverr\u00e0 il suo inseparabile arrangiatore e collaboratore musicale di quegli anni e lavorer\u00e0 con lei fino agli ultimi concerti del 1978.\nIl frutto della nuova collaborazione \u00e8 immediato: i successi \"Grande grande grande\" (1972) ed \"E poi...\" (1973), raggiungono la posizione numero 1 in Hit Parade, mantenendola saldamente per pi\u00f9 settimane. Mostrano una Mina in splendida forma, languida, sensuale, accattivante, tanto da diventare la principale musa ispiratrice del celeberrimo duo di autori Mogol/Lucio Battisti, che le affidano i successi \"Insieme\" (1970), \"Io e te da soli\", \"Amor mio\" (1971) e \"La mente torna\" (1972). Nel 1972 \u00e8 nuovamente protagonista a \"Teatro 10\" con Alberto Lupo, con cui canta, in un'interpretazione divenuta celebre, la sigla finale \"Parole parole\", un'altra sua grande hit, contenuta nell'album \"Cinquemilaquarantatre\". D'estate, ancora alla Bussola di Bernardini, a Le Focette, tiene una serie di concerti, documentati da un disco e da uno \"special\" televisivo della Rai realizzato a colori ben cinque anni prima dell'avvio ufficiale da parte della TV pubblica italiana di tali trasmissioni. A fine anno esce il primo doppio album, dal titolo \"1+1\", contenente: \"Dalla Bussola\" (secondo \"live\" della cantante) e \"Altro\". La pubblicazione dei \"doppi album\" diventer\u00e0 una consuetudine per molti anni.\nUltimi show televisivi e nuovi successi discografici.\nL'addio alle scene era gi\u00e0 stato annunciato da Mina nel 1972, anno in cui per tutta l'estate aveva tenuto una serie di concerti accompagnata da una grande orchestra composta da musicisti di vaglia (tra i quali Gianni Basso e Oscar Valdambrini). Proprio alla Bussola di Marina di Pietrasanta (nella serata del 16 settembre) viene registrato il video-live \"Dalla Bussola\", e di fatto questo rimane l'unico concerto di Mina di cui esiste una ripresa filmata ufficiale. Nel 1973 esce il doppio album \"Frutta e verdura\"/\"Amanti di valore\", il primo costituito da inediti (ad eccezione de \"La pioggia di marzo\", brano composto da Ant\u00f4nio Carlos Jobim), il secondo \"a tema\", con brani scritti da Carlo Pes su testi di Franco Califano. Il successo arriva subito, il disco scala infatti tutte le classifiche di vendita a pochi giorni dalla pubblicazione, e in seguito, quando i due album verranno separati, \"Frutta e verdura\" risulter\u00e0, con di copie vendute, uno degli album di maggior successo incisi dalla cantante. Nello stesso anno Mina riappare nei caroselli per la Cedrata Tassoni, e fa un'unica apparizione televisiva in \"Hai visto mai?\", dove presenta il singolo \"Lamento d'amore\". Nello stesso anno, si verifica un evento tragico per la vita privata della cantante: Virgilio Crocco, suo ex-marito e padre di Benedetta, muore l'8 ottobre investito da un'auto a La Crosse, nel Wisconsin, mentre rientra in albergo in compagnia di un amico. Le circostanze della vicenda non vennero mai chiarite, si ipotizz\u00f2 che fosse stato un pirata della strada alla guida della vettura, o addirittura un gesto intenzionale in quanto il giornalista in quel periodo stava indagando riguardo ad alcuni fatti scottanti.\nNel 1974 esce \"Baby Gate\" (abbinato a \"Mina\u00ae\"), che ripropone nel titolo il nome della \"prima Mina\"; il disco raccoglie una selezione di brani degli anni cinquanta per la pi\u00f9 parte americani, da sempre amati dalla cantante. Particolare cura viene riservata agli arrangiamenti, allo scopo di mantenere intatte le atmosfere e le sonorit\u00e0 d'epoca. Grandi vendite anche per questo album, che raggiunger\u00e0 quota .\nIl 1974 \u00e8 anche l'anno del suo ultimo show televisivo, \"Milleluci\", condotto insieme a Raffaella Carr\u00e0. Poco tempo prima della trasmissione Mina aveva dichiarato in un'intervista: \u00abSono stata molto male, dopo \"Milleluci\" non canter\u00f2 pi\u00f9\u00bb. Infatti sua \u00e8 la sigla finale \"Non gioco pi\u00f9\", nel cui testo sembra esserci un presagio al suo imminente ritiro. L'addio televisivo avviene in grande stile, infatti questo programma pu\u00f2 essere definito l'ultimo grande show della televisione italiana.\nIl ritiro dal video appare definitivo, anche se la radio la vede ancora partecipare a \"Gran Variet\u00e0\" nel 1979.\nNel 1975 Mina incide un brano considerato a tutt'oggi tra i pi\u00f9 rappresentativi della sua discografia: \"L'importante \u00e8 finire\". Quando viene pubblicato ha la \"vita difficile\", a causa del testo scritto da Cristiano Malgioglio, ritenuto troppo os\u00e9 dai dirigenti della Rai che lo censurano per qualche tempo.\nNel 1976, in diretta da uno studio di registrazione di Roma, presenta \"Colpa mia\" nel corso della trasmissione della Svizzera Italiana \"Dal Ticino con simpatia\".\nLa sigla finale del programma \"Mille e una luce\" (estate 1978), in cui Mina canta \"Ancora ancora ancora\", testo di Malgioglio, in modo particolarmente sensuale (tanto da provocare anche in questa occasione l'intervento della censura, con la riduzione dei particolari sulla bocca), \u00e8 ufficialmente la sua ultima apparizione televisiva.\nL'addio alle scene.\nIl 1978 fu l'anno del ritorno di Mina alle esibizioni dal vivo. I concerti si svolsero a Bussoladomani in Versilia, introdotti ogni sera da monologhi di differenti attori comici, tra cui Walter Chiari, Gino Bramieri e il trio La Smorfia (Massimo Troisi, Enzo Decaro e Lello Arena); gli spettacoli previsti erano quindici e avrebbero coperto tutta la stagione estiva: in realt\u00e0 furono soltanto undici a causa di un'infezione polmonare che colp\u00ec la cantante prima della conclusione del tour, che comunque riscosse un successo enorme in termini di coinvolgimento popolare. \nL'ultimo di questi concerti prevedeva una ripresa televisiva e la registrazione di un terzo disco dal vivo, poi ugualmente ricavato da una prova audio che il tecnico Nuccio Rinaldis (in accordo con il direttore d'orchestra Pino Presti) aveva predisposto proprio la sera dell'ultimo suo concerto in assoluto, il 23 agosto 1978. Il disco sar\u00e0 intitolato semplicemente \"Mina Live '78\" doppio album \"cult\" inserito dalla rivista Rolling Stone tra \"i 100 dischi italiani pi\u00f9 belli di sempre\"; In quell'occasione rilascia quella che risulta essere la sua ultima intervista. L'intervistatrice \u00e8 Rita Madaro, dell'emittente privata \"Radio Taranto\". Tale conversazione \u00e8 difficilmente reperibile poich\u00e9 l'artista, poche ore dopo averla pubblicata, chiese come favore personale a Rita Madaro che non fosse trasmessa in radio, almeno non interamente, rispettando quel senso di privacy e riservatezza che, da quel momento, ha contraddistinto la cantante per tutto il suo futuro.\nSul finire degli anni settanta Mina si lega sentimentalmente al cardiochirurgo Eugenio Quaini, anch'egli cremonese, amico da sempre della cantante. Il 10 gennaio 2006 si sposano a Lugano e la stessa Mina in un articolo su \"Vanity Fair\" ne d\u00e0 la notizia.\nL'ultima esibizione dal vivo di Mina \u00e8 stata commemorata dal Venerd\u00ec di Repubblica in edicola il 17 agosto 2018 con il titolo \"Quaranta estati fa, l'ultimo concerto di Mina\". L'immagine di copertina \u00e8 dedicata alla cantante ripresa sul palcoscenico, corredata da un articolo a firma Marco Cicala, che contestualizza e rende protagonista l'evento ponendolo tra i fatti significativi che hanno caratterizzato il 1978.\nAnni ottanta e novanta.\nNonostante il ritiro dalle scene, anche in seguito molte delle sue canzoni diventano grandi successi, tra cui \"Anche un uomo\" (1979), sigla della riedizione del quiz \"Lascia o raddoppia?\"; \"Morir\u00f2 per te\", che nel 1982 entra tra i primi 100 singoli della classifica \"dance\" americana di Billboard; \"Rose su rose\", scritta dal figlio Massimiliano Pani (1984); \"Questione di feeling\" (1985), duetto con Riccardo Cocciante; \"Via di qua\" (1986), duetto con Fausto Leali; \"Lui, lui, lui\" (1988); \"Neve\" (1992); \"Amore\" (1994), secondo duetto con Riccardo Cocciante; \"Noi \"(1994) duetto con Massimo Lopez; \"Volami nel cuore\" (1996) che dopo oltre un decennio avrebbe dato il titolo ad un programma televisivo; nonch\u00e9 tutto il disco \"Mina Celentano\", realizzato nel 1998 con Adriano Celentano. Fino alle pi\u00f9 recenti \"Grande amore\" (1999), \"Oggi sono io\", cover del brano di Alex Britti (2001), \"Vai e vai e vai\", \"Portati via\" (2005), \"Mogol-Battisti\" (2006), duetto con Andrea Mingardi e \"Adesso \u00e8 facile\" (2009), con gli Afterhours, quest'ultimo uno dei pochissimi brani, insieme a \"Volami nel cuore\", \"Che t'aggia d\u00ec\" e \"Alibi\" ad avere il supporto di un videoclip promozionale, questa volta realizzato con persone reali (la protagonista \u00e8 infatti Benedetta Mazzini); i precedenti erano stati realizzati nel primo caso con immagini di repertorio, nel secondo sotto forma di cartoni animati e nel terzo completamente al computer. Il tema della canzone \"Canto largo\", contenuta nell'album \"Olio\", \u00e8 stata la sigla della soap opera di Canale 5, \"Vivere\".\nSono del 1983, 1984, 1985 e 1986 i quattro doppi album con le sigle del programma TV di Rai 1 \"30 anni della nostra storia\", (con arrangiamenti di Victor Bach); in seguito, fino al 1995, verr\u00e0 pubblicato un doppio disco all'anno, alternando \"cover\" e brani inediti. A partire dal 1992 inizia una lunga e fruttuosa collaborazione con gli Audio2, lanciati da Massimiliano Pani in veste di produttore discografico attraverso la PDU. Da loro sono firmati alcuni del brani di maggiore successo della cantante fino al 2003.\nNel 1996, dopo \"Pappa di latte\" (doppio album in cui duetta, tra gli altri, con i propri figli Massimiliano e Benedetta, rispettivamente nelle canzoni \"If I Fell\" dei Beatles e \"More Than Words\" degli Extreme), Mina ritorna alle pubblicazioni singole con un album di grande successo commerciale, \"Cremona\", omaggio alla sua citt\u00e0 d'origine. Da questo momento la sua produzione si diversifica alternando album di brani inediti a monografie dedicate a generi musicali (canzone napoletana, musica sacra) o autori e artisti celebri (Beatles, Frank Sinatra, Lucio Battisti, Domenico Modugno, Renato Zero, Enzo Jannacci). Intanto chiude la lunga, proficua collaborazione con \"l'art director\" Luciano Tallarini e per le copertine si affida a Mauro Balletti.\nNel 1996 la musica \"colta\" rende omaggio a Mina: il maestro Adriano Guarnieri, uno dei pi\u00f9 significativi compositori contemporanei, presenta al Maggio Musicale Fiorentino una sua composizione, \"Omaggio a Mina, sei canzoni per voce leggera, soprano e orchestra\", su un testo di Euripide.\nAnni duemila.\nIl 6 ottobre 2000 viene pubblicato l'album \"Dalla terra,\" un album in studio (nel 2010 ristampato in vinile, come picture disc con tiratura limitata), una raccolta di dodici brani sacri.\nSolo nel 2001 la cantante riappare in pubblico, attraverso Internet, sul portale Wind, dove vengono trasmesse le riprese di alcune sessioni di registrazione. Dalle riprese viene tratto il DVD \"Mina in studio\", con vendite record che supererano le copie (in un periodo in cui la media dei DVD \u00e8 di copie vendute per titolo). L'evento, con un record di 20 milioni di contatti, \u00e8 stato tra i pi\u00f9 seguiti di tutti i tempi in Italia.\nNel 2002 viene pubblicato il nuovo album di Mina - \"Veleno\" - all'interno del quale \u00e8 presente una collaborazione con Zucchero Fornaciari, coautore del brano \"Succhiando l'uva\".\nNel 2004 esce \"The Platinum Collection\", tripla raccolta di successi che ottiene risultati superiori alle pi\u00f9 ottimistiche previsioni, in un momento in cui l'industria discografica comincia a lamentare una sensibile flessione delle vendite dei CD: supera le copie vendute, comparendo regolarmente in classifica anche negli anni successivi. Nello stesso anno canta un breve jingle ironico per la Gialappa's Band.\nIl 31 gennaio 2005, esce \"Bula Bula\", con i due singoli (\"Vai e vai e vai\" e \"Portati via\"), e la \"ghost-track\" \"Fever\", sigla di apertura della trasmissione sportiva \"Quelli che il calcio\". L'11 novembre \u00e8 la volta di un album-tributo a Frank Sinatra intitolato \"L'allieva\" nel quale, ancora una volta, Mina dimostra la sua propensione verso un genere musicale di non facile lettura come il jazz. Nello stesso anno concede di campionare la sua voce (questo \u00e8 un fatto unico, senza precedenti) per il \"remake\", in chiave \"house\", di \"Amante amore\" (contenuta in \"Mina con bign\u00e8\" e \"Mina Live '78\"). La nuova versione, dal titolo \"Feel Like a Woman\", di Gardner, \u00e8 ideata da Pino Presti, autore dell'originale con Cristiano Malgioglio, e realizzata in pi\u00f9 tracce, dalla electro-dance al nu-brazil, con la collaborazione di Stefano Colombo, Melodica Records e della cantante Joanna Cassini.\nNel 2006 pubblica l'album di inediti \"Bau\", anticipato dal singolo \"Mogol-Battisti\" (un omaggio alla celebre coppia della musica pop italiana), cantato in duetto con Andrea Mingardi, autore di numerose canzoni del disco.\nNel 2007, in occasione dell'uscita del CD di Miguel Bos\u00e9 \"Papito\", celebrativo per il trentennale di carriera, duetta con lui rivisitando in lingua spagnola una delle proprie canzoni pi\u00f9 famose: \"Acqua e sale\" (\"Agua y sal\"), precedentemente cantata con Adriano Celentano. Il 21 settembre esce un nuovo album di Mina, \"Todav\u00eda\", che contiene 14 tracce in lingua spagnola, 12 delle quali sono versioni di alcuni singoli pi\u00f9 recenti, eccetto le storiche \"Un a\u00f1o de amor\", \"Cuestion de feeling\" duetto con Tiziano Ferro, \"Parole parole\", quest'ultima cantata con Javier Zanetti, terzino e capitano argentino dell', da sempre la squadra preferita dalla cantante. Il disco debutta direttamente al numero 1 della classifica degli album pi\u00f9 venduti. A novembre esce un duetto con Giorgia, \"Poche parole\", brano contenuto all'interno di \"Stonata\", album della cantante romana. L'incontro risulta essere molto importante per Giorgia, prima interprete femminile ad aver avuto l'opportunit\u00e0 di duettare con Mina. In seguito la stessa Mina lo include nel suo disco \"Caramella\".\nIl 24 giugno 2008 \"La Repubblica\" riporta la notizia che Mina e Ornella Vanoni avevano inciso insieme un brano inedito, scritto da Andrea Mingardi: \"Amiche mai\", che costituisce la prima collaborazione tra le due cantanti. Per i cinquant'anni di carriera, la RAI realizza una collana di 10 DVD (\"Mina - Gli anni Rai\") col meglio delle sue apparizioni televisive, dagli esordi al 1978.\nIl 17 febbraio 2009 Mina torna sui teleschermi con un video (collage della sua apparizione nel 2001), come sigla di apertura e poi di chiusura del 59\u00ba Festival di Sanremo. Il video vuole rappresentare l'evoluzione della musica italiana nel corso degli anni ed \u00e8 accompagnato dalla voce di Mina che interpreta il \"Nessun dorma\" dalla \"Turandot\" di Giacomo Puccini. La romanza fa parte dell'album di arie classiche uscito il 20 febbraio 2009 dal titolo \"Sulla tua bocca lo dir\u00f2\". L'album viene pubblicato in tutto il mondo su etichetta Sony Classical. Il 30 ottobre esce il nuovo album di inediti \"Facile\", anticipato dal singolo \"Il frutto che vuoi\", scritto da Axel Pani, nipote di Mina. Nell'album \u00e8 contenuto anche il brano \"Carne Viva\" che segna il ritorno di Cristiano Malgioglio tra gli autori della Tigre. Sempre nel 2009, dopo quasi quarant'anni, ritorna testimonial per la nuova campagna pubblicitaria Barilla, prestando la sua voce ai nuovi spot televisivi. Collabora inoltre con settanta colleghi al nuovo doppio album di Claudio Baglioni, \"Q.P.G.A.\", in cui canta il brano \"L'arcobaleno\".\nDal febbraio 2000 al febbraio 2011 \u00e8 presente nella prima pagina di \"La Stampa\" in qualit\u00e0 di opinionista. Dall'ottobre del 2003 fino al febbraio del 2015 mantiene una rubrica sul settimanale \"Vanity Fair\" in cui risponde a numerose mail dei lettori.\nAnni duemiladieci.\nNel 2010, in occasione del settantesimo compleanno di Mina, sono molte le emittenti tv e web che la celebrano, dedicandole trasmissioni e omaggi. A marzo va in onda uno spot Barilla, diffuso anche in Germania, in cui Mina accenna alla canzone \"Nel blu dipinto di blu\" di Domenico Modugno. Il gruppo Finelco, a cui aderiscono diverse radio, organizza \"Mina ieri, oggi, domani\", una web radio attiva 24 ore su 24 (temporanea dal 19 al 31 marzo, ma poi prorogata a tempo indeterminato), con una programmazione esclusiva riguardante le canzoni di Mina, dai pi\u00f9 grandi successi alle meno conosciute. Il 29 marzo Paolo Limiti conduce \"Minissima 2010\", trasmissione-tributo alla cantante cremonese, in cui vengono riproposte alcune tra le pi\u00f9 celebri interpretazioni di Mina con filmati di repertorio.\nIl 25 maggio, a distanza di pochi mesi dall'uscita di \"Facile\", viene pubblicato un nuovo album di inediti, \"Caramella\", prodotto da Massimiliano Pani e a cui collabora tra gli altri (come gi\u00e0 in \"Bau\" e \"Facile\") il primo nipote di Mina, Axel Pani, dando cos\u00ec la possibilit\u00e0 alla cantante di allargare le collaborazioni \"in famiglia\". Il disco comprende quattordici tracce, tra le quali \"You Get Me\", scelto come brano di punta per il lancio radiofonico, in cui l'artista si cimenta in un duetto a distanza con il cantante anglo-nigeriano Seal. Tre delle quattordici tracce erano gi\u00e0 state registrate da Mina nel corso dell'ultimo decennio: \"Cos\u00ec cos\u00ec\" (gi\u00e0 inserita nel 2001 nell'album \"D'improvviso\" del contrabbassista Massimo Moriconi), \"Amore disperato\", duetto con Lucio Dalla (inserito nell'album \"Lucio\" del 2003) e \"Poche parole\", duetto con Giorgia (gi\u00e0 incluso nel suo album \"Stonata\" del 2007).\nIl 10 novembre 2010, durante la puntata finale di \"Ti lascio una canzone\", Mina riceve un omaggio alla carriera come segno d'affetto: il microfono con cui in occasione di \"Senza rete (programma televisivo)\", il 21 giugno di quarant'anni prima, si era esibita dal vivo per l'ultima volta all'Auditorium Rai di Napoli, lo stesso in cui ha luogo la trasmissione in corso. Per l'occasione viene diffuso un filmato di repertorio del famoso show del 1970, nel quale la cantante interpretava il brano \"Non credere\" scritto da Mogol e Roberto Soffici. Massimiliano Pani, giudice di \"Ti lascio una canzone\", facendo le veci della madre, ritira l'omaggio per recapitarglielo. Il 30 novembre, come seguito dell'album \"Caramella\", esce il CD \"Piccola strenna\", contenente quattro brani appositamente interpretati da Mina per le imminenti festivit\u00e0 natalizie e preceduto dal singolo \"Mele Kalikimaka\", cover del singolo di Bing Crosby e delle Andrews Sisters del 1950 e pubblicato il 20 novembre 2010. Le stesse canzoni fanno da colonna sonora a \"La banda dei Babbi Natale\", film natalizio del 2010 del trio Aldo Giovanni e Giacomo. Il secondo e ultimo singolo, pubblicato il 21 gennaio 2011, \u00e8 \"Walking the Town\".\nIl 17 ottobre 2011, Mina mette in rete il brano \"Questa canzone\", che anticipava il suo album di inediti \"Piccolino\" uscito il 22 novembre. Secondo quanto scritto in un comunicato, il brano si basa su un demo inviatole in forma anonima e viene quindi affidato al web affinch\u00e9 chi lo aveva composto potesse riconoscerlo e farsi vivo. Qualche giorno dopo, sulla rivista \"Vanity Fair\", viene rivelata l'identit\u00e0 degli autori del brano, che risalirebbe addirittura al 1971: Mario Nobile (musica) e Paolo Limiti (testo). Alcuni opinionisti avanzano tuttavia il sospetto che si sia trattato di un'operazione commerciale per pubblicizzare il nuovo disco e la pagina facebook dell'artista. L'8 novembre 2011 viene resa nota la nuova canzone scritta da Enzo Iacchetti, \"Buon Natale\", in cui Mina canta insieme a Claudio Baglioni, Lucio Dalla, Enrico Ruggeri e Roberto Vecchioni per sostenere l'Amref nella realizzazione di una diga in Kenya.\nIl 3 aprile 2012 viene pubblicato un altro album: \"Dalla Bussola\", seguito il 4 dicembre da \"12 (American Song Book)\". Il disco, composto da dodici standard della canzone americana, viene offerto con dodici copertine differenti, una per traccia.\nIl 7 novembre 2013 in prima serata su Rai 2 va in onda \"Unici - Mina - D'altro canto\", nuovo speciale su Mina con interviste a Pl\u00e1cido Domingo, Giorgio Faletti, Jos\u00e9 Feliciano, Luca Ronconi, Piero Pel\u00f9, Zucchero Fornaciari, Miguel Bos\u00e9, Marco Mengoni, Emma Marrone, Aldo, Giovanni e Giacomo, il giornalista Fernando Fratarcangeli, Giuliano Sangiorgi e tanti altri.\nIl 19 novembre 2013 esce \"Christmas Song Book\", un album che per le scelte stilistiche e le sonorit\u00e0 pu\u00f2 essere considerato il \"gemello\" di \"12 American Song Book\" dell'anno precedente, differenziandosi da quest'ultimo per l'unicit\u00e0 della tematica, quella natalizia. A sole due settimane dall'uscita il nuovo concept natalizio \u00e8 certificato, come il precedente, disco d'oro.\nA febbraio 2014 esce sulla piattaforma digitale iTunes \"Itaca\", un nuovo brano della cantante, che \u00e8 diventato singolo. Il brano \u00e8 presentato per la prima volta nel programma televisivo \"The Voice of Italy\", dov'\u00e8 portato in scena con la coreografia della compagnia Kitonb.\nIl 15 aprile 2014 per Universal Music Italia esce l'album di Mondo Marcio, rapper milanese, che si intitola \"Nella bocca della tigre\" in onore di Mina. In ogni canzone (in tutto sono dodici) c'\u00e8 un campione musicale di un brano della cantante autorizzato dalla stessa Mina.\nIl 10 giugno 2014, a tre anni dall'ultimo album di inediti, la cantante pubblica \"Selfie\", disco composto da 13 nuove tracce, tra cui \"La palla \u00e8 rotonda\", brano scelto dalla Rai come sigla ufficiale per le sue trasmissioni sul Campionato mondiale di calcio 2014. Per la seconda volta nella sua carriera, la cantante sceglie come immagine di copertina una scimmia (un macaco, per l'esattezza), come era gi\u00e0 successo nel 1971 per l'album \"Mina\".\n2016-2020.\nil 30 settembre 2016 esce il singolo di Fausto Leali \"A chi mi dice\", cover del brano dei Blue, a cui prende parte come ospite la stessa Mina.\nL'11 novembre 2016 esce \"Le migliori\" di Mina e Celentano; l'album \u00e8 anticipato dal singolo \"Amami amami\", in rotazione radiofonica a partire dal 21 ottobre 2016. La canzone \u00e8 la cover integrale di \"Ma'agalim (Circles)\", realizzata nel 2015 dal cantante-compositore israeliano Idan Raichel.\nIl secondo singolo estratto \u00e8 \"Ad un passo da te\", pubblicato il 6 gennaio 2017. L'album, sebbene uscito a novembre, \u00e8 il pi\u00f9 venduto del 2016, ottenendo a fine anno, tre dischi di platino, con oltre copie vendute. A febbraio 2017 il disco ha venduto oltre copie. L'album \"Le Migliori\" \u00e8 seguito dall'uscita del altro singolo \"Ma che ci faccio qui\", pubblicato il 1\u00ba aprile 2017. Infine, come quarto ed ultimo singolo, esce \"Se mi ami davvero\" scritta dal rapper Mondo Marcio. A met\u00e0 2018 il disco conquista il settimo disco di platino con oltre copie vendute.\nDurante il 2017 sono trasmessi una serie di video promozionali del Festival di Sanremo di quell'anno dello sponsor unico del Festival TIM: la musica dei video \u00e8 il remake realizzato da Mina della canzone \"All Night\" di Parov Stelar.\nIl 10 novembre 2017 viene diffuso in radio e in digitale l'inedito \"Eva\", cantato in coppia con Adriano Celentano. La canzone \u00e8 inserita nel cofanetto \"Tutte le migliori\", in uscita il 1\u00ba dicembre. Il cofanetto include un cd con alcune canzoni tratte dal primo e dal secondo disco incisi da Mina e Celentano, e un cd con una compilation di canzoni dei due artisti incise durante la loro lunga carriera.\nLa sponsorizzazione TIM prosegue nell'edizione 2018 di Sanremo, attraverso l\"Opera Digitale Intergalattica in 5 atti\", composta da 5 brevi spot pubblicitari, che hanno accompagnato tutte le puntate del festival per promuovere la propria rete superveloce. I video, della durata di 75 secondi ciascuno, mostrano una versione digitale di Mina nelle vesti di comandante della nave spaziale Opera (a cui ha prestato la voce Platinette), in viaggio verso la Terra e il Festival di Sanremo. Durante la serata finale del festival, \u00e8 stato proiettato uno spot televisivo che mostra la versione digitalizzata di Mina che interpreta \"Another Day of Sun\", una cover dell'omonimo brano tratto dalla colonna sonora del musical \"La La Land\". In aggiunta allo spot pubblicitario, sul palco dell'Ariston \u00e8 stato proiettato un ologramma tridimensionale del Comandante Mina mentre esegue il brano, grazie a un complesso sistema di ventole e micro LED che hanno fatto percepire agli spettatori un'immagine dinamica 3D fluttuante nell'aria.\nIl 2 marzo 2018 vengono pubblicati titolo, copertina e tracklist del nuovo album in uscita il 23 marzo: si intitola \"Maeba\", contiene 12 tracce (tra cui due cover, \"Last Christmas\" dei Wham! e \"Heartbreak Hotel\" di Elvis Presley), in vendita in tre edizioni differenti (cd digipack, vinile nero in edizione limitata, e un secondo vinile esclusivo per Amazon). L'album \u00e8 stato anticipato dal singolo \"Volevo scriverti da tanto\", traccia d'apertura dell'album, in rotazione radiofonica a partire dal 9 marzo 2018.\nNel 2018 esce inoltre l\u2019album di cover \"Paradiso (Lucio Battisti Songbook)\" in cui canta canzoni di Lucio Battisti. Entrambi gli album vengono certificati disco d'oro.\nPer l'edizione 2019 del Festival di Sanremo gli spot TIM includono versioni di \"Kiss the sky\" di Jason Derulo e \"Tintarella di luna\". Nello stesso anno duetta con il rapper Mondo Marcio nella canzone \"Angeli e demoni\".\nIl 22 novembre 2019 \u00e8 stato pubblicato \"Mina Fossati\", nuovo album di inediti realizzato in coppia con Ivano Fossati.\nIl 4 agosto 2020, in occasione della cerimonia di inaugurazione del nuovo Viadotto Genova San Giorgio, viene diffusa la nuova versione di \"Cr\u00eauza de m\u00e4\", originariamente eseguita da Fabrizio De Andr\u00e8, cantata da 18 artisti italiani, tra i quali Mina, su progetto di Dori Ghezzi.\nIl 27 novembre 2020 esce \"Italian Songbook\" , una delle prime raccolte che usciranno nei mesi a seguire. Oltre a contenere tutti i pi\u00f9 grandi successi, contiene anche delle cover (registrate sempre dalla stessa Mina).\nLa sera del 31 dicembre 2020 esordisce il nuovo spot TIM, trasmesso per la prima volta su Rai 1 dopo il discorso di fine anno del Presidente della Repubblica Sergio Mattarella. In esso Mina interpreta una versione italiana del brano \"This is me\" (dalla colonna sonora del film musicale \"The Greatest Showman\").\nNel novembre 2021 viene annunciato il singolo inedito \"Niente \u00e8 andato perso\", che anticipa la raccolta \"MinaCelentano - The Complete Recordings\", comprendente anche i brani dei dischi \"Mina Celentano\" (1998) e \"Le migliori\" (2017).\nIl 3 febbraio 2022, in apertura della terza serata del Festival di Sanremo, Amadeus ha reso omaggio al Presidente della Repubblica Sergio Mattarella, sulle note di \"Grande, grande, grande\" di Mina eseguita dalla grande orchestra, ricordando anche che nel 1978 Mattarella era presente all\u2019ultimo concerto pubblico di Mina al teatro tenda Bussoladomani.\nVita privata.\nMina ha sempre suscitato grande curiosit\u00e0 e interesse non solo per la sua carriera, ma anche per le vicende che hanno caratterizzato la sua vita privata.\nNell'estate del 1962 conosce Corrado Pani, attore di teatro di grande talento, con esperienze anche nel cinema con Luchino Visconti in \"Rocco e i suoi fratelli.\" Pani era una voce nota del doppiaggio e della radio (sua \u00e8 la voce italiana di Peter Pan nel film \"Le avventure di Peter Pan\" del 1953) seguito e ammirato in particolar modo dal mondo femminile milanese e romano. Pani era sposato dal 1959 con l'attrice Renata Monteduro; i due sono separati di fatto da diverso tempo quando inizia la relazione con Mina, che ben presto diventa di pubblico dominio. I media si appropriano della notizia e continuano a lungo ad aggiungere \"scoop\", dettagli e supposizioni alla relazione dei due in chiave critica e negativa. Perfino padre Virginio Rotondi, noto al pubblico radiofonico per le sue trasmissioni sulla fede, s'interess\u00f2 alla vicenda attraverso uno scambio di lettere con Mina e il tutto venne pubblicato sui giornali. Il 18 aprile 1963, alla Clinica Mangiagalli di Milano, nasce il suo primo figlio, Massimiliano, chiamato affettuosamente \"Paciughino\", ma in seguito alla sua nascita la storia con Pani entra in crisi, complici gli impegni lavorativi di entrambi e i conseguenti lunghi periodi di lontananza fra i due. Presto ha una nuova relazione con il compositore e arrangiatore Augusto Martelli, con cui convive per diversi anni.\nNel 1965 il fratello della cantante, Alfredo, muore in un incidente stradale a soli ventidue anni. Anch'egli aveva intrapreso la carriera di cantante con lo pseudonimo \"Geronimo\", soprannome scelto dalla stessa Mina per via del naso aquilino che lo rendeva somigliante all'omonimo capo indiano.\nRisale al 1970 il primo incontro con il giornalista romano Virgilio Crocco. I due si erano conosciuti nel camerino della cantante dopo un'esibizione a Terni ed era scattato subito in loro il classico colpo di fulmine, soprattutto per i modi garbati ed eleganti di Crocco. Le nozze arrivano improvvise il 25 febbraio 1970 a Trevignano Romano, sul lago di Bracciano, ma gli impegni professionali dividono subito gli sposi. I due, probabilmente proprio per motivi lavorativi, non vivono insieme, e dopo non molti mesi il matrimonio naufraga; erano gi\u00e0 separati quando l'11 novembre 1971, sempre alla clinica Mangiagalli di Milano, Mina d\u00e0 alla luce, con circa tre settimane di anticipo, la sua secondogenita Benedetta. La cantante rimane comunque in buoni rapporti con suo marito, fino alla sua morte, avvenuta l'8 ottobre 1973 a La Crosse, nel Wisconsin, investito da un'automobile in circostanze mai chiarite.\nDopo la nascita della figlia inizia a frequentare Alfredo Cerruti, discografico napoletano e membro del gruppo satirico-demenziale degli Squallor. La loro relazione dura circa tre anni. Sul finire degli anni settanta reincontra un amico di vecchia data, Eugenio Quaini, cardiochirurgo cremonese di diversi anni pi\u00f9 giovane; con lui inizia una nuova e lunga relazione. Nel frattempo la cantante aveva acquisito nel 1989 la cittadinanza svizzera, pur mantenendo quella italiana, e quando il 10 gennaio 2006 lei e Quaini si sposano, prende il cognome del marito, secondo le consuetudini elvetiche. Mina rimane comunque legata al suo cognome da nubile, come dimostrato anche dalla scelta del nome del suo sito ufficiale.\nIn seguito al matrimonio rimane a vivere a Lugano. \u00c8 nonna dei due figli avuti dal primogenito Massimiliano: Axel ed Edoardo, nati rispettivamente nel 1986 e nel 2004.\nIl 9 maggio 2018, Mina diventa bisnonna di Alma, primogenita di Axel.\nStile musicale.\nMina ha utilizzato la sua voce duttile ed espressiva in modo molto personale, facendo sovente leva sui virtuosismi. Viene spesso citata come artista pop nonch\u00e9 principale esponente della musica leggera italiana, genere che propone in maniera raffinata ed elegante citando gli standard del jazz e della bossa nova. Grazie alla versatilit\u00e0 della sua voce, \u00e8 stata in grado di immedesimarsi in pressoch\u00e9 tutti gli stili musicali, come confermano, dopo gli esordi da urlatrice e le registrazioni storiche degli anni sessanta e settanta, il pop e rock di \"Attila\" (1979), il rock, swing e calypso di \"Catene\" (1984), la canzone napoletana di \"Mina canta Napoli\" (1966), \"Napoli\" (1996) e \"Napoli secondo estratto\" (2003), la musica sacra di \"Dalla terra\" (2000) e quella colta di \"Sulla tua bocca lo dir\u00f2\" (2009). Innumerevoli sono i suoi omaggi ad altri artisti quali i Beatles (\"Mina canta i Beatles\", 1993), Lucio Battisti (\"Minacantalucio\", 1975), Enzo Jannacci (\"Mina quasi Jannacci\", 1977), \"Mazzini canta Battisti\", 1994) e altri celebri cantautori italiani (\"Canzoni d'autore\", 1996). Oltre a considerarla un'esponente di diverse sfumature di musica pop, \"AllMusic\" cita Mina fra gli artisti adult contemporary.\nCollaborazioni artistiche.\nEtichette discografiche.\nDopo l'accordo per la distribuzione con la EMI vennero stretti accordi con l'etichetta argentina \"Fermata Records\", anch'essa legata al medesimo distributore, per le pubblicazioni in America latina: Argentina, Brasile e stati limitrofi.\nArrangiatori e direttori d'orchestra.\nMina ha avuto al suo fianco, nel corso degli anni, un buon numero di arrangiatori e direttori d'orchestra. Quattro l'hanno accompagnata in pi\u00f9 occasioni al 1\u00ba posto dei singoli pi\u00f9 venduti nella Hit Parade italiana:\nRiconoscimenti ed eredit\u00e0 culturale.\n\u00c8 l'interprete pi\u00f9 presente in assoluto nelle classifiche di vendita italiane. Decise di lasciare le scene alla fine del 1978, ritirandosi a vita privata e scegliendo di non far apparire pi\u00f9 in pubblico la sua immagine. Il suo percorso professionale prosegue, da quel momento, quasi esclusivamente attraverso il manifestarsi della sua voce. L'artista continua infatti a incidere dischi con cadenza annuale, a condurre programmi radiofonici, a collaborare con alcune riviste e quotidiani in qualit\u00e0 di opinionista e a prestare la sua voce in alcuni spot pubblicitari.\nSolo nel 2001 si \u00e8 fatta eccezionalmente riprendere nel suo studio di registrazione di Lugano (GSU), permettendo al pubblico di assistere alla nascita di un suo disco. Il filmato, diffuso in streaming, ha registrato un record di contatti, con oltre 50 milioni di connessioni. Nello stesso anno \u00e8 stata insignita dell'onorificenza di Grande Ufficiale al Merito della Repubblica dal presidente Carlo Azeglio Ciampi.\nNel corso della sua lunga carriera ha inciso pi\u00f9 di brani e venduto oltre 150 milioni di dischi fino al 2010. Dagli esordi nel 1958, il 2004 e il 2008 sono stati gli unici anni in cui Mina non ha pubblicato nessun nuovo brano. Il suo album finora pi\u00f9 venduto \u00e8 stato \"Mina Celentano\" con copie, cantato appunto in duo col \"Molleggiato\". A seguire, la raccolta \"Del mio meglio\" (1970), che ha superato il milione di copie. Gli album di inediti pi\u00f9 venduti sono stati \"Frutta e verdura\" (1973), \"Attila\" (1979), il primo doppio album pubblicato dopo il suo ritiro dalle scene, che vede il debutto del figlio Massimiliano, allora sedicenne, e \"Cremona\" (1996).\nMolti suoi pezzi si collocano all'interno della classifica \"all time\" dei brani pi\u00f9 venduti in Italia, stilata dal sito Hitparadeitalia.it. In particolare \"E poi\", \"Grande grande grande\" e \"Il cielo in una stanza\", occupano rispettivamente la quinta, la sesta e la decima posizione.\nMina ha cantato in italiano, siciliano, napoletano, genovese, spagnolo, inglese, tedesco, francese, portoghese, catalano, turco e giapponese (\"Mina in the world\", 2000).\nNonostante i vari musicarelli interpretati a inizio carriera, Mina non ha mai voluto abbracciare seriamente la carriera cinematografica sebbene non le siano mancate proposte di indubbio valore: le pi\u00f9 note sono certamente quelle di Federico Fellini per i film \"Satyricon \" e \"Il viaggio di G. Mastorna\", che non fu mai realizzato proprio per il rifiuto della stessa cantante, e quella di Francis Ford Coppola per \"Il padrino\", nel ruolo della protagonista femminile, che venne poi affidato a Diane Keaton.\nPremi, candidature e onorificenze.\n1958\n1959\n1960\n1961\n1963\n1964\n1965\n1966\n1968\n1987\n2001\nPrimati.\nPrimati degli album in Italia.\nNella tabella sono riportati il numero di album che hanno ottenuto il primo posto, o le prime tre, cinque, dieci, venti, trenta e cento posizioni nella classifiche settimanale, annuale e generale italiana. Nessun altro artista italiano, ad oggi, ha ottenuto questi risultati.\nPrimati dei singoli in Italia.\nNella tabella sono riportati il numero di singoli che hanno ottenuto il primo posto, o le prime tre, cinque, dieci, venti, trenta e quaranta posizioni nella classifiche settimanale, annuale e generale italiana. Nessun altro artista italiano, ad oggi, ha ottenuto questi risultati.\nFilmografia.\nTelevisione.\nMina partecip\u00f2 a numerose serie della rubrica pubblicitaria televisiva \"Carosello\":"}
{"id": "1878779", "revid": "1086846", "url": "https://it.wikipedia.org/wiki?curid=1878779", "title": "FA Cup 1988-1989", "text": "La FA Cup 1988-1989 \u00e8 stata la centoottava edizione della competizione calcistica pi\u00f9 antica del mondo. \u00c8 stata vinta dal Liverpool contro l'Everton."}
{"id": "1878782", "revid": "712828", "url": "https://it.wikipedia.org/wiki?curid=1878782", "title": "Spandine", "text": ""}
{"id": "1878788", "revid": "1793900", "url": "https://it.wikipedia.org/wiki?curid=1878788", "title": "Bandiera del Maine", "text": "La bandiera del Maine \u00e8 composta dallo stemma dello Stato su sfondo blu.\nL'attuale bandiera \u00e8 stata adottata il 23 febbraio 1909; la precedente bandiera era composta da un pino stilizzato di colore verde, e da una stella a cinque punte di colore blu in alto a sinistra, il tutto su uno sfondo di colore giallo spento."}
{"id": "1878793", "revid": "767487", "url": "https://it.wikipedia.org/wiki?curid=1878793", "title": "Magnifica ossessione", "text": "Magnifica ossessione \u00e8 un film del 1954 diretto da Douglas Sirk.\nIl film, tratto dall'omonimo romanzo del pastore luterano Lloyd C. Douglas pubblicato nel 1929, \u00e8 un remake del film \"Magnificent Obsession\" (\"Al di l\u00e0 delle tenebre\", 1935) di John M. Stahl.\nTrama.\nBob Merrick, erede nullafacente di una ricchissima famiglia, ha interrotto gli studi di medicina per inseguire record sportivi e conquistare donne. In una delle sue sfrenate corse sulle acque di un lago con il suo velocissimo motoscafo, rimane vittima di un incidente che poteva evitare, se solo non avesse cercato di fare il gradasso. Il personale medico, per salvarlo, gli procura il respiratore di un malato di cuore, il dottor Phillips. Phillips, chirurgo generoso e amato da tutti, si sente male proprio al momento in cui il respiratore \u00e8 altrove e muore, mentre il giovane baldanzoso riesce a salvarsi.\nMerrick \u00e8 ricoverato proprio nella clinica fondata dal dottor Phillips, ma si comporta con arroganza nei confronti del personale. Fugge di nascosto prima della dimissione facendo l'autostop, ma debole e barcollante viene caricato in auto proprio dalla vedova del defunto. Entrambi sono ignari l'uno dell'altra e all'inizio Bob corteggia la signora sfacciatamente, fino a irritarla, ma infine la signora apprende che \u00e8 stato proprio lui a causare, senza volerlo, la morte di suo marito. Per Bob conoscere le sue pur involontarie mortali responsabilit\u00e0, \u00e8 un colpo. Viene colto da un malore e riaccompagnato in clinica proprio dalla vedova.\nUscito dalla clinica, Bob insiste nel corteggiare la vedova, ma questa volta perch\u00e9 ne \u00e8 ammirato, ma ella lo respinge pi\u00f9 volte indignata, tanto che un giorno, per allontanarsi in fretta da lui, viene investita da un'automobile, diventando cieca in seguito al colpo. Bob ha intanto scoperto che il dottor Phillips seguiva un ideale di filantropia di ispirazione cristiana, che consiste nel rendersi utile al prossimo in modo anonimo e senza volere nulla in cambio. Attratto dal fatto che la sua vita possa davvero accendersi, viene a sua volta conquistato da questa \u00abmagnifica ossessione\u00bb, e inizia ad occuparsi, senza voler essere riconosciuto, della donna che ha reso prima vedova e poi cieca.\nBob \u00e8 trasformato dall'amore che sorge in lui e vive un cambiamento radicale: decide inoltre di riprendere gli studi che aveva interrotto, volendo fare tutto il possibile perch\u00e9 Helen, ormai la sua amata, riacquisti la vista. Bob organizza in Europa una visita specialistica per Helen, ma purtroppo senza esito perch\u00e9 sembra che non vi sia modo di tornare a vedere. Helen cade nello sconforto, ma ritrova la speranza perch\u00e9 Bob la raggiunge per farle una sorpresa. Bob dichiara quindi la sua identit\u00e0 e chiede la mano di Helen, la quale confessa di avere intuito chi egli fosse, ma \u00e8 cos\u00ec colpita e preoccupata per il futuro del matrimonio che fugge via di nascosto senza farsi pi\u00f9 rintracciare.\nPassa il tempo e Bob prosegue con successo la sua attivit\u00e0 di medico, partecipando in modo anonimo all'ingrandimento dell'ospedale, ma non ha alcuna notizia di Helen. Un giorno viene a sapere che Helen si trova in New Mexico, in una piccola clinica e versa in cattivissime condizioni. Bob si reca immediatamente da lei e, dopo averne vinto alcune titubanze, la opera d'urgenza. L'operazione riesce e al risveglio Helen ricambia l'amore per Bob e ritrova grazie a lui la gioia di vivere. Nei suoi occhi per\u00f2 c'\u00e8 un bagliore di luce, segno che assieme alla speranza dell'amore ora c'\u00e8 anche la speranza di ritrovare la vista.\nCritica.\nMorando Morandini, nel suo \"Dizionario dei film\", ha scritto: \u00abAttori, messinscena, fotografia impeccabili\u00bb."}
{"id": "1878795", "revid": "767487", "url": "https://it.wikipedia.org/wiki?curid=1878795", "title": "Evelyn Glennie", "text": "Carriera.\nHa iniziato lo studio del pianoforte a 8 anni e a 12 anni quello degli strumenti a percussione.\nRimasta sorda in tenera et\u00e0 a causa di un progressivo danneggiamento di un nervo acustico, Evelyn Glennie riesce comunque a sentire la musica, osservando e percependone le vibrazioni. Al momento, \u00e8 una delle poche percussioniste che siano riuscite a intraprendere una carriera solistica, esibendosi in circa 100 concerti l'anno.\nCome compositrice ha scritto pi\u00f9 di 100 brani, tra concerti e altre composizioni per percussioni sole. Ha collaborato con vari musicisti, come Bj\u00f6rk, Steve Hackett, B\u00e9la Fleck, Bobby McFerrin, Fred Frith e Mark Knopfler.\nNel 1989 ha vinto il Grammy Award for Best Chamber Music Performance, per l'album con David Corkhill, Murray Perahia &amp; Georg Solti in Bart\u00f3k: \"Sonata for Two Pianos &amp; Percussion\" per la Kultur Video; nel 2002 ha vinto il Grammy Award for Best Classical Crossover Album, per il CD B\u00e9la Fleck, \"Perpetual Motion\", con Fleck, James Bryan Sutton &amp; John Williams, del 2001 per la Sony; nel 2014 ha vinto il Grammy Award for Best Classical Instrumental \"Solo per Corigliano\": Conjurer, Vocalise - Glennie, Hila Plitmann, David Alan Miller, Albany Symphony Orchestra del 2013, per la Naxos."}
{"id": "1878796", "revid": "71433", "url": "https://it.wikipedia.org/wiki?curid=1878796", "title": "Bad Robot", "text": ""}
{"id": "1878800", "revid": "92723", "url": "https://it.wikipedia.org/wiki?curid=1878800", "title": "Saksaha\u0144", "text": ""}
{"id": "1878803", "revid": "1226", "url": "https://it.wikipedia.org/wiki?curid=1878803", "title": "The Animatrix", "text": ""}
{"id": "1878805", "revid": "1226", "url": "https://it.wikipedia.org/wiki?curid=1878805", "title": "Johnny Mnemonic (film)", "text": ""}
{"id": "1878808", "revid": "86343", "url": "https://it.wikipedia.org/wiki?curid=1878808", "title": "Istituto di credito", "text": ""}
{"id": "1878815", "revid": "93556", "url": "https://it.wikipedia.org/wiki?curid=1878815", "title": "FA Cup 1956-1957", "text": "La FA Cup 1956-1957 fu la 76\u00aa edizione del pi\u00f9 antico torneo calcistico del mondo. L'Aston Villa vinse il trofeo, dopo aver battuto il Manchester United per 2 - 1 nella finale di Wembley, davanti ad un pubblico di 100.000 persone."}
{"id": "1878817", "revid": "599013", "url": "https://it.wikipedia.org/wiki?curid=1878817", "title": "The Quatermass Experiment", "text": ""}
{"id": "1878818", "revid": "106836835", "url": "https://it.wikipedia.org/wiki?curid=1878818", "title": "Bandiera dell'Iowa", "text": "La bandiera dell'Iowa \u00e8 formata da tre bande verticali, con quella centrale di larghezza doppia rispetto alle due laterali, di colore blu, bianco e rosso, retaggio di quando lo Stato faceva parte della Louisiana. Al centro della bandiera, vi \u00e8 un'aquila di mare testabianca (simbolo degli Stati Uniti che regge nel becco un fiocco blu con scritto \"Our liberties we prize and our rights we will mantain\", che tradotto significa: \"Stimiamo le nostre libert\u00e0 e manterremo i nostri diritti\".\nLa bandiera fu adottata nel 1921 dopo esser stata disegnata da Dixie Cornell Gebhardt, una delle Figlie della Rivoluzione Americana, di Knoxville."}
{"id": "1878819", "revid": "1226", "url": "https://it.wikipedia.org/wiki?curid=1878819", "title": "City of Lost Children", "text": ""}
{"id": "1878820", "revid": "1226", "url": "https://it.wikipedia.org/wiki?curid=1878820", "title": "Cube (film)", "text": ""}
{"id": "1878822", "revid": "1226", "url": "https://it.wikipedia.org/wiki?curid=1878822", "title": "X Files (film)", "text": ""}
{"id": "1878824", "revid": "1226", "url": "https://it.wikipedia.org/wiki?curid=1878824", "title": "Omega Man", "text": ""}
{"id": "1878825", "revid": "599013", "url": "https://it.wikipedia.org/wiki?curid=1878825", "title": "Quatermass II", "text": ""}
{"id": "1878826", "revid": "798702", "url": "https://it.wikipedia.org/wiki?curid=1878826", "title": "Muppets from Space", "text": ""}
{"id": "1878827", "revid": "1226", "url": "https://it.wikipedia.org/wiki?curid=1878827", "title": "Iron Giant", "text": ""}
{"id": "1878830", "revid": "1226", "url": "https://it.wikipedia.org/wiki?curid=1878830", "title": "Men In Black 2", "text": ""}
{"id": "1878832", "revid": "1226", "url": "https://it.wikipedia.org/wiki?curid=1878832", "title": "Plan Nine", "text": ""}
{"id": "1878833", "revid": "486946", "url": "https://it.wikipedia.org/wiki?curid=1878833", "title": "Immortel (Ad Vitam)", "text": ""}
{"id": "1878835", "revid": "51323", "url": "https://it.wikipedia.org/wiki?curid=1878835", "title": "Touareg", "text": ""}
{"id": "1878836", "revid": "1226", "url": "https://it.wikipedia.org/wiki?curid=1878836", "title": "Virtuosity", "text": ""}
{"id": "1878837", "revid": "1305772", "url": "https://it.wikipedia.org/wiki?curid=1878837", "title": "Weird Science (disambigua)", "text": ""}
{"id": "1878838", "revid": "767487", "url": "https://it.wikipedia.org/wiki?curid=1878838", "title": "Bandiera della Virginia Occidentale", "text": "La bandiera della Virginia Occidentale \u00e8 composta dallo stemma dello stato su sfondo bianco, bordato di blu.\n\u00c8 stata adottata il 7 marzo 1929."}
{"id": "1878839", "revid": "30445", "url": "https://it.wikipedia.org/wiki?curid=1878839", "title": "Golanda", "text": "Golanda \u00e8 il nome con il quale Paolo Diacono, nella sua \"Historia Langobardorum\", indica la regione dove si stabilirono i Longobardi dopo aver lasciato la Mauringa.\nIncerta l'esatta collocazione della regione. Sebbene sia stata sostenuta anche un'identificazione con la terra che i Goti avevano sgomberato nel III secolo d.C., nell'odierna Polonia, tale ipotesi non \u00e8 compatibile con le fonti classiche: Velleio Patercolo testimonia che agli inizi del I secolo d.C. i Longobardi erano ancora attestati sul medio-basso Elba, dove si scontrarono con Tiberio (5 d.C.), e Tacito conferma tale ubicazione ancora alla fine del secolo.\nPi\u00f9 probabile \u00e8 quindi ritenuta l'identificazione della Golanda con la Landa di Luneburgo, bagnata dall'Elba e collocata nei pressi dell'odierna Amburgo. A conferma di tale ipotesi torna il nome conservato da una zona di questo territorio fino al XIII secolo: Bardengau, dove ancora oggi esiste la localit\u00e0 di Bardowick, presso Luneburgo. Il Bardengau era limitato a nord dall'Elba, a est dalla foresta di G\u00f6hrde, a sud dalle sorgenti dell'Ilm e ovest dal torrente Sava. Qui sono state rinvenute anche testimonianze archeologiche della presenza longobarda: tombe con corredi di armi e ornamenti."}
{"id": "1878840", "revid": "1226", "url": "https://it.wikipedia.org/wiki?curid=1878840", "title": "Red Planet", "text": ""}
{"id": "1878842", "revid": "1226", "url": "https://it.wikipedia.org/wiki?curid=1878842", "title": "What Planet Are You From?", "text": ""}
{"id": "1878843", "revid": "51323", "url": "https://it.wikipedia.org/wiki?curid=1878843", "title": "Volkswagen Tuareg", "text": ""}
{"id": "1878844", "revid": "339392", "url": "https://it.wikipedia.org/wiki?curid=1878844", "title": "Caltiki - il mostro immortale", "text": ""}
{"id": "1878845", "revid": "1305772", "url": "https://it.wikipedia.org/wiki?curid=1878845", "title": "The Invisible", "text": ""}
{"id": "1878846", "revid": "1226", "url": "https://it.wikipedia.org/wiki?curid=1878846", "title": "Ai no Kusabi", "text": ""}
{"id": "1878847", "revid": "339392", "url": "https://it.wikipedia.org/wiki?curid=1878847", "title": "Twice Told Tales", "text": ""}
{"id": "1878848", "revid": "339392", "url": "https://it.wikipedia.org/wiki?curid=1878848", "title": "Twice-Told Tales", "text": ""}
{"id": "1878850", "revid": "51323", "url": "https://it.wikipedia.org/wiki?curid=1878850", "title": "Twareg", "text": ""}
{"id": "1878859", "revid": "1226", "url": "https://it.wikipedia.org/wiki?curid=1878859", "title": "Destroy All Monsters", "text": ""}
{"id": "1878860", "revid": "486946", "url": "https://it.wikipedia.org/wiki?curid=1878860", "title": "The Toxic Avenger 2", "text": ""}
{"id": "1878861", "revid": "1226", "url": "https://it.wikipedia.org/wiki?curid=1878861", "title": "Body Bags", "text": ""}
{"id": "1878863", "revid": "339392", "url": "https://it.wikipedia.org/wiki?curid=1878863", "title": "Tremors 3", "text": ""}
{"id": "1878864", "revid": "71433", "url": "https://it.wikipedia.org/wiki?curid=1878864", "title": "Earth Girls Are Easy", "text": ""}
{"id": "1878865", "revid": "339392", "url": "https://it.wikipedia.org/wiki?curid=1878865", "title": "Death Race 2000", "text": ""}
{"id": "1878869", "revid": "1226", "url": "https://it.wikipedia.org/wiki?curid=1878869", "title": "Viaggio in Fondo al Mare", "text": ""}
{"id": "1878870", "revid": "1226", "url": "https://it.wikipedia.org/wiki?curid=1878870", "title": "Voyage to the Bottom of the Sea", "text": ""}
{"id": "1878871", "revid": "767487", "url": "https://it.wikipedia.org/wiki?curid=1878871", "title": "Bandiera del Connecticut", "text": "La bandiera del Connecticut \u00e8 composta da uno scudo bianco, con all'interno tre viti con altrettanti grappoli di uva appesi, su sfondo celeste. Sotto lo scudo vi \u00e8 un'iscrizione latina \"Qui Transtulit, Sustinet\" (il motto dello Stato) traducibile in \"Ci\u00f2 che \u00e8 stato piantato continua a sostenersi\".\nLo scudo era il simbolo della colonia di Saybrook. Originariamente il simbolo era composto da quindici viti, ridotte a tre per rappresentare le tre colonie di New Haven, Saybrook, e Hartford. La bandiera \u00e8 stata adottata il 2 ottobre 1711."}
{"id": "1878874", "revid": "599013", "url": "https://it.wikipedia.org/wiki?curid=1878874", "title": "Vysok\u00e1", "text": "Vysok\u00e1 pu\u00f2 riferirsi a diversi toponimi:"}
{"id": "1878876", "revid": "599013", "url": "https://it.wikipedia.org/wiki?curid=1878876", "title": "Bandiera dello Utah", "text": "La bandiera dello Utah fu adottata nel 1913 e consiste nello stemma dello stato con intorno un cerchio dorato, su sfondo blu scuro."}
{"id": "1878881", "revid": "161374", "url": "https://it.wikipedia.org/wiki?curid=1878881", "title": "Gong'an", "text": ""}
{"id": "1878883", "revid": "767487", "url": "https://it.wikipedia.org/wiki?curid=1878883", "title": "Chris Sharrock", "text": "Carriera.\nSharrock cominci\u00f2 la carriera con i Icicle Works, in cui milit\u00f2 dal 1980 al 1988, registrando i primi quattro album del gruppo. Poi fece parte per breve tempo dei La's, per cui fece il batterista nella famosa canzone \"There She Goes\", divenuta un successo. Lasci\u00f2 i La's poco dopo, per unirsi ai Wild Swans, con i quali registr\u00f2 il loro secondo album nel 1990.\nA met\u00e0 degli anni novanta Sharrock entr\u00f2 a far parte dei World Party come membro ufficiale. Segu\u00ec un breve periodo nei Lightning Seeds. Nel 1994 fu membro del progetto \"Terry and the Lovemen\", pseudonimo assunto dagli XTC, e figur\u00f2 tra i partecipanti al . Sharrock suon\u00f2 la batteria anche per l'album del 1995 dei Del Amitri, ma non fu membro ufficiale di quella band. Nel 1998 divent\u00f2 il batterista di Robbie Williams, ruolo che ricopr\u00ec per 8 anni.\nNel 2008 \u00e8 entrato a far parte nella band degli Oasis dopo l'uscita, prevista per ottobre 2008, dell'album \"Dig Out Your Soul\" e prendendo il posto del figlio di Ringo Starr, Zak Starkey. L'esordio di Sharrock come batterista degli Oasis \u00e8 avvenuto il 14 agosto 2008 ai Black Island Studios di Londra di fronte a 100 fan, in un concerto di prova chiamato \"Standing on the edge of the noise\", che ha fatto da preludio al tour mondiale. La band ha cessato la propria attivit\u00e0 nell'agosto 2009, dopo l'abbandono di Noel Gallagher.\nNel 2009 \u00e8 entrato a far parte come membro ufficiale dei Beady Eye, la band formata dagli ex membri degli Oasis tranne Noel Gallagher. Con la band ha registrato due album, \"Different Gear, Still Speeding\", uscito nel 2011, e \"BE\", edito nel 2013 e intrapreso altrettanti tour mondiali. Il gruppo ha cessato di esistere nell'ottobre 2014.\nNel 2016 \u00e8 entrato a far parte dei Noel Gallagher's High Flying Birds dopo che il loro batterista, Jeremy Stacey, ha annunciato il suo abbandono per dedicarsi ai King Crimson. Nel gruppo si ritrova a suonare nuovamente con Noel Gallagher e Gem Archer."}
{"id": "1878884", "revid": "124680144", "url": "https://it.wikipedia.org/wiki?curid=1878884", "title": "Ready, Set, Go!", "text": "Ready, Set, Go! \u00e8 il secondo singolo estratto dall'album di debutto internazionale \"Scream\" della band Tokio Hotel e ha riscosso un discreto successo nell'airplay radiofonico. Il singolo segna il debutto della band nel Regno Unito: questo \u00e8 stato il primo singolo della band pubblicato in UK e, nella stessa data, \u00e8 uscito anche in tutto il resto d'Europa. Visto il discreto successo della band in Regno Unito, la loro casa discografica ha deciso di pubblicare l'album \"Scream\" in versione UK a inizio 2008. Si tratta inoltre del secondo singolo della band estratto dall'album \"Scream\" per il mercato statunitense, pubblicato a marzo 2008. Il brano \u00e8 contenuto anche nella \"Striscia la Compilation 2008\", ovvero la compilation che contiene i brani degli stacchetti delle veline di \"Striscia la notizia\".\nIl video.\nNel video figurano i quattro componenti del gruppo che camminano con carichi pesanti legati a delle catene, in quanto prigionieri obbligati ai lavori forzati, assieme ad altre persone. Durante le riprese i Tokio Hotel suonano in un angolo a parte. Verso la fine, il gruppo, assieme alle altre persone, trova una via d'uscita (un tubo fognario dal quale risalire) e riescono a fuggire. Il pezzo finale del video riprende i quattro sopra un grattacielo. La durata del video \u00e8 di 4:05 minuti.\nIl video \u00e8 stato ispirato dalla pubblicit\u00e0 del 1984: Apple's 1984 Macintosh \"1984\"."}
{"id": "1878886", "revid": "599013", "url": "https://it.wikipedia.org/wiki?curid=1878886", "title": "Kyjov (disambigua)", "text": "Kyjov pu\u00f2 riferirsi a diversi toponimi:"}
{"id": "1878889", "revid": "1431409", "url": "https://it.wikipedia.org/wiki?curid=1878889", "title": "Brotherhood - Legami di sangue", "text": "Brotherhood - Legami di sangue (\"Brotherhood\") \u00e8 una serie televisiva del 2006 ambientata a Providence, nel Rhode Island.\nTrama.\nAmbientata in un quartiere irlandese di Providence, chiamato The Hill, la serie ruota intorno alle vicende di Tommy (Jason Clarke) e Michael (Jason Isaacs) Caffee, due fratelli che hanno scelto strade molto diverse, ma che inevitabilmente finiscono per incrociarsi.\nMichael \u00e8 un gangster mentre Tommy \u00e8 un politico e le loro storie delineano la doppia faccia della provincia di Rhode Island, dove spesso mafia e politica viaggiano sugli stessi binari. La famiglia \u00e8 al centro di tutto ci\u00f2 che accade: il legame tra i due fratelli, ma anche quello tra Rose (Fionnula Flanagan), donna forte e carismatica e i suoi figli, o quello tra Tommy e sua moglie Eleen (Annabeth Gish), all'apparenza una donna serena ma che in realt\u00e0 nasconde infiniti tormenti.\nProtagonista di \"Brotherhood\" e la citt\u00e0 stessa, Providence, con le sue tante diversit\u00e0 etniche, i suoi dialetti e il profondo senso di comunit\u00e0: \u00e8 questo il mondo in cui vivono i fratelli Cafee e senza il quale non sarebbero di certo gli stessi. La serie creata da Blake Masters \u00e8 stata lanciata da Showtime nel luglio 2006 e ha vinto il Peabody Award 2007 - Premio Internazionale per l'eccellenza nel mondo dei mass media, TV, radio e nuove tecnologie - come miglior serie TV del 2007."}
{"id": "1878913", "revid": "115062534", "url": "https://it.wikipedia.org/wiki?curid=1878913", "title": "Bandiera del Tennessee", "text": "La bandiera del Tennessee \u00e8 composta da tre stelle bianche all'interno di un cerchio blu, bordato di bianco, su sfondo rosso con una riga bianca e una banda blu sulla destra.\nLa bandiera fu disegnata dal colonnello LeRoy Reeves, della guardia nazionale del Tennessee, e venne adottata il 17 aprile 1905.\nSignificato.\nLe tre stelle rappresentano la suddivisione in aree dello Stato: Tennessee orientale, Tennessee centrale e Tennessee occidentale, il cerchio blu, invece, rappresenta l'unione delle tre grandi aree.\nLa banda blu sulla destra simboleggia il fiume Tennessee\nVersione proposta durante la guerra civile americana.\nIl 25 aprile 1861 l'Assemblea Generale del Tennessee si riun\u00ec a Nashville nella seconda sessione straordinaria della legislatura dall'inizio dell'anno. La prima sessione straordinaria, a gennaio, aveva rimesso al voto del popolo la questione della secessione dagli Stati Uniti per unirsi al profondo Sud. Il popolo, prendendo una posizione attendista nei confronti del governo Lincoln, nel referendum di febbraio respinse la secessione. In aprile, per\u00f2, la guerra era divenuta una realt\u00e0 e la questione dovette essere nuovamente posta davanti agli elettori.\nIl primo giorno della sessione lo speaker del Senato, Tazewell B. Newman, present\u00f2 la \u201cRisoluzione del Senato N. 2\u201d, per stabilire una bandiera per lo Stato del Tennessee. La risoluzione prevedeva una bandiera sul modello degli Stati Confederati che sarebbe stata modificata sostituendo le stelle con il Gran Sigillo del Tennessee. La risoluzione fu riportata al Comitato per le Relazioni Federali, ma non ebbe ulteriore seguito e non divenne mai legge. Il Comitato probabilmente pensava che non fosse corretto issare sul Campidoglio del Tennessee una bandiera evidentemente confederata mentre lo Stato tecnicamente apparteneva ancora agli Stati Uniti.\nNonostante l'inazione della legislatura la Bandiera raccomandata dal Senatore Newman vide un uso seppur limitato. Almeno due reggimenti di fanteria del Tennessee usarono bandiere nello stile \"Stars and Bars\" con il Sigillo di Stato del Tennessee disegnato nel cantone. Una versione moderna della Bandiera di Newman \u00e8 utilizzata dai discendenti dei soldati Confederati del Tennessee. Alla loro riunione del 1983 la Divisione dei Figli dei Veterani Confederati del Tennessee adott\u00f2 come bandiera ufficiale la \"Stars and Bars\", con le stelle rimpiazzate dalla versione originale del Sigillo di Stato adottato nel 1801 ed utilizzato dal 1802 al 1829."}
{"id": "1878917", "revid": "125411311", "url": "https://it.wikipedia.org/wiki?curid=1878917", "title": "Deji Akindele", "text": ""}
{"id": "1878921", "revid": "7969", "url": "https://it.wikipedia.org/wiki?curid=1878921", "title": "Qui Studio a Voi Stadio", "text": ""}
{"id": "1878922", "revid": "729019", "url": "https://it.wikipedia.org/wiki?curid=1878922", "title": "Tri Nations 2008", "text": "Il Tri Nations 2008 \u00e8 stata la XIII edizione del torneo rugbistico internazionale del Tri Nations.\nTenutosi dal 5 luglio al 13 settembre 2008, ha visto impegnate le tre migliori selezioni nazionali di rugby XV dell'Emisfero Sud, ed \u00e8 stato vinto dalla , davanti all' e al .\nTale edizione del torneo ha visto anche il collaudo di alcune varianti alle regole del gioco del rugby XV, note come \"Stellenbosch Laws\", dal nome dell'universit\u00e0 sudafricana di Stellenbosch, in cui esse furono provate dall'IRB nel 2006.\nSuccessivamente esse vennero introdotte in via sperimentale nel Super 14, il torneo professionistico per club della SANZAR, che rappresenta le tre federazioni che compongono il Tri Nations.\nPer questa ragione, su richiesta della SANZAR, l'IRB ha selezionato per l'edizione 2008 del torneo solo arbitri provenienti da Australia, Nuova Zelanda e Sudafrica, i quali, gi\u00e0 a conoscenza delle variazioni al regolamento, erano i pi\u00f9 idonei ad applicarle e a portare avanti l'esperimento, condotto per valutare tali varianti in ambito internazionale ad alto livello e poter considerarne un'effettiva integrazione nel corpo del regolamento del gioco."}
{"id": "1878923", "revid": "17539561", "url": "https://it.wikipedia.org/wiki?curid=1878923", "title": "Insulo de la Rozoj", "text": ""}
{"id": "1878925", "revid": "1355461", "url": "https://it.wikipedia.org/wiki?curid=1878925", "title": "Bandiera delle Hawaii", "text": "La bandiera delle Hawaii (in inglese: \"Flag of Hawaii\", in hawaiano: \"Ka Hae Hawai\u02bbi\") \u00e8 antecedente all'adesione dello Stato agli Stati Uniti. \nEssa infatti \u00e8 la stessa bandiera del regno, del protettorato, della repubblica, del territorio e, in ultimo, dello stato delle Hawaii. \u00c8 inoltre l'unica bandiera statunitense ad aver raffigurata l'Union Jack, pur non essendo mai state le isole sotto la giurisdizione britannica.\nDisegno.\nCome detto, la bandiera delle Hawaii ha nel cantone in alto a sinistra la bandiera del Regno Unito (Union Jack). Le bande orizzontali di colore blu, rosso e bianco, che rappresentano le otto maggiori isole che compongono lo Stato, hanno, partendo dall'alto, il seguente ordine: bianco, rosso, blu, bianco, rosso, blu, bianco, rosso.\nOrigine.\nCi sono varie versioni sull'origine esatta della bandiera. Una versione sostiene che il capitano George Vancouver regal\u00f2 la bandiera del Regno Unito al re Kamehameha I in segno di amicizia da parte del re Giorgio III.\nUn consigliere del Re osserv\u00f2 che adottare l'Union Jack come bandiera, rischiava di coinvolgere le Hawaii in un conflitto internazionale in quanto viste come un alleato dei britannici. Il re accolse l'osservazione e non la us\u00f2 come bandiera.\nDurante la Guerra del 1812 Kamehameha fece esporre la bandiera degli Stati Uniti fuori dalla sua casa, ma venne costretto a ritirarla dopo le vibranti proteste degli ufficiali britannici.\nIl re allora ordin\u00f2 la creazione di una propria bandiera per evitare conflitti. Il risultato fu l'odierna Ka Hae Hawai'i, un misto tra la bandiera britannica e quella statunitense.\nBandiera del Governatore.\nIl governatore delle Hawaii ha una propria bandiera che consiste in un bi-colore blu e rosso a bande orizzontali, con al centro la scritta HAWAII e otto stelle intorno."}
{"id": "1878926", "revid": "404338", "url": "https://it.wikipedia.org/wiki?curid=1878926", "title": "Perth (Scozia)", "text": ""}
{"id": "1878930", "revid": "287204", "url": "https://it.wikipedia.org/wiki?curid=1878930", "title": "Jose Luis Lopez", "text": ""}
{"id": "1878932", "revid": "297059", "url": "https://it.wikipedia.org/wiki?curid=1878932", "title": "Polmonite interstiziale desquamativa", "text": " \nPer polmonite interstiziale desquamativa in campo medico, si intende una forma di pneumopatia (malattia polmonare) interstiziale idiopatica, dovuta ad un accumulo di macrofagi a livello alveolare. \nEpidemiologia.\nLa malattia \u00e8 essenzialmente rara, l'incidenza \u00e8 maggiore nelle persone che fumano abitualmente e hanno un'et\u00e0 compresa fra la quarta e la quinta decade.\nEsami.\nAlla radiografia si presentano aspetti particolari che ne facilitano la diagnosi come il cosiddetto \"polmone sporco\".\nSintomatologia.\nFra i sintomi e i segni clinici si presentano tosse e dispnea da sforzo, come nelle altre forme simili vi \u00e8 fibrosi.\nTerapia.\nOltre alla cessazione del fumo che in rari casi ha portato da solo alla guarigione dalla polmonite, si utilizzano gli steroidi (50 mg al giorno)\nMortalit\u00e0.\nLa mortalit\u00e0 rimane alta, pi\u00f9 del 25% dei casi, ma questa \u00e8 dovuta a complicanze che possono insorgere a livello respiratorio."}
{"id": "1878933", "revid": "204012", "url": "https://it.wikipedia.org/wiki?curid=1878933", "title": "Pneumopatia cronica interstiziale desquamativa", "text": ""}
{"id": "1878939", "revid": "1645873", "url": "https://it.wikipedia.org/wiki?curid=1878939", "title": "William Lyon Mackenzie King", "text": " Fu il decimo Primo ministro del Canada dal 29 dicembre 1921 al 28 giugno 1926, poi dal 25 settembre 1926 al 6 agosto 1930, poi dal 23 ottobre 1935 al 15 novembre 1948 per un terzo mandato.\nBiografia.\nMackenzie King nacque a Berlin, Ontario da John King e Isabel Grace Mackenzie. La sua carriera parlamentare, iniziata nel 1908, segu\u00ec una rapida ascesa che lo port\u00f2 nel 1919 alla presidenza del partito liberal-nazionale e a capo dell'opposizione. Guid\u00f2 ininterrottamente sia il partito che il governo dal 1926 fino al 1930, quando fu sconfitto alle elezioni. Ritorn\u00f2 al governo nel 1935 e vi rimase fino al 1948, quando si ritir\u00f2 per motivi di salute, mentre ancora ricopriva la carica di presidente del partito, oltre che quella di Primo Ministro canadese."}
{"id": "1878942", "revid": "201394", "url": "https://it.wikipedia.org/wiki?curid=1878942", "title": "Kick Out the Jams", "text": "Kick Out the Jams \u00e8 l'unico album live di debutto della band proto-punk MC5, pubblicato nel 1969 dalla Elektra Records. \u00c8 stato registrato al Grand Ballroom di Detroit in due notti: il 30 e il 31 ottobre 1968. Nel 2003, l'album \u00e8 stato inserito al 296\u00ba posto nella classifica di Rolling Stone dei 500 migliori album di tutti i tempi, anche se la recensione dell'epoca, a opera di Lester Bangs, lo defin\u00ec \"ridicolo, prepotente e pretenzioso\".\nL'album contiene delle canzoni che sono divenute dei classici del proto-punk, come \"Kick Out the Jams\", \"Rama Lama Fa Fa Fa\", \"Starship\" e una cover di John Lee Hooker, \"Motor City is Burning\". Il disco \u00e8, pertanto, universalmente considerato come uno dei pi\u00f9 grandi album live della storia del rock: il critico musicale Mark Deming di Allmusic lo ha definito \"uno dei pi\u00f9 energici album live mai fatti... un album che non pu\u00f2 essere ascoltato a basso volume\". Negli ultimi anni, inoltre, l'album \u00e8 diventato un vero e proprio oggetto di culto da parte dei fan del genere.\nIl disco raggiunse la 30\u00aa posizione nella classifica di Billboard, mentre la \"title track\" guadagn\u00f2 l'82\u00aa posizione nella Hot 100. L'LP entr\u00f2 in classifica l'8 marzo 1969.\nNel marzo 2005, Q magazine ha inserito la canzone \"Kick Out the Jams\" al 39\u00ba posto nella classifica \"100 Greatest Guitar Tracks\".\nLa title track \u00e8 stata reinterpretata dai Rage Against the Machine nel loro album \"Renegades\" e da Jeff Buckley nel DVD \"Live in Chicago\".\nTracce.\nTutte le tracce sono composte dagli MC5, tranne dove indicato"}
{"id": "1878943", "revid": "2075278", "url": "https://it.wikipedia.org/wiki?curid=1878943", "title": "Block party (hip hop)", "text": "Il block party, che in italiano sarebbe la \"Festa dell'isolato\", \u00e8 una sorta di manifestazione hip hop che si svolge in strada.\nI primi block party si svilupparono nel Bronx di New York ad opera di DJ Kool Herc che, con il suo stile musicale innovativo, composto da breaks, coinvolse numerosi \"teenager\" afroamericani della zona, dando origine alle dinamiche che avrebbero portato alla nascita del movimento hip hop.\nDurante i block party, numerosi ragazzi svilupparono e praticarono nuove tipologie di ballo, completamente diverse da quelle esistenti, che portarono alla nascita della odierna break dance. Altri teenager invece intrattenevano il pubblico con battute e rime a suon di musica, poi ribattezzati \"Master of Ceremonies\" o, pi\u00f9 comunemente, MC. Durante la prima met\u00e0 degli anni settanta, i block party ebbero una grande diffusione in tutta la zona pervasa dalla cultura dell'hip hop; oggi, al contrario, rappresentano un fenomeno assai raro nel mondo dell'hip hop."}
{"id": "1878944", "revid": "697352", "url": "https://it.wikipedia.org/wiki?curid=1878944", "title": "Silvana Aliotta", "text": "Biografia.\nSilvana Aliotta nasce a Reggio Calabria da genitori siciliani, e si trasferisce a Torino con la famiglia nel 1951.\nInizia a cantare giovanissima debuttando dal vivo a soli 9 anni in un'esibizione al Teatro Alfieri di Torino (firmando in quest'occasione il primo autografo della sua carriera), e, dopo aver partecipato ad alcuni concorsi canori nella sua regione, nel 1965 si qualifica seconda al Festival di Castrocaro, in cui presenta le canzoni \"Caro Johnny\" (che poi incider\u00e0) e \"I tuoi anni pi\u00f9 belli\": qui viene notata da un discografico della Odeon, che rimane colpito dalla sua voce potente ed energica e le propone un contratto discografico.\nDopo il primo 45 giri, \"Caro Johnny\", che riscuote un discreto successo, partecipa ad Un disco per l'estate nel 1966 con \"Luglio e agosto\" e alla Mostra Internazionale di Musica Leggera dello stesso anno con \"Good bye Venezia\".\nCambia poi casa discografica, passando alla DKF Folklore che decide di cambiarle il nome, scegliendo lo pseudonimo Silva Grissi. Il primo 45 giri per la nuova etichetta \u00e8 \"Vorrei\" (una rielaborazione dell\"'Adagio\" di Tomaso Albinoni, che per\u00f2 non viene citato nell'etichetta) con il quale ottiene un buon successo in Italia e sotto la produzione di Nico Papathanassiou (fratello di Vangelis), anche in Grecia dove arriva al primo posto della classifica dei 45 giri (pubblicato tradotto in \"\u0393\u03b9\u03b1\u03c4\u03b9\", che significa \"Perch\u00e9\") portando la Aliotta ad effettuare anche un tour nella penisola ellenica dove incide solo per il mercato greco, \"\u03a4\u03bf \u03ba\u03b1\u03bb\u03bf\u03ba\u03b1\u03af\u03c1\u03b9\" (\"Estate\") e \"\u0399\u03c3\u03c4\u03bf\u03c1\u03af\u03b1\" (\"Storia\"), scritti con la collaborazione di Vangelis, inoltre \"Comme d'habitude\" (in francese) successo di Claude Fran\u00e7ois che Paul Anka tradurr\u00e0 in inglese come \"My way\" e che Frank Sinatra porter\u00e0 al successo.\nIl disco successivo, \"Il processo\", \u00e8 una cover di \"End of the world\" degli Aphrodite's Child.\nNel Silvana allo Swing Club incontra un gruppo di musicisti torinesi ai quali si unisce,e, attraverso esperienze live di musica sperimentale nascono i Circus 2000,destinati a grande notoriet\u00e0 e grande successo con \"Regalami un sabato sera\",sigla finale,nel 1971, della stagione n.1 del variet\u00e0 del Primo Canale RAI \"Teatro 10\".Dopo lo scioglimento del gruppo, la Aliotta continua la carriera come solista, partecipando nel 1973 a Un disco per l'estate con il brano \"Bugie\", e incidendo poi una cover di \"Long Train Running\" dei Doobie Brothers, \"Manie\", e una di \"Be My Baby\" di Phil Spector.\nSuona inoltre le percussioni in dischi di colleghi come Edoardo Bennato (in \"Non farti cadere le braccia\"), il Banco del Mutuo Soccorso (in \"Io sono nato libero\"). In \"Fiaba dei Procession \"vocalizza e duetta con Franco Simone nel brano \"Di notte\", dall'LP \"Se di mezzo c'\u00e8 l'amore\".\nNel 1976 forma un trio di disco music, Le Streghe; entra in contatto con Shel Shapiro che produce il gruppo e propone loro il contratto con la Spaghetti Records. Scioltosi il trio, la Aliotta negli anni ottanta produce con lo pseudonimo Ben Norman sotto etichetta Shirak, due sue composizioni.\nNegli anni successivi la Aliotta continua l'attivit\u00e0 dal vivo, esibendosi con un gruppo funky e affiancandosi, negli ultimi anni, alla figlia Valeria Caponnetto Delleani.\nNel 2011 partecipa al disco \"Fili del tempo\" del chitarrista Marcello Capra. Nel 2012, con Marcello Capra alla chitarra, compone e interpreta la melodia del brano \"Aspettando Jackpot\" inciso come disco singolo -non in vendita- con tiratura di 500 copie, il cui testo scritto dallo psicologo Mauro Selis esplora la personalit\u00e0 del giocatore d'azzardo patologico.\nNel 2015 collabora con i Goad, gruppo rock gotico fiorentino, in due brani del loro album \"The Silent Moonchild\".\nIl 25 novembre 2018 la trasmissione televisiva \"Le ragazze\" le dedica una parte della puntata: la Aliotta, una delle ospiti, racconta le vicende della sua carriera da solista, con i Circus 2000 e con Le Streghe."}
{"id": "1878945", "revid": "729019", "url": "https://it.wikipedia.org/wiki?curid=1878945", "title": "Union Banking Corporation", "text": "La Union Banking Corporation (UBC) \u00e8 stata una societ\u00e0 bancaria degli Stati Uniti d'America i cui beni furono sequestrati dal Governo degli Stati Uniti durante la Seconda guerra mondiale.\nFondazione.\nLa UBC fu fondata nell'agosto del 1924, con sede al numero 39 di Broadway in New York. Il primo gruppo dirigente della banca fu cos\u00ec composto:\nAffari con nemici degli Stati Uniti d'America.\nNei primi di marzo del 1940, Cornelis Lievense fu implicato in rapporti d'affari con nemici degli Stati Uniti. Lievense, oltre ad essere presidente della UBC, fu funzionario di molte altre aziende, tra le quali:\nNel marzo del 1940, un articolo del \"New York Times\" rivel\u00f2 che la Domestic Fuel Corporation si guadagn\u00f2 la dubbia reputazione di essere la prima azienda americana a comparire nella lista nera di persone e aziende sospettate di essere nemiche del Canada.\nIl 31 luglio 1941, un articolo del \"New York Herald Tribune\" rivel\u00f2 che la UBC era stata creata dalla olandese Bank voor Handel en Scheepvaart, creata e controllata da Fritz Thyssen, magnate tedesco dell'acciaio e sostenitore in passato del Nazismo. La UBC fu formata da Thyssen con l'assistenza di W. A. Harriman; il consiglio esecutivo era composto da partner fidati di Harriman and Thyssen. Al tempo in cui l'articolo fu scritto, molti membri della Brown Brothers Harriman servivano nel consiglio della UBC, incluso Prescott Bush. Il 10 maggio 1940, quando la Germania invase i Paesi Bassi, poich\u00e9 l'UBC era di propriet\u00e0 olandese, i suoi beni in America furono sequestrati dal Governo degli Stati Uniti. Comunque, secondo il parere di William R. White, Sopraintendente alle Banche di New York, i dirigenti della Harriman presenti anche nella UBC rimanettero nel consiglio della UBC fino a che nel 1942 l'intera societ\u00e0 fu formalmente sequestrata dal governo..\nIl 20 ottobre 1942, ai sensi del Trading with the Enemy Act, gli Stati Uniti sequestrarono tutte le azioni della UBC.\nEdmund Roland Harriman, fratello di Averell, entrato alla Skull and Bones nel 1917, \u00e8 stato direttore dell'UBC di New York, nel periodo precedente Prescott Bush.\nPrescott Bush fu dal 1941 dirigente della UBC, possedendone una quota. Da quando il figlio e il nipote di Prescott Bush sono diventati Presidenti degli Stati Uniti, la sua partecipazione all'azienda ha sviluppato un considerevole interesse da parte dei media. Qualcuno ha sollevato l'accusa che Prescott Bush, direttamente o indirettamente, ha approfittato della sua partecipazione nella UBC, e che la sua partecipazione all'azienda ha aiutato a far salire al potere il Partito Nazista .\nIl 15 dicembre 1944, la UBC trasfer\u00ec la sede dal 39 al 120 di Broadway.."}
{"id": "1878947", "revid": "110157", "url": "https://it.wikipedia.org/wiki?curid=1878947", "title": "Back in the USA", "text": "Back in the USA \u00e8 il secondo album (primo in studio) della band proto-punk MC5, pubblicato nel 1970 dalla Atlantic Records. Considerato inizialmente un flop, l'album non raggiunse il successo commerciale del precedente \"Kick Out the Jams\", e solo dopo diverso tempo riconobbe una vera e propria riscoperta.\nNel 2003 l'album \u00e8 inserito al 451\u00ba posto della classifica stilata da Rolling Stone sui 500 migliori album di tutti i tempi.\nIl disco.\nLa prima traccia dell'album \u00e8 una cover di un pezzo classico: \"Tutti Frutti\" di Little Richard. La traccia numero 4, \"Let Me Try\", \u00e8 una ballata non troppo impegnata, mentre \"The American Ruse\" contiene una dura invettiva contro l'idea di libert\u00e0 del governo statunitense, che il gruppo ritiene \"ipocrita\". \"The Human Being Lawnmower\" \u00e8 invece un forte attacco verso la guerra del Vietnam. L'ultimo pezzo del lotto, la title track, \u00e8 una cover di Chuck Berry.\nLe tematiche prese in considerazione dal gruppo sono sostanzialmente dissimili rispetto al loro primo album, \"Kick Out the Jams\", probabilmente poich\u00e9 la band fu influenzata dal produttore Jon Landau. Egli, infatti, era pi\u00f9 propenso al rock commerciale degli anni cinquanta e non vedeva di buon occhio le grezze atmosfere proto-punk del gruppo."}
{"id": "1878948", "revid": "110157", "url": "https://it.wikipedia.org/wiki?curid=1878948", "title": "High Time (MC5)", "text": "High Time \u00e8 il terzo e ultimo album in studio della band proto-punk MC5, pubblicato nel 1971 dalla Atlantic Records. L'album si rivel\u00f2 ben presto un flop commerciale, come era stato il precedente \"Back in the USA\". La Atlantic decise dunque di rescindere il contratto con la band."}
{"id": "1878961", "revid": "228587", "url": "https://it.wikipedia.org/wiki?curid=1878961", "title": "Chiesa di San Quirico", "text": ""}
{"id": "1878968", "revid": "278954", "url": "https://it.wikipedia.org/wiki?curid=1878968", "title": "William Bentinck, 1\u00b0 Conte di Portland", "text": ""}
{"id": "1878972", "revid": "107625371", "url": "https://it.wikipedia.org/wiki?curid=1878972", "title": "Bandiera dell'Oklahoma", "text": "La bandiera dell'Oklahoma \u00e8 composta da uno scudo in pelle di bisonte adornato da sette piume d'aquila, tipico della trib\u00f9 degli Osage, con sopra un calumet della pace e un ramoscello d'ulivo, simboli della pace rispettivamente dei popoli indiani e dei bianchi, uniti in croce, su sfondo blu.\nNel 1982 venne adottato dallo Stato una premessa alla bandiera:\n\"I salute the flag of the state of Oklahoma, its symbols of peace unite all people.\"\nTraducibile in: \"Porgo il saluto alla bandiera dello stato dell'Oklahoma, i suoi simboli di pace uniscono tutti i popoli\".\nStoria.\nLa prima bandiera dello Stato dell'Oklahoma venne adottata nel 1911, quattro anni dopo l'annessione dello Stato agli USA. La bandiera era composta dal numero 46 (in quanto l'Oklahoma \u00e8 stato il quarantaseiesimo Stato ad entrare a far parte dell'unione) all'interno di una stella a cinque punte bianca, bordata di blu, su sfondo rosso.\nNel 1925 venne istituito un concorso dalle Figlie della Rivoluzione Americana per cambiare la bandiera dello Stato, in quanto il colore rosso poteva essere messo associato con il colore del comunismo. Il concorso venne vinto da Louise Fluke, e la bandiera venne adottata dal 2 aprile 1925 senza la parola OKLAHOMA che venne aggiunta solo nel 1941."}
{"id": "1878975", "revid": "278954", "url": "https://it.wikipedia.org/wiki?curid=1878975", "title": "James Hepburn", "text": ""}
{"id": "1878979", "revid": "324090", "url": "https://it.wikipedia.org/wiki?curid=1878979", "title": "Bandiera del Delaware", "text": "La bandiera del Delaware \u00e8 composta dallo stemma dello Stato all'interno di un diamante di colore camoscio su sfondo azzurro. Sotto il diamante \u00e8 presente la data 7 dicembre 1787, il giorno in cui il Delaware, primo tra gli Stati dell'Unione, ratific\u00f2 la costituzione. I colori della bandiera ricalcano quelli della divisa utilizzata dai combattenti che provenivano da queste regioni, durante la guerra d'indipendenza."}
{"id": "1878981", "revid": "287204", "url": "https://it.wikipedia.org/wiki?curid=1878981", "title": "Bandiera del Wyoming", "text": "La bandiera dello stato del Wyoming \u00e8 costituita dalla sagoma di un bisonte americano. Il rosso simboleggia i Nativi americani e il sangue dei pionieri che hanno dato la loro vita. Il bianco \u00e8 simbolo di purezza e rettitudine, il blu \u00e8 il colore dei cieli e delle montagne lontane (nonch\u00e9 simbolo di fedelt\u00e0, giustizia e virilit\u00e0). Il bisonte rappresenta la fauna locale, mentre il sigillo su di esso simboleggia l'usanza di marchiare il bestiame.\nStoria.\nNel 1916 l'organizzazione \"Figlie della rivoluzione americana\" (in inglese: \"Daughters of the American Revolution\", abbreviato in DAR) del Wyoming organizz\u00f2 un concorso per invitare il pubblico a presentare possibili progetti per una bandiera del Wyoming. Un premio di $ (dollari) 20 \u00e8 stato offerto al vincitore e il DAR ha ricevuto un totale di 37 proposte. Hanno scelto un disegno di Verna Keays, una neolaureata all'Art Institute di Chicago. Il 31 gennaio 1917, il governatore Robert D. Carey firm\u00f2 la legge sulla bandiera dello stato e la \"bandiera del bisonte\" fu ufficialmente adottata.\nL'allora reggente del DAR Grace Raymond Hebard, professoressa all'universit\u00e0 del Wyoming, nota suffragista e studiosa, ha fornito suggerimenti per le modifiche dopo che il progetto \u00e8 stato accettato. Nel progetto originale di Keays, quello approvato dalla legislatura del Wyoming, il bisonte si affaccia verso una mosca, a simboleggiare la sua precedente libert\u00e0 di vagare nelle pianure del Wyoming.\nNel 2001, un'indagine condotta dalla North American Vexillological Association (NAVA) ha posto la bandiera del Wyoming al 23\u00ba posto nella classifica di design fra le 72 bandiere delle province canadesi, stati federati degli Stati Uniti e territori associati degli USA."}
{"id": "1878982", "revid": "288162", "url": "https://it.wikipedia.org/wiki?curid=1878982", "title": "DV Giochi", "text": "dV Giochi, nota anche come daVinci Editrice e daVinci Games, \u00e8 una casa editrice italiana di giochi da tavolo e giochi di carte fondata nel 2001 e tuttora attiva. I prodotti dV Giochi sono presenti in tutti i mercati mondiali grazie ad una rete commerciale di oltre 40 partner.\nFra i suoi giochi pi\u00f9 conosciuti si possono annoverare \"Bang!\" e \"Lupus in Tabula\".\nIl nome \u00e8 un omaggio a Leonardo da Vinci\nIn gennaio 2021 la casa editrice firma un contratto per l'acquisizione di Ghenos S.r.l e del marchio Ghenos Games. L\u2019acquisizione mira a costituire un polo di riferimento per tutti i player del mercato dei giochi da tavolo. Il brand Ghenos Games continuer\u00e0 a essere orientato al segmento \u201cper esperti\u201d, con titoli originali che andranno ad affiancare quelli localizzati e in distribuzione. Al contempo dV Giochi continuer\u00e0 a costituire un caposaldo nell\u2019ambito dei giochi da tavolo per famiglie e per giocatori occasionali.\nStoria.\nIl nucleo originale di nove soci fondatori della casa editrice era formato principalmente da autori che ruotavano intorno alla rivista di giochi GiocAreA: fra loro Domenico Di Giorgio, Roberto Corbelli, Silvano Sorrentino, Stefano De Fazi e Andr\u00e9s J. Voicu (pi\u00f9 tardi si aggiunger\u00e0 anche Emiliano Sciarra). \"GiocAreA\" era molto aperta alle collaborazioni esterne, pubblicando i migliori articoli e giochi forniti dai lettori, e in questo modo ha permesso la nascita di una fitta rete di conoscenze che poi ha portato alla nascita di daVinci Editrice.\nDopo i primi successi in Italia (come il prestigioso Best of Show vinto da \"Bang!\" a Lucca Comics&amp;Games) e all'estero (due Origins Award sempre per \"BANG!\", una nomination per \"Lupus in Tabula\" e un terzo posto per \"Viva il Re\" al Japan Boardgame Prize), nel 2003 daVinci stringe i primi importanti accordi commerciali con altri editori per la commercializzazione dei suoi giochi sul mercato estero.\nSviluppi editoriali.\nNel 2009 l'azienda sceglie di realizzare una significativa revisione dell'immagine di marca: crea un nuovo logo e propone un nuovo nome (dV Giochi); riorganizza i suoi prodotti in 4 linee editoriali:\nA partire dal 2016 l'azienda riorganizza ancora una volta le linee editoriali. Ad oggi sono presenti:\nA questo si affiancano poi i titoli in distribuzione e la sezione dedicata agli accessori e altri prodotti legati ai propri giochi."}
{"id": "1878983", "revid": "767487", "url": "https://it.wikipedia.org/wiki?curid=1878983", "title": "Bandiera del New Hampshire", "text": "La bandiera del New Hampshire \u00e8 composta dallo stemma dello Stato su sfondo blu scuro.\nLa bandiera fu adottata nel 1909 e cambiata del 1931 a seguito del cambiamento dello stemma."}
{"id": "1878984", "revid": "29244", "url": "https://it.wikipedia.org/wiki?curid=1878984", "title": "Squalo limone", "text": ""}
{"id": "1878985", "revid": "1745361", "url": "https://it.wikipedia.org/wiki?curid=1878985", "title": "Mentoring", "text": "Il mentoring \u00e8 una metodologia di formazione che fa riferimento a una relazione (formale o informale) uno a uno, tra un soggetto con pi\u00f9 esperienza (\"senior\", \"mentor\") e uno con meno esperienza (\"junior\", \"mentee\", \"prot\u00e9g\u00e9\"), cio\u00e8 un allievo, al fine di far sviluppare a quest'ultimo delle competenze. \nSi attua attraverso la costruzione di un rapporto di medio-lungo termine, che si prefigura come un percorso di apprendimento guidato, in cui il \"mentor\" (guida, sostegno, modello di ruolo, facilitatore di cambiamento) offre volontariamente sapere e competenze acquisite e le condivide sotto forma di insegnamento e trasmissione di esperienza, per favorire la crescita personale e professionale del \"mentee\", secondo una logica dall'alto verso il basso.\nAmbiti di impiego.\nIl mentoring, talvolta reso in italiano con \"mentoraggio\", trova possibile applicazione in una pluralit\u00e0 di ambiti: in ambito formativo e lavorativo, oppure in ambito sociale, a livello educativo-scolastico, per un reinserimento sociale, o ancora nell'ambito dello sport.\nAmbito lavorativo.\nL'abbinamento di \"\"mentore\" e \"mentorato\"\" \u00e8 spesso fatto da un coordinatore per la formazione, come un responsabile d'area o un addetto dell'ufficio personale. Il mentoring ha un duplice scopo: non solo di permettere all'allievo di ampliare le sue conoscenze e abilit\u00e0 con una sperimentazione sul campo, sotto un'esperta supervisione, ma anche di integrarsi man mano nella cultura aziendale.\nGeneralmente il mentoring \u00e8 rivolto ai giovani neoassunti per aiutarli nella fase di ingresso nell'organizzazione, per favorire la staffetta intergenerazionale. Pu\u00f2 darsi tuttavia darsi luogo anche a \"mentoring inverso\" quando un giovane trasmette le proprie competenze fresche ed aggiornate ad una persona matura (es. l'insegnare come si usano gli strumenti telematici).\nRaramente, per\u00f2, il mentoring viene attivato come unica leva di sviluppo. Il pi\u00f9 delle volte il pacchetto offerto dall'azienda integra programmi addestrativi o formativi (sia tradizionali che innovativi), e rappresenta un'opportunit\u00e0 preziosa per le nuove persone, che hanno la possibilit\u00e0 di essere seguite da chi ha gi\u00e0 raggiunto un buon livello di professionalit\u00e0, grazie ad anni di esperienza in una certa mansione.\nAmbito scolastico.\nIl mentoring viene utilizzato anche in ambito scolastico con l'obiettivo di intervenire sul disagio dei giovani, che pu\u00f2 manifestarsi in diversi modi: dal basso rendimento fino all'abbandono scolastico precoce (o \u201cdrop out\u201d). L'abbandono scolastico pu\u00f2 contribuire all'instaurarsi di forti problematiche sociali e relazionali future, per cui il mentoring pu\u00f2 assolvere anche una funzione preventiva in quanto supporto nella fase di maturazione del ragazzo.\nStoria.\nL'etimologia della parola \"mentore\" nasce dall'Odissea: Mentore era l'amico fidato e consigliere di Ulisse, il quale, prima di partire per Troia, chiese a Mentore di prendersi cura di suo figlio Telemaco e di prepararlo a succedergli al trono. Nel corso del poema, la Dea Atena assume la forma di Mentore per guidare, proteggere e istruire Telemaco durante i suoi viaggi. In questo ruolo, Mentore (ed Atena) hanno la funzione di insegnante, di guardiano e di protettore, infondendo saggezza e fornendo consigli.\nAttraverso questo passaggio, si pu\u00f2 gi\u00e0 intuire una delle funzioni del mentoring applicato, quella della gestione dei passaggi generazionali. Autori come Huang e Linch sostengono che il primo modello di mentoring risale alle procedure di successione dei tre Re cinesi Yao, Shun e Yum tra il 2333 e il 2177 a.C. Il passaggio del trono a un successore pi\u00f9 giovane virtuoso e competente era gi\u00e0 conosciuto nella prima storia cinese democratica come \"Shan Jang\". Si riferisce ad un processo di successione per la \"futura persona meritevole\" al fine di essere in grado di assumersi responsabilit\u00e0.\nNel Medioevo, percorsi di mentoring tipici di \"role modeling\" si possono trovare nelle professioni dei mercanti, artigiani e degli avvocati, che per tramandare i segreti della professione affiancavano giovani apprendisti a maestri, considerati eccellenti nelle loro arti.\nIl rapporto maestro/apprendista \u00e8 una efficace rappresentazione di una relazione di sviluppo simile al mentoring.\nSi riporta che la parola \"mentor\" \u00e8 apparsa per la prima volta nel vocabolario Oxford English Dictionary nel 1750, descrivendolo come un termine comunemente utilizzato.\nNella letteratura il concetto viene riportato in figure epiche come Mago Merlino per il Re Art\u00f9 di Camelot.\nFigure coinvolte.\nIl mentoring coinvolge principalmente due figure: il \"mentor\" e il \"mentee\":\nIl mentor.\nIl mentor \u00e8 una persona che come prima caratteristica presenta una forte motivazione a fare da guida e da consigliere al mentee, con minore esperienza. Deve avere capacit\u00e0 relazionali, essere in grado di saper condurre colloqui e porre domande sagge, deve saper gestire le fasi del processo di mentoring. Le capacit\u00e0 fondamentali da richiedere ad un mentore sono: empatia, ascolto, apertura, padronanza personale, sicurezza di s\u00e9, flessibilit\u00e0 (capacit\u00e0 di adattarsi alle situazioni), creativit\u00e0 (capacit\u00e0 di saper porre domande nuove), leadership, etica (portare fino in fondo il proprio compito assunto nei confronti del mentee). Il ruolo di mentore pu\u00f2 essere ricoperto da un superiore diretto oppure da un collega pi\u00f9 anziano ed esperto, ma esterno.\nIl mentee.\nPu\u00f2 essere chiamato anche allievo-cliente, ed \u00e8 colui che si fa guidare e consigliare dal mentore nell'azione di apprendimento e di sviluppo; creando con esso l'azione complessiva di mentorship, come relazione tra i due segnata soprattutto da grande fiducia e da un sincero rapporto di dialogo.\nCaratteristiche del mentoring.\nUn programma di mentoring si articola nelle seguenti fasi: selezione dei mentori, la formazione, la preparazione e l'accreditamento dei mentori, l'abbinamento fra mentori e mentee, la definizione del programma personalizzato e la comunicazione con i mezzi pi\u00f9 efficaci, infine la valutazione dei risultati.\nFunzioni.\nLe funzioni del mentoring possono essere riassunte in queste tre principali:\nForme di realizzazione.\nIl mentoring si pu\u00f2 realizzare in diversi modi e assumere diverse forme:\nTecniche.\nVi sono numerose tecniche utilizzate per gestire le complesse dinamiche di mentoring; le cinque pi\u00f9 comunemente utilizzate sono riassunte nei seguenti processi\nLe diverse tecniche possono essere utilizzate dal mentor a seconda della situazione e della mentalit\u00e0 dell'apprendista.\nStrumenti.\nGli strumenti pi\u00f9 efficaci e utilizzati del mentoring sono quattro:\nVantaggi del mentoring.\nPer quanto riguarda i vantaggi, quelli del mentoring riguardano sia l'allievo che il mentore che l'organizzazione. Ovviamente \u00e8 di cruciale importanza selezionare con cura il mentore per evitare che il mentoring produca pi\u00f9 danni che benefici.\nVantaggi per il mentee.\nI principali vantaggi del mentee sono:\nVantaggi per il mentore.\nI principali vantaggi del mentore sono:\nVantaggi per le organizzazioni.\nI principali vantaggi per le organizzazioni sono:"}
{"id": "1878988", "revid": "287204", "url": "https://it.wikipedia.org/wiki?curid=1878988", "title": "Russian Railways Cup", "text": "La Coppa delle Ferrovie Russe , competizione nota anche come Quadrangolare di Mosca, \u00e8 un torneo quadrangolare amichevole disputatosi per la prima volta a Mosca nel 2007, per celebrare i 170 anni delle ferrovie russe. Proprio dalle ferrovie nel 1936 nacque la , uno dei club pi\u00f9 conosciuti dell'ex Unione Sovietica.\nIl torneo prevede due semifinali, una finale per il 3\u00ba posto e la finale (che decreta la squadra vincitrice della coppa). La formula prevede altres\u00ec che, in caso di parit\u00e0 nei 90 minuti regolamentari, si passi direttamente ai tiri di rigore."}
{"id": "1878989", "revid": "599013", "url": "https://it.wikipedia.org/wiki?curid=1878989", "title": "Christian Vande Velde", "text": "Carriera.\nFiglio del membro della United States Bicycling Hall of Fame John Vande Velde, Christian diventa professionista nel 1998 nella US Postal Service.\nAl Tour de France contribuisce per due volte al successo finale di Lance Armstrong e nel Tour de France 1999 detiene la maglia bianca di miglior giovane per sei tappe. Passa poi alla Liberty Seguros, nel 2004, e quindi al Team CSC nel 2005, lavorando sempre come gregario, servendo la squadra soprattutto nei tratti pianeggianti.\nCon la cronometro a squadre vinta dalla sua Slipstream-Chipotle nella prima tappa del Giro d'Italia 2008 Vande Velde ha vestito la maglia rosa per un giorno: l'ultimo statunitense a riuscirvi era stato Andrew Hampsten nel 1988.\nSuperati i 32 anni Vandevelde si riscopre corridore da corse a tappe, e al Giro d'Italia per la prima volta figura ai primi posti negli arrivi in salita della 3\u00aa settimana. In luglio in un Tour de France orfano di Contador, lotta per la vittoria finale giungendo 4\u00ba in classifica e dovendo rinunciare al podio per una caduta in discesa in cui perse pi\u00f9 di 2' dai migliori.\nNel 2009 le sue prestazioni al Tour non sono al livello delle annate passate, e deve accontentarsi di un 8\u00ba posto nella generale, superato anche dal proprio compagno Wiggins (4\u00ba)\nNelle stagioni successive non riesce a ripetere le buone prestazioni nei grandi Giri, complice anche la sfortuna che lo vede ritirarsi sia al Tour 2010 che al Giro 2009 e 2010 sempre alla 3\u00aa tappa.\nNel 2012 \u00e8 al centro del caso Lance Armstrong, e testimonia contro l'ex capitano. Viene squalificato quindi per 4 mesi insieme a David Zabriskie, George Hincapie e Levi Leipheimer tutti rei confessi per l'assunzione di doping negli anni di militanza nella US Postal Service.\nAl termine della stagione 2013 annuncia il ritiro dall'attivit\u00e0 agonistica."}
{"id": "1878992", "revid": "36426", "url": "https://it.wikipedia.org/wiki?curid=1878992", "title": "Chiesa di Santi Apostoli (Firenze)", "text": ""}
{"id": "1878996", "revid": "106456", "url": "https://it.wikipedia.org/wiki?curid=1878996", "title": "Bandiera del Vermont", "text": "La bandiera del Vermont \u00e8 costituita dallo stemma dello stato e dal motto del Vermont su sfondo blu.\nLa bandiera venne adottata il 1\u00ba giugno 1923.\nSimbolo.\nLa bandiera \u00e8 composta dallo stemma e dal motto dello stato su un campo di azzurro. Mentre i sostenitori dell'ago di pino dello stemma sono rappresentati in tutta il New England e simboleggia i piccoli rami di pino indossati nella battaglia di Plattsburgh verso la fine della guerra del 1812, il pino nel mezzo dello stemma rappresenta le foreste del Vermont. La mucca e tre fasci di grano rappresentano le industrie lattiero-casearie e agricole. La testa di cervo in cima rappresenta la fauna del Vermont e anche le Green Mountains sono sullo sfondo. Viene citato in basso il motto \"Libert\u00e0 e unita\", che equilibra due ideali diversi: la libert\u00e0 del singolo cittadino e il benessere del bene comune.\nStoria.\nLo stato del Vermont ha avuto tre bandiere ufficiali prima dell'odierna.\nNel 1760 venne adottata come bandiera della Repubblica del Vermont la bandiera dei \"Green Mountain Boys\". Nel 1791 quando il Vermont entr\u00f2 a far parte degli Stati Uniti non venne adottata alcuna bandiera ufficiale.\nNel 1804 adott\u00f2 una variante della bandiera statunitense, rappresentante, invece che 15 stelle e 15 strisce, 17 stelle e 17 strisce, con inoltre aggiunta la scritta in bianco sulla prima striscia partendo dall'alto.\nNel 1837, quando la \"Stars and Stripes\" prese l'attuale forma, con 13 bande orizzontali, venne cambiata anche la bandiera del Vermont, rimpiazzando le stelle nel cantone con lo stemma dello stato.\nPer evitare confusioni con la bandiera nazionale, nel 1923 si decise di adottare l'attuale bandiera."}
{"id": "1878997", "revid": "36426", "url": "https://it.wikipedia.org/wiki?curid=1878997", "title": "Stazione ferroviaria di Lucca", "text": ""}
{"id": "1878998", "revid": "125708831", "url": "https://it.wikipedia.org/wiki?curid=1878998", "title": "Light Yagami", "text": " \u00e8 un personaggio immaginario e il protagonista della serie manga e anime \"Death Note\".\nCreazione e sviluppo.\nL'illustratore di \"Death Note\", Takeshi Obata, ha dichiarato che il concetto alla base di Light era quello di \"uno studente modello, un genio brillante e penetrante\". L'unica difficolt\u00e0 nel disegnare il personaggio \u00e8 stato nel \"Page 35\", quando il ragazzo perde la memoria, cosa che ha obbligato il disegnatore a togliere tutta la ferocia che Light aveva acquisito nel frattempo.\nNome.\nIl nome giapponese di Light, \"Raito\", si scrive con l'ideogramma di , ma viene esplicitamente inserita la pronuncia \u00abraito\u00bb. Nell'opera originale, quindi, \u00e8 voluto che il nome sia pronunciato \u00abRaito\u00bb invece di \u00abTsuki\u00bb, in modo che, traslitterandolo in caratteri latini, cio\u00e8 \u00abLight\u00bb (\u00abluce\u00bb in inglese), esso richiami il concetto originario. I kanji del cognome, invece, sono quelli di e .\nLo sceneggiatore del manga Tsugumi \u014cba, in un'intervista pubblicata sul volume 13, ha dichiarato di aver scelto il kanji del nome dopo aver letto che l'ideogramma giapponese per \"luna\" pu\u00f2 essere letto anche \"raito\" e che il cognome Yagami \u00e8 stato scelto dal suo redattore in una rosa di proposte dello stesso \u014cba. Il nome deriva invece dalla traslitterazione della parola \"killer\" in giapponese.\nStoria.\nLight Yagami \u00e8 uno studente modello capace di conseguire risultati prodigiosi e conduce una vita tranquilla, ma nello stesso tempo noiosa. Un giorno trova il Death Note, fatto cadere sulla Terra dallo shinigami Ryuk, e decide di usarlo per uccidere i criminali con l'obiettivo utopico di purificare il mondo e diventarne il nuovo dio. Da questo momento si trasforma in \"Kira\", spietato giustiziere di chi viene giudicato indegno. Light trover\u00e0 sulla sua strada quello che diventer\u00e0 il suo pi\u00f9 ostico nemico: Elle, un detective dotato di grandissime capacit\u00e0 deduttive.\nNonostante possa essere considerato un genio del male, in quanto ragiona a mente fredda e dimostra di avere un controllo quasi assoluto dell'ambiente che lo circonda e delle situazioni in cui si viene a trovare, il delirio in cui comincia a sprofondare man mano che vede stringersi il cerchio, cos\u00ec come i metodi altamente sadici e crudeli con cui porta alla morte i suoi bersagli tramite il quaderno, fanno di lui un pazzo psicopatico mentalmente disturbato. Questo condurr\u00e0 Light a non provare pi\u00f9 affetto per nessuno, nemmeno per la sua famiglia, considerandoli tutt'al pi\u00f9 degli strumenti da usare e sacrificare in caso di bisogno.\nDopo essere riuscito a sconfiggere e uccidere Elle, Light ne prender\u00e0 il posto per poter pilotare le indagini su Kira e sviare i dubbi su di lui, ma si imbatter\u00e0, cinque anni dopo, nei due successori di Elle: Mello e Near, due ragazzi geniali e allo stesso tempo rivali tra di loro. Sar\u00e0 proprio Near, grazie anche all'aiuto inaspettato dell'ormai defunto Mello, che riuscir\u00e0 a smascherarlo. Sconfitto, Light impazzir\u00e0 e, ridotto gi\u00e0 in fin di vita dai colpi di pistola ricevuti da Matsuda, sar\u00e0 infine ucciso da Ryuk, il quale scriver\u00e0 il suo nome sul suo quaderno come concordato nel primo incontro con lo shinigami, e dopo morto non finir\u00e0 n\u00e9 in paradiso n\u00e9 all'inferno perch\u00e9 chiunque usi il Death Note dopo la propria morte finir\u00e0 nel nulla.\nDopo la morte di Light, com'era inevitabile, anche se una parte della popolazione mondiale continua a sperare nel ritorno di Kira, la maggior parte \u00e8 tornata a vivere come prima che lui trovasse il Death Note: i crimini sono tornati ai livelli di prima e le guerre sono ricominciate.\nNel oneshot ambientato qualche anno dopo la morte di Light, Ryuk consegna il Death Note a un ragazzo di nome Minoru che, al contrario di Light, vende il quaderno all'asta senza mai scriverci nulla. Ottenuta una cifra esorbitante, diventando l'uomo pi\u00f9 ricco del mondo, Minoru congeda Ryuk, ma un mese dopo lo shinigami scrive il nome del ragazzo sotto a quello di Light: se una persona usa il Death Note in qualsiasi modo \u00e8 condannato a fare una brutta fine; Minoru, come Light, era destinato a morire anzitempo nell'istante in cui non ha rifiutato il quaderno appena gli \u00e8 stato offerto.\nPersonalit\u00e0 e abilit\u00e0.\nLight Yagami appare a molti come il perfetto figlio diciassettenne. \u00c8 dotato di grandissimo intuito e capacit\u00e0 di memorizzazione, che gli permettono di avere sempre la situazione sotto controllo. Le sue grandi doti mentali gli consentono di essere uno studente modello capace di conseguire il massimo dei voti in tutte le materie dell'esame d'ammissione per l'universit\u00e0. Oltre a questo, \u00e8 anche un ragazzo molto affascinante, capace di conquistare senza sforzo sia Misa Amane che Kiyomi Takada. \n\u00c8 fermamente convinto di usare il Death Note per il nobile scopo di ripulire il mondo dai malvagi, ma quando si sente minacciato elimina senza piet\u00e0 chiunque lo ostacoli, che siano criminali o gente onesta. In realt\u00e0 l'uso del quaderno e la necessit\u00e0 di ricorrere continuamente all'astuzia per sfuggire all'arresto lo hanno gradualmente corrotto, privandolo di ogni scrupolo e inibizione che poteva avere prima di trovare il quaderno. Da notare come nel periodo in cui rinuncia al quaderno e perde ogni ricordo relativo a esso, torna a inorridire al pensiero delle azioni di Kira e all'idea di doversi servire di qualcuno per i propri scopi. Nel manga inoltre, dopo averlo smascherato, Near fa notare come sia indubbia la sua malvagit\u00e0, perch\u00e9, che Light sia sinceramente ben intenzionato o meno, una persona normale, a differenza sua, dopo aver scoperto cosa fosse in grado di fare il Death Note sarebbe rimasta scioccata ed inorridita dal proprio gesto ed alla fine non avrebbe pi\u00f9 usato il quaderno. Light, invece, \u00e8 diventato Kira e ha iniziato a giustiziare arbitrariamente chi riteneva colpevole o, in generale, un pericolo per la propria opera, e questo chiude la questione di se e quanto il giovane sia stato malvagio o meno.\nNonostante la risposta di Near sia molto forte e cerchi di rinsavirlo, spiegandogli che \u00e8 sbagliato usare la costrizione per insegnare agli altri come comportarsi, per di pi\u00f9 uccidendo, Light sembra non ascoltarlo e pensa solo a un altro tentativo di salvarsi e uccidere tutti i presenti, cosa che per\u00f2 non riuscir\u00e0 a fare: infatti chieder\u00e0 a Ryuk di usare il suo quaderno per uccidere i presenti, ma lo shinigami lo adoperer\u00e0 solo per uccidere Light stesso, che morir\u00e0 di infarto poco dopo.\nDa notare come, alla morte del padre, rimanga sconvolto pi\u00f9 dal fatto che questi non abbia ucciso Mello, piuttosto che dalla perdita del genitore. Tuttavia, in un momento in cui era possibile, oltre che utile, uccidere la propria sorella (Sayu Yagami) in modo da evitare che Mello entrasse in possesso del Death Note, Light sceglie di non farlo, per quanto ne sia tentato. Afferma inoltre che, se dovesse rivelarsi necessario, ucciderebbe anche la propria famiglia. \nNell'ultimo capitolo che lo vede in vita, Light dimostra anche un apparente principio di perdita di senno quando rivela la sua identit\u00e0 segreta (quella di Kira) ai suoi collaboratori giapponesi e ai membri dell'SPK: la sua risata \u00e8 maniacale, mentre nelle sue parole dimostra come ormai il sentimento di onnipotenza ha preso le redini della sua mente. Sia nell'anime che nel manga, a seguito dei colpi di pistola ricevuti, Light comincia a delirare ordinando a Mikami di scrivere i nomi dei detective sul quaderno nonostante lui stesso sapesse che Mikami in quel momento era ammanettato e inoffensivo, e quando gli viene fatta notare l'assurdit\u00e0 dell'ordine, Light comincia a ordinarlo a Misa, a cui aveva fatto perdere la memoria, e a Takada, che lui stesso aveva ucciso.\nLight stesso aveva, in un certo qual modo, previsto sin dall'inizio che sarebbe potuto impazzire. Quando prese la decisione di utilizzare il Death Note per cambiare il mondo, infatti, afferm\u00f2 che usare il quaderno fosse un male necessario per ripulire un mondo profondamente marcio e corrotto, anche a costo di perdere la propria sanit\u00e0 mentale o la sua stessa vita. Inoltre, quando Ryuk gli si presenta per la prima volta, Light afferma di essere pronto ad affrontare qualunque conseguenza per le sue azioni, anche se ci\u00f2 significasse perdere la propria anima. Ci\u00f2 non fa che evidenziare quanto, col passare del tempo, il potere lo abbia corrotto, poich\u00e9 non si rende conto di quanto sia cambiato rispetto all'inizio."}
{"id": "1879008", "revid": "287204", "url": "https://it.wikipedia.org/wiki?curid=1879008", "title": "Cani da guardia (fumetto)", "text": "I Cani da guardia (\"Watchdogs\") sono un'organizzazione terroristica immaginaria dei fumetti creata da Mark Gruenwald (testi) e Tom Morgan (disegni), pubblicata dalla Marvel Comics. La loro prima apparizione avviene in \"Captain America\" (vol. 1) n. 335 (novembre 1987).\nViolento gruppo terroristico di estrema destra dedito a preservare la cultura e i valori americani dall'immoralit\u00e0, i Cani da guardia ricorrono a metodi come vandalismo, incendio, sequestro di persona e perfino omicidio per combattere la pornografia, l'omosessualit\u00e0, l'aborto, l'educazione sessuale e l'insegnamento della teoria dell'evoluzione.\nStoria editoriale.\nI Cani da guardia esordiscono su \"Captain America\" n. 335, edito nel novembre 1987, e, come per la maggior parte degli antagonisti introdotti sulle pagine della testata da Mark Gruenwald, simboleggiano aspetti della cultura americana e della situazione politica del periodo, nel caso specifico la censura e la repressione.\nStoria.\nI Cani da guardia, segretamente finanziati dal Teschio Rosso, nascono nel sud degli Stati Uniti ma in breve tempo si diffondono Georgia, Alabama, Mississippi, Tennessee, Virginia Occidentale, Missouri nonch\u00e9 nelle citt\u00e0 di Washington e New York; scoperta una divisione del gruppo a Custer's Grove, il governo decide di mandare a investigare i nuovi Capitan America (John Walker) e Bucky (Lemar Hoskins) in quanto il primo, originario del luogo, avrebbe avuto maggior facilit\u00e0 ad infiltrarsi nell'organizzazione; pur non entusiasta dell'incarico poich\u00e9 ideologicamente vicino al gruppo, Walker porta a termine la missione attirando tuttavia l'odio dei Cani da guardia che, nel momento in cui la vera identit\u00e0 dell'eroe viene rivelata alla nazione, rapiscono e uccidono i suoi genitori portandolo a impazzire per il dolore e a trasformarsi in un violento omicida a sangue freddo.\nDopo che Steve Rogers torna a vestire i panni di Capitan America e John Walker assume quelli di U.S. Agent, i due si coalizzano contro i Cani da guardia riuscendo a localizzare un loro campo di prigionia nel Vermont liberando dalle loro grinfiel'ex-fidanzata di Cap Bernie Rosenthal e portando all'arresto di numerosi membri del gruppo, che comunque rimane in attivit\u00e0.\nStruttura.\nI Cani da guardia sono suddivisi in cellule denominate \"Canili\" (\"Dogpounds\") ed organizzati in unit\u00e0 operative autogestite chiamate \"Branchi\" (\"Packs\") cui fanno capo appositi \"Capi Branco\" (\"Pack leaders\"). Nonostante ufficialmente il supremo leader del gruppo sia un misterioso individuo chiamato Cane da guardia Prime (\"Watchdog Prime\"), noto anche come Cane da guardia Uno (\"Watchdog One\") o Cane Capo (\"Top Dog\"), in realt\u00e0 a manovrare le loro operazioni \u00e8 il Teschio Rosso. La divisa caratteristica dei Cani da guardia \u00e8 un costume arancione e viola simile a una tenuta antisommossa; tra di loro i membri del gruppo si chiamano \"Fratello Cane\" (\"Dog-Brother\").\nI soli requisiti richiesti per diventare un membro dei Cani da guardia sono essere un adulto consenziente con regolare porto d'armi disposto a giurare sul proprio sangue di non essere un omosessuale, di credere nella Bibbia e nella Costituzione degli Stati Uniti d'America, di disprezzare l'immoralit\u00e0 ed essere pronto a opporsi con la violenza su tutti gli individui, le istituzioni, le attivit\u00e0 e i materiali che il gruppo ritiene nocivi alla moralit\u00e0 statunitense.\nAltre versioni.\nNell'universo Ultimate i Cani da guardia sono un gruppo di avversione sterminato dal Flagello."}
{"id": "1879016", "revid": "228587", "url": "https://it.wikipedia.org/wiki?curid=1879016", "title": "ULTIMATUM (organizzazione Marvel Comics)", "text": "ULTIMATUM (sigla per Underground Liberated Totally Integrated Mobile Army To Unite Mankind) \u00e8 un'organizzazione immaginaria dell'universo Marvel, creata da Mark Gruenwald (testi) e Paul Neary (disegni). La loro prima apparizione \u00e8 in \"Captain America\" (prima serie) n. 321 (settembre 1986), pubblicato dalla Marvel Comics.\nCreata dallo Spezzabandiera ha affrontato pi\u00f9 volte Capitan America, ma si \u00e8 scontrata anche con i vigilantes del calibro del Punitore e Moon Knight.\nAlcuni uomini di ULTIMATUM hanno lavorato anche per il Teschio Rosso."}
{"id": "1879028", "revid": "729019", "url": "https://it.wikipedia.org/wiki?curid=1879028", "title": "Castello di Caccuri", "text": "Il castello di Caccuri \u00e8 un castello nell'omonima cittadina calabrese. Fu residenza di nobili feudatari come i Ruffo, Cavalcanti e Barracco.\nStoria.\nVenne eretto nel VI secolo dai Bizantini come fortino militare per controllare i possedimenti nella valle del Neto; venne poi nel tempo sempre pi\u00f9 modificato da parte dei vari feudatari. Tra i primi feudatari attestati vi sono i messinesi Enrico e Matteo De Riso, i cui eredi decisero di cedere il feudo ai Ruffo conti di Montalto con i quali il castello cominci\u00f2 a essere noto anche oltre i confini del regno di Napoli in quanto, Polissena Ruffo, vedova del cavaliere francese Giacomo de Mailly, venne concessa in sposa dalla regina al diciassettenne figlio di Muzio Attendolo, Francesco Sforza. Dal matrimonio con il duca di Milano nacque una sola figlia, Antonia. L'unione per\u00f2 non dur\u00f2 molto, in quanto Polissena e sua figlia Antonia vennero assassinate, forse su mandato della zia Novella. Nonostante Francesco Sforza perse il diritto del feudo Ruffo, a Caccuri trov\u00f2 i suoi pi\u00f9 validi collaboratori nei Simonetta: Angelo, Giovanni e soprattutto Francesco, caccurese che divenne suo reggente al momento della sua morte e venne assassinato a Pavia da Ludovico il Moro.\nIn seguito, dopo i Cimino, acquisirono il feudo nel 1651 i duchi Cavalcanti, baroni di Gazzella. A don Antonio Cavalcanti si deve buona parte di quello che oggi \u00e8 visibile nel castello, dove la sua discendenza ebbe residenza stabile per due secoli. La Cappella Gentilizia del palazzo venne costruita proprio in questo periodo, parallelamente alla Cappella di S. Domenico nella Badia di S. Maria del Soccorso sempre a Caccuri, entrambe arricchite di tesori d'arte per cantare la gloria della famiglia di mecenati.\nUltimi feudatari nel XIX secolo i baroni Barracco, tra i quali Guglielmo stabil\u00ec la sua dimora a Caccuri e fece costruire la splendida torre sul rivellino del castello all'architetto Adolfo Mastrigli nel 1882. La Torre Mastrigli, \u00e8 il simbolo dello stemma comunale di Caccuri e rende riconoscibile il borgo anche da lontano."}
{"id": "1879030", "revid": "300067", "url": "https://it.wikipedia.org/wiki?curid=1879030", "title": "Sidney Moncrief", "text": ""}
{"id": "1879032", "revid": "110157", "url": "https://it.wikipedia.org/wiki?curid=1879032", "title": "Quello che ti meriti", "text": "Quello che ti meriti \u00e8 un romanzo giallo di Anne Holt pubblicato in Italia nel 2008 da Einaudi. La prima edizione in lingua norvegese \u00e8 stata pubblicata nel 2001. Si tratta del secondo libro tradotto in italiano di Anne Holt. Nel 1999 \u00e8 stato pubblicato \"Sete di giustizia\" per Hobby &amp; Work. "}
{"id": "1879037", "revid": "300067", "url": "https://it.wikipedia.org/wiki?curid=1879037", "title": "Bobby Jackson", "text": ""}
{"id": "1879038", "revid": "3732", "url": "https://it.wikipedia.org/wiki?curid=1879038", "title": "Atletica leggera ai Giochi della XXVII Olimpiade - Staffetta 4\u00d7100 metri femminile", "text": "La staffetta 4\u00d7100 metri ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 29-30 settembre 2000 allo Stadio Olimpico di Sydney."}
{"id": "1879042", "revid": "339392", "url": "https://it.wikipedia.org/wiki?curid=1879042", "title": "QSVS", "text": ""}
{"id": "1879043", "revid": "86072534", "url": "https://it.wikipedia.org/wiki?curid=1879043", "title": "Sharden (traghetto)", "text": ""}
{"id": "1879044", "revid": "287204", "url": "https://it.wikipedia.org/wiki?curid=1879044", "title": "Corliss Williamson", "text": ""}
{"id": "1879046", "revid": "599013", "url": "https://it.wikipedia.org/wiki?curid=1879046", "title": "Federico Vilar", "text": ""}
{"id": "1879048", "revid": "3732", "url": "https://it.wikipedia.org/wiki?curid=1879048", "title": "Atletica leggera ai Giochi della XXVII Olimpiade - Staffetta 4\u00d7400 metri femminile", "text": "La staffetta 4\u00d7400 metri ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 29-30 settembre 2000 allo Stadio Olimpico di Sydney."}
{"id": "1879052", "revid": "599013", "url": "https://it.wikipedia.org/wiki?curid=1879052", "title": "Darrell Griffith", "text": ""}
{"id": "1879058", "revid": "1543377", "url": "https://it.wikipedia.org/wiki?curid=1879058", "title": "Farmaco biosimilare", "text": "Un farmaco biosimilare \u00e8 una versione \u201calternativa\u201d di un farmaco biologico gi\u00e0 autorizzato per uso clinico (detto \"farmaco originatore\") al quale sia analogo per caratteristiche fisico-chimiche, efficacia clinica e sicurezza sulla base di studi di confronto.\nLa biosimilarit\u00e0 \u00e8 stata introdotta dagli enti regolatori del farmaco per individuare specialit\u00e0 farmaceutiche con bassa probabilit\u00e0 di differenze clinicamente significative rispetto al farmaco originatore ma equivalenti a esso: l'uguaglianza assoluta \u00e8 impossibile da ottenere vista la complessit\u00e0 di struttura e di produzione dei farmaci biologici. Pertanto da un farmaco biosimilare bisogna attendersi che non sia inferiore all'originatore ma, allo stesso tempo, che non sia a esso superiore.\nClassificazione.\nNella definizione di farmaci biosimilari sono compresi prodotti molto diversi tra di loro sia per struttura molecolare sia per complessit\u00e0 del meccanismo di azione. Pertanto il loro inquadramento entro una visione assolutamente unitaria \u00e8 piuttosto problematico. Una classificazione molto utile dal punto di vista operativo prevede la distinzione in farmaci biosimilari di anticorpi monoclonali e farmaci biosimilari non-monoclonali.\nI farmaci biosimilari nella pratica clinica.\nFin dalla loro introduzione nella pratica clinica alcuni decenni fa, i farmaci biologici hanno rappresentato un'importante innovazione tecnologica e un significativo progresso nel trattamento di numerose patologie soprattutto in ambito endocrinologico, oncologico e nelle patologie autoimmuni. Tra i farmaci biologici per i quali sono stati sviluppati prodotti biosimilari sono inclusi l'ormone della crescita, le eritropoietine, i fattori di crescita granulocitari, gli anticorpi monoclonali. Questi farmaci sono tra loro molto eterogenei in quanto appartengono a classi farmacologiche diverse.\nI farmaci biosimilari autorizzati e gi\u00e0 disponibili in commercio includono l'ormone della crescita, le eritropoietine (dal 2005), i fattori di crescita granulocitari (dal 2008). \u00c8 particolarmente importante distinguere tali farmaci che hanno un basso peso molecolare e una struttura chimica relativamente semplice da quelli a struttura molto pi\u00f9 complessa ed elevato peso molecolare \u2013 come gli anticorpi monoclonali. Oltre alle significative differenze nel processo produttivo, gli anticorpi monoclonali hanno degli end-point di valutazione dell'efficacia clinica molto pi\u00f9 complessi che ne rendono delicato anche l'utilizzo clinico. Questi end point includono il tasso di risposte obiettive, la sopravvivenza libera da progressione, la sopravvivenza globale e la sicurezza a medio e lungo termine, tutti obiettivi di valutazione complessa e anche piuttosto distante nel tempo. In alcuni ambiti come il tumore della mammella o quello del colon-retto, gli anticorpi monoclonali sono oggi incorporati nelle terapie standard e quindi ampiamente usati in tutto il mondo.\nBiosimilari di anticorpi monoclonali.\nGli anticorpi monoclonali sono farmaci a elevata tecnologia produttiva con un meccanismo di azione molto complesso che in diversi casi \u00e8 persino non conosciuto in tutti i suoi aspetti. Pertanto, l'utilizzo di farmaci biosimilari di anticorpi monoclonali presenta delle complicazioni ulteriori e delle significative implicazioni dal punto di vista clinico.\nL'approvazione di farmaci biosimilari.\nL'aspetto centrale nello sviluppo e nell'uso dei farmaci biosimilari \u00e8 quello del loro grado di sovrapponibilit\u00e0 al farmaco originatore. Un farmaco biosimilare, per essere considerato tale a tutti gli effetti, deve avere delle caratteristiche farmacologiche sufficientemente simili all'originatore che non vi siano differenze significative nell'applicazione clinica del farmaco. Questo deve essere dimostrato non solo dal punto di vista del processo produttivo del farmaco ma anche in studi clinici appositamente disegnati per confrontare il farmaco biosimilare con il prodotto originatore.\nL'Agenzia europea per i medicinali ha stabilito delle regole per l'autorizzazione in commercio di farmaci biosimilari. La prima fase del\npercorso di approvazione di un nuovo biosimilare implica che vengano condotti studi preclinici per valutare le caratteristiche chimico-fisiche del farmaco. Successivamente si passa alla fase clinica dell'approvazione che prevede studi di farmacocinetica e farmacodinamica seguiti poi da studi di efficacia in cui in studi clinici con adeguato potere statistico si confronta l'efficacia del farmaco biosimilare con quella del farmaco originatore.\nLe normative per l'approvazione di farmaci biosimilari permettono l'estrapolazione di dati clinici da un'indicazione all'altra se il meccanismo d'azione del farmaco \u00e8 considerato lo stesso. Tale procedura comporta che a seguito della dimostrazione dell'efficacia di un farmaco biosimilare in una specifica indicazione, lo stesso prodotto possa venire autorizzato anche in altre indicazioni, incluse anche diverse patologie, che ne condividono il meccanismo d'azione. Il processo di estrapolazione \u00e8 complesso e, soprattutto nel caso di patologie critiche come quelle oncologiche, pone delle problematiche sia di tipo clinico sia etico.\nL'estrapolazione delle indicazioni cliniche \u00e8 ancora pi\u00f9 critica nel caso dei farmaci biosimilari di anticorpi monoclonali perch\u00e9 diversi meccanismi d'azione concorrono al risultato terapeutico finale e le interazioni con l'organismo ospite sono molto difficili da stimare e prevedere. L'immunogenicit\u00e0 \u2013 cio\u00e8 la capacit\u00e0 da parte di un anticorpo monoclonale di stimolare la produzione di anticorpi neutralizzanti nell'organismo ospite \u2013 \u00e8 un altro punto cruciale nell'utilizzo dei biosimilari di anticorpi monoclonali che non \u00e8 stato adeguatamente valutato negli studi condotti finora.\nPunti controversi.\nPoich\u00e9 i farmaci biosimilari non sono ideati per essere superiori ai rispettivi originatori, il maggior vantaggio legato al loro uso \u00e8 la riduzione dei costi. Questo punto \u00e8 molto controverso perch\u00e9 pone il medico che prescrive il farmaco dinanzi al dilemma se optare sempre e comunque per il prodotto originale \u2013 nell'interesse esclusivo della salute del paziente \u2013 o se sostituirlo in maniera completa o parziale con un biosimilare. La questione pu\u00f2 diventare ancora pi\u00f9 complessa, anche sotto il profilo etico, se si considera che mediante il principio dell'estrapolazione dei dati clinici c'\u00e8 il rischio che con il biosimilare possa non essere garantita la stessa efficacia in tutte le indicazioni terapeutiche e che anche i dati sulla sicurezza possano essere meno accurati e robusti rispetto all'originatore.\nLa questione \u00e8 particolarmente controversa per quanto riguarda i farmaci biosimilari di anticorpi monoclonali. Infatti per questi farmaci molto complessi e a elevata tecnologia produttiva non \u00e8 ancora del tutto definito in maniera inequivocabile se gli end-point clinici siano valutati in maniera adeguata e se quindi i farmaci biosimilari di anticorpi monoclonali offrano garanzie di sufficiente efficacia e sicurezza.\nAspetti medico-legali.\nL'utilizzo di farmaci biosimilari ha delle inevitabili implicazioni di tipo medico-legale che non sono del tutto note agli operatori sanitari. Fino al 2018, la giurisprudenza rilevante in materia di prescrizione di farmaci biologici prevedeva la continuit\u00e0 terapeutica, ossia la non sostituibilit\u00e0 di un trattamento gi\u00e0 in corso con un farmaco biosimilare. La libert\u00e0 di prescrizione del medico e quindi la scelta tra farmaco biologico originatore e biosimilare si poteva applicare invece ai casi dei pazienti che incominciano un nuovo trattamento. Dal 27 marzo 2018 l'Agenzia italiana del farmaco (Aifa) ha ufficialmente avallato l'intercambiabilit\u00e0 terapeutica tra i cosiddetti originator e i biosimilari anche per i pazienti gi\u00e0 in cura. Inoltre \u00e8 prevista la non automatica sostituibilit\u00e0 tra farmaci coperti da brevetto e generici o biosimilari poich\u00e9 \u00e8 necessaria la preventiva valutazione da parte delle autorit\u00e0 regolatorie preposte (Agenzia italiana del farmaco).\nLe conseguenze della sostituibilit\u00e0 di un farmaco originatore con un biosimilare, soprattutto se legate all'osservanza di linee-guida o a questioni di tipo economico, possono anche assumere aspetti penalmente rilevanti. \u00c8 stato sancito dalla Corte di cassazione nel 2011 che il diritto del malato a ottenere le cure pi\u00f9 appropriate \u00e8 prevalente rispetto agli obiettivi di risparmio di spesa sanitaria perseguiti da Linee Guida Regionali/Ospedaliere."}
{"id": "1879060", "revid": "36426", "url": "https://it.wikipedia.org/wiki?curid=1879060", "title": "Arte alto medievale", "text": ""}
{"id": "1879067", "revid": "3732", "url": "https://it.wikipedia.org/wiki?curid=1879067", "title": "Atletica leggera ai Giochi della XXVII Olimpiade - Eptathlon", "text": "L' eptathlon ha fatto parte del programma di atletica leggera femminile ai Giochi della XXVII Olimpiade. La competizione si \u00e8 svolta nei giorni 23-24 settembre 2000 allo Stadio Olimpico di Sydney.\nRisultati.\nStadio Olimpico, 23-24 settembre.\nLa detentrice del titolo olimpico, Ghada Shouaa, si ferma subito dopo i 100 ostacoli. Evidentemente non \u00e8 in condizione ed ha partecipato per onore di firma.\nLa campionessa mondiale Eunice Barber \u00e8 reduce da un infortunio. La sua gara \u00e8 piena di alti e bassi: dopo un ottimo 12\"97 sugli ostacoli, tiene abbastanza bene nel salto in alto (1,84), ma il dolore si riacutizza e cede nel peso e nei 200 metri.\nAlla fine della prima giornata \u00e8 in testa Natallja Sazanovi\u010d (3.903) con 30 punti di vantaggio su Natalija Ro\u0161\u010dupkina (3.872) e 50 sulla britannica Denise Lewis (3.852). Eunice Barber \u00e8 ottava.\nNella seconda giornata la Barber va male nel salto in lungo e decide di ritirarsi. Nella stessa gara la Ro\u0161\u010dupkina fa un passo falso e scende in ottava posizione. Vince il lungo Elena Prochorova, che risale molte posizioni. Alla penultima gara, il giavellotto, sale in testa Denise Lewis, che scavalca la Sazanovi\u010d di 60 punti; la Prochorova \u00e8 terza ad un passo.\nNell'ultima prova, gli 800 metri, la Prochorova d\u00e0 il tutto per tutto: compie il primo giro in 62\"38, finisce in 2'10\"32; Denise Lewis contiene il distacco in circa 6 secondi e vince di 53 punti."}
{"id": "1879069", "revid": "1444886", "url": "https://it.wikipedia.org/wiki?curid=1879069", "title": "Personaggi minori di Batman", "text": "Questa voce raccoglie i personaggi dei fumetti DC Comics, ricorrenti principalmente nelle storie con protagonista Batman.\nAlleati.\nHarold Allnut.\nHarold Allnut \u00e8 un meccanico-inventore muto e gobbo al servizio di Batman. Dapprima ingaggiato dal Pinguino, viene salvato da Batman e poi ospitato in una sezione sotterranea della Batcaverna. Viene allontanato da Jean Paul Valley quando questi diviene il nuovo Batman (\"Knightquest\"), e viene poi ucciso da Hush.\nJason Bard.\nJason Bard \u00e8 un detective che viene ingaggiato da Batman per investigare, durante il giorno, sulla morte di Orca.\nBatwing.\nDavid Zamvimbi \u00e8 un poliziotto della cittadina immaginaria di Tinasha, Repubblica Democratica del Congo. Viene arruolato da Batman per diventare un membro della sua squadra, la Batman Incorporated, per fermare il piano folle della cellula terroristica globale nota come Leviathan. Zamvimbi \u00e8 un esperto di arti marziali, sebbene debba ancora allenarsi molto nel migliore le sue doti psicofisiche. Per questo motivo, Batman dona a David un'armatura ipertecnologica, con capacit\u00e0 di forza e resistenza sovrumana, equipaggiata con vari armamenti tra cui onde soniche, laser, esplosivi, tranquillanti, capacit\u00e0 di emanare energia e scariche elettriche (energy blast), e capacit\u00e0 di volare ad alta velocit\u00e0 tramite i repulsori. Prende il nome da battaglia Batwing (che \u00e8 anche il nome di svariati velivoli di Batman), divenendo un attivo e degno alleato di Batman.\nAmori.\nJulie Madison.\nJulie Madison \u00e8 un'attrice, conosciuta anche come Portia Storme, che Batman salva quando viene rapita dal Monaco, e che \u00e8 oggetto della vendetta di Basil Karlo (il primo Clayface) quando questi cerca di uccidere i componenti del remake del suo film.\nRicomparir\u00e0 in storie pi\u00f9 recenti con una nuova fisionomia: il personaggio \u00e8 ora una studentessa di legge, figlia di Norman Madison, uomo d'affari che deve soldi al boss Sal Maroni, il quale finisce con l'ucciderlo. Julie lascer\u00e0 poi Bruce e andr\u00e0 in Africa.\nAltri media\nNel film \"Batman &amp; Robin\" (1997) \u00e8 la fidanzata ufficiale di Bruce Wayne, ed \u00e8 interpretata da Elle Macpherson.\nVicki Vale.\nVictoria \"Vicki\" Vale \u00e8 una giornalista della \"Gotham Gazette\". Per il personaggio, Bill Finger si ispir\u00f2 ad una stella nascente del cinema hollywoodiano, Norma Jean Baker (nota in seguito come Marilyn Monroe).\nIn \"All Star Batman &amp; Robin the Boy Wonder\", scritta da Frank Miller e disegnata da Jim Lee, Vicki viene riproposta con toni decisamente pi\u00f9 provocanti.\nAltri media\nDr. Chase Meridian.\nInterpretata da Nicole Kidman, \n appare solo in \"Batman Forever\" come protagonista femminile.\nChase \u00e8 stata creata appositamente per il film dagli sceneggiatori Janet e Lee Batchler, poich\u00e9 pensavano che sarebbe stato pi\u00f9 interessante far uscire Bruce Wayne con una psicanalista piuttosto che strappare un tipico interesse amoroso da mondanit\u00e0 dai fumetti. Kidman ha descritto il personaggio come una \"psicologa criminale che ha i capelli biondi perfetti e le labbra rosse e indossa questo tipo di vestiti neri attillati. Quindi \u00e8 una dicotomia: hai la psicologa criminale che si veste come Jessica Rabbit\".\nChase \u00e8 una psicologa che lavora con la polizia di Gotham City e si innamora sia di Batman che di Bruce Wayne. Assiste Bruce nell'analizzare una serie di minacce sconcertanti inviategli dall'Enigmista e assiste anche alla morte dei genitori di Robin da parte di Due Facce. Pi\u00f9 tardi, scopre che Bruce \u00e8 Batman dopo che l'ha invitata e le dice come ha trovato la grotta, e viene rapita dall'Enigmista e Due Facce in una trappola progettata per far scegliere a Batman tra lei e Robin. Nella tana dell'Enigmista, \u00e8 incatenata al divano prima che Batman arrivi e quando dice che Batman verr\u00e0 per lei, a cui l'Enigmista afferma che \"ci conta\". Lei e Robin sono entrambi posti in barattoli di vetro, legati e imbavagliati, sopra una fossa d'acqua e punte di metallo, con l'Enigmista in grado di rilasciarli con il semplice tocco di un pulsante. Ha in programma di determinare se Batman e Bruce Wayne possono coesistere, se Batman salver\u00e0 l'amore di Bruce o il partner del Cavaliere Oscuro. Batman li salva entrambi dopo aver distratto l'Enigmista dandogli un indovinello. e rompendo il dispositivo e Chase promette di mantenere segreta la sua identit\u00e0. Visita l'Enigmista dopo che lui urla nel manicomio che conosce l'identit\u00e0 di Batman, ma quando glielo chiede, dice \"Io sono\" e mostra di aver fatto ali di pipistrello dai suoi vestiti. Fuori Arkham, Chase incontra Bruce e dice che il suo segreto \u00e8 al sicuro mentre si baciano. Quindi sale in macchina con Alfred mentre Batman e Robin partono per pattugliare Gotham. \nIl suo nome \u00e8 un gioco di parole; come psicologa innamorata di Bruce Wayne/Batman, \"insegue\" costantemente il \"mezzo\" psicologico del suo amante, cercando di riconciliare le sue due met\u00e0 in un amante completo. In un'intervista, Kidman ha commentato che le \u00e8 piaciuto interpretare Meridian come una damigella in pericolo, poich\u00e9 le ha dato esperienza per ruoli simili in futuro. Tuttavia, nonostante la performance della Kidman \u00e8 stata accolta favorevolmente, critica e pubblico hanno citato il personaggio come \"sexy ma stupido\". Una versione del Dr. Chase Meridian viene introdotta nella continuit\u00e0 principale della DC Comics con la trama \"Herded Limits in Legends of the Dark Knight\". Il personaggio \u00e8 visivamente reimmaginato come una donna dalla pelle scura e dai capelli rossi per evitare di pagare Nicole Kidman per i diritti d'autore.\nSilver St. Cloud.\nSilver St. Cloud (o Silver Saint Cloud) scopre l'identit\u00e0 segreta di Batman, mantenendo una relazione con Bruce Wayne.\nRachel Caspian.\nRachel Caspian, figlia di Judson Caspian, \u00e8 una ragazzina che perde la madre in seguito ad una rapina. Il padre decide di diventare il vigilante Mietitore, mentre lei decide di prendere i voti. Anni dopo, grazie a Leslie Thompkins, la donna conosce Bruce Wayne e se ne innamora; pronta ad abbandonare la vocazione per sposarlo, quando vengono alla luce i delitti compiuti dal padre, decide di allontanarsi da Gotham e farsi suora definitivamente.\nIn seguito, quando pare che il Mietitore abbia ricominciato a \"fare giustizia\", Rachel fa subito ritorno in citt\u00e0 per sapere se si tratta veramente del padre, e Batman le impedisce di diventare a sua volta una sua vittima.\nShondra Kinsolving.\nShondra Kinsolving \u00e8 la sorella del criminale Benedict Asp. Quando la donna, dotata di poteri psichici, aiuta Batman (ferito dopo lo scontro con Bane), viene rapita dal fratello ed i suoi poteri vengono sfruttati per scopi malvagi. Batman la rintraccia e la salva, ma Shondra ha ormai abusato delle sue abilit\u00e0 e le sue capacit\u00e0 mentali regrediscono a quelle di una bambina.\nVesper Fairchild.\nVesper Fairchild, conduttrice radiofonica, si lega sentimentalmente a Bruce Wayne durante la saga \"Terra di Nessuno\".\nIn ' viene rinvenuta morta a casa di Bruce, e lui viene accusato dell'omicidio. Nei suoi files si scopre che potrebbe effettivamente essere stato lui, in quanto la donna si era avvicinata molto a scoprirne l'identit\u00e0 segreta. In ' Barbara Gordon/Oracolo si accorge che essi erano stati manipolati, e che Vesper ignorava chi si cela dietro la maschera di Batman: la donna era stata assassinata da David Cain per incastrare Wayne, su ordine diretto di Lex Luthor.\nSasha Bordeaux.\nSasha Bordeaux inizialmente \u00e8 una guardia del corpo di Bruce Wayne. Scoperta la sua identit\u00e0 di vigilante notturno, inizia ad affiancarlo.\nViene incastrata come complice di Bruce durante la saga ', e durante ' viene creduta morta, ma in realt\u00e0 era stata curata e arruolata nella Checkmate.\nAmina Franklin.\nAmina Franklin era una dottoressa presso lo studio di Leslie Thompkins. Sorella di Wayne Franklin, conobbe Bruce Wayne ad una serata di beneficenza, e lo frequent\u00f2 per un po'. Quando il fratello mor\u00ec, fu lei ad identificare il corpo, anche se in realt\u00e0 il fratello aveva simulato la sua morte. Amina viene braccata da Johnny Karaoke ed il boss Perun, creditori del fratello, ma continua a proteggerlo perch\u00e9 da piccola lui l'aveva salvata dal padre, rapinatore disperato sul punto di uccidere i figli. Nascosta a casa di Bruce, viene rapita dal fratello, che per sfuggire poi da Batman la colpisce con una letale dose di anestetico: muore tra le braccia di Batman e le sue ultime parole sono di fermare il fratello.\nMaestri.\nWildcat.\nTed Grant era un pugile peso massimo che \u00e8 stato incastrato per l'omicidio del suo mentore, \"Socker\" Smith, dai suoi dirigenti corrotti. Dopo l'espulsione dal pugilato e il tempo passato in prigione, Ted decise di redimere il suo nome e divent\u00f2 Wildcat. Dopo aver portato i veri assassini alla giustizia, Ted ha deciso di continuare la carriera di supereroe, fino a diventare un membro della Justice Society of America.\nDopo il ritiro nel 1951, Ted apr\u00ec la sua palestra, dove ha allenato futuri supereroi tra cui Batman, addestrandolo nella lotta (in particolare la boxe) da quando era ragazzo. Il Crociato Incappucciato vede in Wildcat una figura paterna e per questo Ted d\u00e0 ancora una mano al suo pupillo ogni tanto.\nLady Shiva.\nLady Shiva \u00e8 una maestra d'arti marziali che addestra sia Bruce Wayne che Tim Drake.\nDurante \"KnightsEnd\", Bruce Wayne si presenta da lei poich\u00e9 vuole essere ri-addestrato, e lo allena per settimane. Come prova finale, lei uccide un sensei indossando la maschera di Tengu (pipistrello), e la consegna a Wayne: gli allievi del sensei, sette maestri e assassini, cercheranno di vendicare il maestro, cos\u00ec Wayne dovr\u00e0 sconfiggerli e, come nei desideri di Shiva, finalmente ucciderli. Wayne li sconfigge tutti, fingendo di ucciderne uno col letale \"colpo del leopardo\" cos\u00ec da farle credere di averla accontentata.\nHenri Ducard.\nHenri Ducard \u00e8 stato uno dei pi\u00f9 grandi detective, sicari ed esperti cacciatori del mondo. Ha addestrato un giovane Bruce Wayne mentre questi si trovava a Parigi. Ha addestrato Bruce sia nelle indagini investigative, sia nell'uso di ogni arma da fuoco, sia nel saper cacciare le persone, osservarle ed eventualmente assassinarle. Si \u00e8 rivelato in seguito un traditore e un corrotto.\nAltri media\nNel film di Cristopher Nolan \"Batman Begins\" (2005), il personaggio \u00e8 interpretato da Liam Neeson ma \u00e8 completamente differente: Ducard, che ha perso la moglie anni prima, \u00e8 ora un mercenario al servizio della Setta delle Ombre, guidata dal falso Ra's al Ghul, ed addestra Bruce Wayne. Successivamente nel film si scopre essere lui stesso l'antagonista e il vero Ra's al Ghul.\nAvversari.\nDottor Morte.\nAbile chimico, scopre un pericoloso gas mortale, che utilizza per ricattare ed estorcere denaro alle persone ricche. \u00c8 considerato il primo avversario tradizionale di Batman, e il primo nemico ricorrente.\nMonaco.\nIl Monaco \u00e8 un vampiro che cerca di uccidere Julie Madison.\nFalena Assassina.\nIn \"Batman\" n. 652 compare un nuovo Killer Moth, che affronta Robin, ma la cui identit\u00e0 non viene svelata.\nNel videogioco \"\" (2009), si pu\u00f2 sbloccare la sua biografia risolvendo gli indovinelli dell'Enigmista.\nMaxie Zeus.\nMaximillian Zeus uomo mite ed esile, insegnante di storia appassionato di mitologia greca, dopo la morte della moglie perde la propria sanit\u00e0 mentale, con il nome di Maxie Zeus diviene un signore del crimine e questo lo porta a scontrarsi spesso con Batman.\nNel videogioco \"\", si pu\u00f2 sbloccare la sua biografia risolvendo gli indovinelli dell'Enigmista.\nFirefly.\nGarfield Lynns era tra i migliori tecnici di effetti speciali di Hollywood, specializzato negli effetti pirotecnici; divent\u00f2 prima piromane per soldi, e poi per gusto personale.\nUomo Calendario.\nJulian Day \u00e8 un criminale ossessionato dalle date, i cui reati avvenivano in coincidenza di festivit\u00e0 o ricorrenze, e nelle sue prime apparizioni, indossava un costume inerente alla data.\nDimenticato dai fan e dagli autori fino a \"Crisi sulle Terre infinite\", l'Uomo Calendario riapparve nel team \"Misfits\" con Catman e Killer Moth.\nNella saga ', il personaggio appare come una specie di Hannibal Lecter, ossia conosce l'identit\u00e0 di Festa, e fornisce indizi a Batman per arrivare alla soluzione. Ricompare poi anche in '.\nDurante \"\" riesce a fuggire da Arkham con altri detenuti, ma viene presto catturato da Power Girl.\nNel volume \"80 Page Giant Batman Special Edition\" (giugno 2000), Day compie crimini potenziato da un'attrezzatura tecnologica.\nHumpty Dumpty.\nSoprannominato \"Humpty Dumpty\" per via della sua enorme mole rotonda, Humpry Dumpler \u00e8 ossessionato dalla mania di smontare e rimontare qualsiasi cosa. Inizialmente i suoi reati consistevano nello smontaggio di piccoli congegni meccanici, poich\u00e9 Dumpler non era pi\u00f9 in grado di rimontarli dopo averli smontati. In un momento di follia fece a pezzi la nonna, cercando invano di rimontarla. Viene considerato come uno dei detenuti modello di Arkham, vista la sua natura pacifica che la grossa mole che intimidisce chiunque gli stia vicino.\nNel videogioco \"\" (2009), si pu\u00f2 sbloccare la sua biografia, risolvendo gli indovinelli dell'Enigmista.\nTweedledum e Tweedledee.\nI cugini Dumfree e Deever Tweed condividevano entrambi tendenze criminali e una fissazione per i personaggi di Pincopanco e Pancopinco tratti dal libro \"Attraverso lo specchio e quel che Alice vi trov\u00f2\" dell'autore Lewis Carroll oltre che una forte ammirazione per Jarvis Tech, alias il Cappellaio Matto. Passano il loro tempo ad architettare piani assurdi ed eccessivi per intrappolare Batman.\nIn \"Detective Comics\" n. 841 si unirono assieme al Cappellaio Matto e ad altri fissati dei libri di Carroll per formare la \"Banda delle Meraviglie\".\nNel videogioco \"\" (2009), si pu\u00f2 sbloccare la loro biografia, risolvendo gli indovinelli dell'Enigmista.\nDottor Phosphorus.\nAlex Sartorius era un imprenditore che finanzi\u00f2 la costruzione di una centrale nucleare a Gotham City, ma venne in realt\u00e0 truffato dai suoi soci, e la centrale esplose. L'incidente, che lo coinvolse, trasform\u00f2 il suo corpo e lo rese a base di fosforo ed incandescente, poich\u00e9 il fosforo bianco brucia a contatto con l'aria. Per vendetta cerc\u00f2 di avvelenare l'acquedotto della citt\u00e0, ma Batman intervenne, e l'uomo fu creduto morto.\nSuccessivamente (\"Detective Comics\" n. 825, gennaio 2007) riusc\u00ec a liberarsi dal laboratorio in cui il dott. Church, suo vecchio socio, lo stava studiando. Ucciso Church, si mise sulle tracce degli altri soci: ustiona a morte il dott. Bell, e irrompe al Penitenziario di Blackgate dove \u00e8 rinchiuso Rupert Thorne, ma viene nuovamente fermato da Batman, che lo blocca con del bicarbonato di sodio, e rinchiuso ad Arkham.\nPrometheus.\nPrometheus rappresenta una vera e propria versione criminale di Batman: venne cresciuto da dei criminali che in seguito vennero uccisi sotto i suoi occhi durante uno sparatoria con la polizia. L'uomo, che sarebbe poi divenuto Prometheus, ha deciso di perfezionarsi in ogni forma di omicidio viaggiando per il mondo in modo da attuare la sua vendetta contro le forze dell'ordine, sottoponendosi ad un rigido addestramento sia fisico che mentale, esattamente come quello di Bruce Wayne. Indossa una tuta rinforzata in modo da potenziare le proprie capacit\u00e0 naturali, e soprattutto un casco che replica ogni capacit\u00e0 dei migliori artisti marziali al mondo, inclusi Batman e Lady Shiva.\nNel videogioco \"\" (2009), si pu\u00f2 sbloccare la sua biografia, risolvendo gli indovinelli dell'Enigmista.\nMietitore.\nIl Mietitore \u00e8 una sorta di vigilante armato di pistole e lame, che sceglieva le sue vittime tra i delinquenti di Gotham City, assassinando anche chi, come le forze dell'ordine, lo ostacolava nella sua sete di \"giustizia\".\nIl costume del Mietitore fu indossato dapprima da Judson Caspian, che cre\u00f2 il vigilante poich\u00e9 perse la moglie, uccisa da un delinquente; il secondo fu Joe Chill jr, figlio di Joe Chill (l'assassino di Thomas e Martha Wayne, genitori di Bruce Wayne/Batman), che rub\u00f2 il cadavere e il costume a Caspian, il quale uccise suo padre Joe Chill sr.\nKGBestia.\nL'assassino russo Anatoli Knyazev, nome in codice \"La Bestia\", fa parte di una cellula del KGB, \"The Hammer\"; si suppone che abbia assassinato almeno 200 persone, tra cui Anwar El Sadat.\nIn \"Le dieci notti della Bestia\" (\"Ten Nights of The Beast\"), la KGBestia viene inviata negli Stati Uniti per assassinare alcuni promoti dello \"Scudo stellare\". In uno scontro con Batman, il killer si vede costretto ad amputarsi una mano per fuggire, e la rimpiazza con una cibernetica.\nUomo Corrosivo.\nDeke Mitchell \u00e8 un pluriomicida che, durante il tentativo di assassinare Mortimer Kadaver, rimane coinvolto in un incidente che gli modifica il metabolismo, e la sua pelle inizia a secernere acido.\nCornelius Stirk.\nCornelius Stirk soffre di una disfunzione dell'ipotalamo, che pu\u00f2 essere aiutata da alcuni ormoni presenti nel cuore umano; possiede poteri ipnotici e psionici, e se ne serve per irretire le sue vittime, avvicinandole, al fine di strappar loro il cuore, e poi mangiarlo.\nCarnaio.\nArnold Etchinson, serial killer noto come Carnaio, \u00e8 ossessionato dalla sua famiglia, e cerca di uccidere tutti i suoi parenti al fine di succhiarne il midollo osseo. Il cugino Henry Etchinson lo costringe anche a cambiare cognome in Etkar. Viene arrestato da Batman dopo 20 vittime.\nFuggito da Arkham (durante la saga \"\"), torna ad uccidere e cerca di rapire il cugino Graham Etchinson, figlio di Henry, mentre questi accompagna in campeggio degli orfani. Batman/Jean Paul Valley salva l'uomo e i bambini, ma Carnaio gli sfugge fugge; sconfigge poi alcuni sicari ingaggiati dal cugino Henry, ex candidato sindaco in carcere per finanziamenti illeciti, che intende proteggere il figlio Graham non per amore paterno, bens\u00ec perch\u00e9 intestatario di un fondo fiduciario (con il padre in prigione e il figlio morto, secondo la Legge il denaro sarebbe passato alla Contea, e quindi perduto). Per una casualit\u00e0, Carnaio trova il nascondiglio di Preston Payne, Lady Clady e del loro figlio Minosse, e prende in ostaggio il piccolo chiedendo ai genitori di consegnargli Graham. Batman/Jean Paul arresta i Clayface ma non riesce ad impedire il rapimento. Scovato poi il nascondiglio di Carnaio, Batman/Jean Paul lo bracca, e quando il criminale rimane appeso in procinto di cadere dentro un bacino di una fonderia, Batman/Jean Paul rimane intontito dal Sistema, ed indeciso tra il salvarlo e l'ucciderlo, lo lascia precipitare e morire.\nRiscossore.\nIl Riscossore \u00e8 un sicario e killer a pagamento.\nDopo una triste infanzia, uccide un uomo che minacciava lui e la madre. Viene arrestato e uscito di prigione, scopre la sorella morta e la madre suicidata.\nSi \u00e8 scontrato la prima volta contro Batman/Jean Paul Valley, il quale gli ha lasciato una cicatrice a forma di pipistrello sul petto. Quando rincontra Batman/Dick Grayson, cerca di vendicarsi.\nNella saga \"Un anno dopo\", un sicario originario dell'Africa chiamato Riscossore uccide alcuni criminali, tra cui il Ventriloquo.\nFesta.\nFesta \u00e8 il killer che per circa un anno tenne in scacco Batman e le forze di polizia. Utilizzando una calibro 22, assassinava in corrispondenza di alcune ricorrenze.\nLe sue vittime furono:\nL'identit\u00e0 di Festa non venne mai chiarita, sebbene si sia sospettato di Alberto Falcone, Harvey Dent, Gilda Dent, Sal Maroni, Selina Kyle e Carla Viti. Alla fine della storia, nonostante Alberto abbia affermato di essere il killer e si sia pensato che fosse stato anche Dent ad uccidere, facendo dunque credere che gli assassini fossero due, si scopre che Festa in realt\u00e0 era proprio la moglie di Dent, Gilda, che per togliere un po' di lavoro e di stress al marito aveva pensato proprio di uccidere alcuni dei tanti mafiosi di cui il marito si stava occupando.\nImpiccato.\nL'Impiccato fu un killer che assassinava impiccando le sue vittime con un cappio al collo, e lasciava sul luogo del delitto un messaggio, scritto su documenti rubati dall'archivio di Harvey Dent e decifrabile, appunto, grazie al gioco dell'impiccato.\nLe sue vittime furono:\nWhisper A'Daire.\nWhisper A'Daire \u00e8 una donna al soldo di Ra's al Ghul, con elevate capacit\u00e0 seduttive e manipolative, ed \u00e8 una mutaforma grazie ad un siero di Ra's, che la rende met\u00e0 donna e met\u00e0 serpente.\nAffiancata da Kyle Abbot, rende suo schiavo il capo della gang \"La mano fortunata\" Ekin Tzu, e si scontra con Batman.\nDurante \"52\" appare in combutta con la Intergang, ed in seguito affronta Question e poi Nightwing.\nKyle Abbot.\nKyle Abbot \u00e8 una sorta di guardia del corpo per Whisper A'Daire, anch'egli al servizio di Ra's al Ghul ed \u00e8, grazie ad un siero di Ra's, un mutaforma, un lupo mannaro.\nOrca.\nLa biologa marina Grace Balin lavorava all'acquario di Gotham City, conducendo esperimenti sui tessuti generativi delle orche; quando la struttura si ritrova senza fondi, si sottopone lei stessa agli esperimenti, trasformandosi in un essere di enorme forza e grandi capacit\u00e0 di nuotare.\nNella saga \"Un anno dopo\", Orca viene ritrovata cadavere, e Batman cerca di capire chi l'abbia assassinata. Scopre che stava lavorando per il Pinguino assieme ad altri \"villains\".\nGrande Squalo Bianco.\nL'affarista Warren White, soprannominato Grande Squalo Bianco per il suo modo di condurre gli affari, viene arrestato per frode, ed evita la galera fingendosi pazzo, ma venendo rinchiuso in una cella dell'Arkham Asylum. L\u00ec viene rinchiuso nella cella di Mr. Freeze, che gli causa una serie di cicatrici che rendono il suo volto simile difatti ad uno squalo, quindi impazzisce, trasformandosi in uno dei maggiori criminali che controllano i racket di Gotham.\nNel videogioco \"\" (2009), si pu\u00f2 sbloccare la sua biografia, risolvendo gli indovinelli dell'Enigmista.\nGrotesk.\nIl dottor Franklin, brillante chirurgo plastico, lavor\u00f2 per l'azienda chirurgica Tremayne nella realizzazione dell'iGore, rivoluzionario braccio cibernetico-robotico finalizzato alle operazioni chirurgiche condotte a distanza. Mor\u00ec nell'esplosione del suo laboratorio, ed il suo corpo fu identificato dalla sorella Amina. Due giorni dopo la morte, l'azienda rivale Omnimed annunci\u00f2 un dispositivo identico all'iGore, il Mimic.\nNel giro di due mesi, Franklin uccide i finanziatori dell'iGore, e ad ogni vittima, strappa un pezzo di faccia per cucirsi una maschera. L'assassino, ancora senza identit\u00e0, viene soprannominato dai media \"Grotesk\". Dopo Donny Lucido, usuraio malavitoso legato al boss russo Perun, George Williamson, imprenditore afroamericano soprannominato \"il Bruce Wayne Nero\", Jacqui Tremayne, e il dottor Myles Strane, entrambi della Omnimed, Batman scopre che Franklin aveva scoperto di soffrire del malattia di Parkinson, e che dopo aver realizzato l'iGore, e per sfuggire ai suoi creditori aveva simulato la sua morte, coinvolgendo il barbone Henry Jones (il corpo identificato dalla sorella come il suo) e finendo ustionato e menomato.\nQuando rapisce la sorella, Batman interviene, ma Grotesk la paralizza con un anestetico, e la donna muore. Dopo una lotta con l'uomo pipistrello, scompare congelato tra le acque del porto di Gotham.\nJohnny Karaoke.\nJohnny Karaoke \u00e8 uno yakuza che agisce tirando di scherma e cantando canzoni. Scortato da quattro guardie del corpo, belle e letali donne chiamate \"Geisha Grrls\" e ribattezzate J.Lo, Brittany, Beyonce e Mariah, irrompe nell'azienda farmaceutica Omnimed con lo scopo di recuperare il dispositivo chirurgico Mimic, progetto rubato e copiato dall'iGore, che lo stesso Karaoke aveva finanziato; ostacolato da Batman, si uccide a vicenda con il capo della mafia russa Perun, anche lui finanziatore dell'iGore.\nKabuki Twins.\nLe Kabuki Twins sono le assistenti del Pinguino, lo aiutano nei suoi malvagi piani. Sono snelle e atletiche, indossano delle tute rosa che le ricopre dalla testa ai piedi, delle maschere Kabuki bianche e presentano grossi artigli alle dita. Non sono mai state viste in volto, n\u00e9 hanno mai parlato.\nDollmaker.\nIl Dollmaker \u00e8 un nemico di Batman, comparso per la prima volta nel novembre 2011 sulla testata Detective Comics. \u00c8 un folle chirurgo sociopatico, esperto nel creare dei mostri sovrumani geneticamente modificati con caratteristiche omicide. Una sua particolare caratteristica \u00e8 quella di indossare una maschera fatta con la pelle dei cadaveri, incluso alcune parti del viso del suo defunto padre.\nAppare come nemico di Freccia Verde nella serie televisiva di Arrow, dove viene interpretato da Michael Eklund. Nella serie, \u00e8 un serial killer che uccide giovani donne per soffocamento, per poi vestirle e metterle in posa come delle bambole. In questa occasione, il suo nome viene tradotto letteralmente come \"Il Fabbricante di bambole\".\nIl Fabbricante compare anche nella serie televisiva \"Gotham\", dove viene interpretato dall'attore Colm Feore. \u00c8 la mente dietro ai rapimenti di molte persone, in particolare bambini, che vengono rapiti dai due dei suoi scagnozzi, Patti e Doug, per alimentare il commercio di organi di cui lui \u00e8 il capo. Nella serie, il suo nome \u00e8 Francis Dulmacher, dove il cognome \u00e8 una germanizzazione del titolo con il quale viene chiamato.\nArtiglio.\nArtiglio \u00e8 un super-assassino altamente qualificato della \"Corte dei Gufi\". Sostiene di aver ucciso diversi membri della famiglia Wayne, compreso Alan Wayne. Talon viene inviato dalla setta segreta per assassinare Bruce Wayne, perfettamente a conoscenza della sua identit\u00e0 segreta. Dopo alcuni svariati scontri, il Talon viene sconfitto da Batman. La setta, successivamente alla sconfitta del loro assassino, organizza un attacco di massa contro Gotham City, utilizzando un esercito di altri assassini simili al Talon originale. Assassineranno svariati cittadini di Gotham, attaccheranno inoltre Bruce Wayne nella propria casa e tutti i suoi alleati. Il Talon \u00e8 un assassino metaumano con fattore rigenerante, prestanza fisica sovrumana e formidabile bravura nelle arti marziali. \u00c8 il miglior assassino della Corte dei Gufi, addestrato nell'utilizzo di qualunque arma bianca e da lancio.\nNoBody.\nMorgan Ducard \u00e8 un nemico di Batman. Figlio di Henri Ducard, assassino di fama mondiale, che anni prima aveva addestrato Batman a Parigi. Si presenta a Gotham City intenzionato a vendicarsi di Bruce Wayne. \u00c8 uno dei pochi villain a conoscenza della seconda identit\u00e0 di Bruce. Ducard \u00e8 equipaggiato con una tuta hi-tech in grado di generare onde ad ultrasuoni di grande potenza, oltre ad un sistema stealth che lo rende invisibile. \u00c8 un formidabile assassino, combattente, esperto in ogni tipo di arma. Verr\u00e0 battuto da Batman e successivamente ucciso da Robin (Dick Grayson) con una particolare tecnica d'arti marziali.\nSaiko.\nSaiko \u00e8 un nemico principalmente di Nightwing nell'universo batmaniano. Raymond era un acrobata del circo Haly ai tempi nel quale lo era anche Dick Grayson (alias Nightwing). Alla successiva morte dei genitori di Dick e all'adozione del ragazzo da parte di Bruce Wayne, la \"Corte dei Gufi\", avendo perso un promettente candidato come Grayson, decidono di puntare verso Raymond e addestrarlo per farlo diventare un nuovo assassino. Verr\u00e0 tuttavia respinto dalla Corte e abbandonato in un bosco, dove, creduto morto, fu ferito da alcuni uccelli spazzini, che gli lasciarono delle cicatrici distintive alla base degli occhi. Anni dopo, ormai adulto, assume l'identit\u00e0 di Saiko, un supercriminale, andando subito a Gotham City intento a vendicarsi di Dick. Durante il suo attacco, scoprir\u00e0 che Dick \u00e8 il supereroe Nightwing. Dopo diversi combattimenti tra i due, Dick avr\u00e0 la meglio, e Raymond, senza dare soddisfazione al suo avversario, decide di suicidarsi. Saiko \u00e8 caratterizzato da avere una tuta con giubbotto antiproiettile personalizzato che gli concede ottime protezione contro impatti fisici, armi da fuoco e alte temperature. Ha due artigli affilatissimi e molto lunghi che gli fuoriescono dalle nocche. \u00c8 un eccellente combattente corpo a corpo, fa utilizzo di gadgets, \u00e8 un esperto marksman e ha capacit\u00e0 fisiche perfette, in particolare velocit\u00e0 e agilit\u00e0 che sono metaumane. Dick lo ha considerato ancora pi\u00f9 agile e veloce di lui.\nRe dei condimenti.\nIl Re dei condimenti (\"Condiment King\", anche tradotto in \"Re del condimento\" nel doppiaggio italiano) \u00e8 un nemico di Batman. Creato da Paul Dini e Randy Rogel, fa la sua prima apparizione del novembre del 1994, nell'episodio n. 83 della serie animata \"Batman\". Si tratta di un personaggio piuttosto bizzarro il cui vero nome \u00e8 Mitchell Mayo. Il Re dei condimenti \u00e8 presente anche in \"LEGO Batman - Il film\" e nei videogiochi \"DC Super Villains\" e \"LEGO Batman\" 3. Veste con una calzamaglia celeste e le sue armi sono due pistole che sparano condimenti piccanti.\nAnimali.\nAsso.\nIl cane pastore tedesco del Dinamico Duo, diviene membro effettivo della bat-family dopo essere stato salvato dall'affogamento. Compare anche in \"Batman of the Future\" e in \"Krypto the Superdog\".\nIside.\nIside \u00e8 la gatta di Catwoman. In \"Krypto the Superdog\" \u00e8 una siamese ladra e ammaliatrice.\nBud e Lou.\nLe iene domestiche del Joker e di Harley Quinn. Il loro nome deriva dai nomi originali del duo comico Gianni e Pinotto. Nella serie animata non avevano nome, vengono semplicemente chiamati da Harley bambini. Compaiono come antagonisti in \"Krypto the Superdog\". Fanno una breve apparizione in \"\", uccisi e imbalsamati dal Pinguino per farne un'attrazione del suo museo.\nGli uccelli del Pinguino.\nGli uccelli del Pinguino, il loro compito \u00e8 assisterlo ai suoi piani complicati e loschi. Sono composti da un pulcinella di mare, un avvoltoio e un pinguino."}
{"id": "1879071", "revid": "6340", "url": "https://it.wikipedia.org/wiki?curid=1879071", "title": "S\u00f6gubrot af nokkrum fornkonungum", "text": ""}
{"id": "1879075", "revid": "287204", "url": "https://it.wikipedia.org/wiki?curid=1879075", "title": "Sogubrot af nokkrum fornkonungum i Dana ok Svia veldi", "text": ""}
{"id": "1879076", "revid": "1543377", "url": "https://it.wikipedia.org/wiki?curid=1879076", "title": "Polmonite interstiziale non specifica", "text": "La polmonite interstiziale non-specifica (NSIP) \u00e8 una interstiziopatia polmonare infiammatoria, descritta per la prima volta nel 1994 da Katzenstein e Fiorelli.\nIstologia.\nIl pattern anatomo-patologico, \u00e8 caratterizzato dalla presenza di infiltrato cellulare infiammatorio nell'interstizio polmonare, prevalentemente rappresentato da linfociti, temporalmente uniforme, con conservazione dell'architettura parenchimale, associato a fibrosi, e comune a numerosi e differenti quadri clinici.\nFra le varie forme si distinguono principalmente tre: la forma cellulata (se \u00e8 caratterizzato da un infiltrato infiammatorio interstiziale), mista e fibrotica.\nEziologia.\nEsiste una forma di NSIP cosiddetta \u201cidiopatica\u201d, cio\u00e8 da causa sconosciuta, e forme di NSIP cosiddette \u201csecondarie\u201d, cio\u00e8 riscontrabili in diversi contesti clinici, come nelle connettiviti, nel danno polmonare da farmaci, nelle polmoniti da ipersensibilit\u00e0 e nelle esposizioni professionali.\nLa NSIP idiopatica, \u00e8 stata recentemente riconosciuta come una distinta entit\u00e0 clinica, che si manifesta prevalentemente nelle donne non-fumatrici, con et\u00e0 media di circa 60 anni, con dispnea e tosse e riscontro di ground glass alla tomografia computerizzata ad alta risoluzione del torace, che presenta una buona risposta alla terapia farmacologica con corticosteroidi sistemici. Inoltre, vi sono dati emergenti sulla possibile patogenesi autoimmune della NSIP idiopatica.\nEpidemiologia.\nA differenza di altre forme simili, tali polmoniti si manifestano principalmente nelle donne della seconda met\u00e0 della quinta decade di et\u00e0.\nClinica.\nSegni e sintomi.\nLa presentazione \u00e8 spesso aspecifica e caratterizzata da:\nEsami di laboratorio e strumentali.\nLa diagnosi della NSIP \u00e8 sostanzialmente una diagnosi anamnestica-clinica-radiologica nella forma secondaria, mentre nella forma \u201cidiopatica\u201d invece, \u00e8 tuttora basata sull'analisi istologica ottenuta da biopsia polmonare chirurgica, sebbene tecniche meno invasive quali il lavaggio bronchiolo-alveolare e le biopsie trans bronchiali eseguite in broncoscopia sembrano promettenti.\nDiagnosi differenziale.\nMolte sono le patologie simili che bisogna escludere per una corretta diagnosi:\nTrattamento.\nPer quanto riguarda il trattamento farmacologico si somministrano corticosteroidi (fra i pi\u00f9 utilizzati il metilprednisolone e il prednisolone. Possono essere aggiunti ai corticosteroidi orali anche farmaci immunosopressori come la ciclofosfamide e l'azatioprina.\nPrognosi.\nIn genere, si tratta di una forma di interstiziopatia polmonare con andamento clinico ben differente, e con prognosi nettamente migliore rispetto alla fibrosi polmonare idiopatica.\nVaria a seconda della tipologia, ad esempio la forma cellulata ha un'ottima prognosi se viene trattata, mentre la mortalit\u00e0 \u00e8 alta nelle forme pi\u00f9 fibrotiche.\nRecentemente, \u00e8 stato pubblicato un report dalla Societ\u00e0 Toracica Americana (American Thoracic Society) sulla NSIP idiopatica, a sottolineare l'emergente importanza del follow-up di questa entit\u00e0 clinica."}
{"id": "1879077", "revid": "114177895", "url": "https://it.wikipedia.org/wiki?curid=1879077", "title": "Dargen d'Amico", "text": ""}
{"id": "1879078", "revid": "599013", "url": "https://it.wikipedia.org/wiki?curid=1879078", "title": "Breznica", "text": ""}
{"id": "1879079", "revid": "399", "url": "https://it.wikipedia.org/wiki?curid=1879079", "title": "Arte italiana", "text": "L'arte italiana si svilupp\u00f2 nella penisola italica fin dalla preistoria. Durante l'Impero romano l'Italia fu al centro di una cultura artistica che per la prima volta cre\u00f2 un linguaggio universalmente omogeneo per il mondo europeo e mediterraneo. In alcuni periodi l'Italia fu il paese artisticamente pi\u00f9 all'avanguardia d'Europa.\nArte preistorica e protostorica.\nDurante la preistoria fiorirono in Italia alcune culture, tra le quali spiccano quelle della Valcamonica, quella villanoviana, quella dei Piceni e quella dei Sanniti.\nMagna Grecia.\nLa Magna Grecia e la Sicilia furono tra le zone culturalmente pi\u00f9 attive del mondo greco. Tra le pi\u00f9 importanti testimonianze pervenutoci ci sono i templi di Agrigento, Selinunte e Paestum e i monumenti della citt\u00e0 di Siracusa che fu la principale Polis del mondo greco al di fuori della Grecia geograficamente intesa.\nEtruschi.\nL'arte etrusca, che annovera tra i suoi capolavori opere in bronzo, terracotta, bucchero e pitture su affresco, fu la pi\u00f9 importante espressione culturale pre-romana in Italia. Notevoli furono i contatti con la Magna Grecia e l'apporto culturale alla nascente arte romana.\nRomani.\nI Romani svilupparono una propria cultura artistica peculiare dopo le guerre puniche e grazie alla conquista delle citt\u00e0 della Magna Grecia e della Grecia stessa si trov\u00f2 profondamente influenzata dall'ellenismo. I Romani si fecero in un certo senso i continuatori del classicismo ellenistico, anche se con notevoli differenze. In architettura ci fu uno straordinario sviluppo delle tecniche costruttive che permisero la costruzione di grandiosi complessi monumentali; pittura e scultura si ispirarono all'arte greca, ma l'apporto delle radici popolari e italiche permise anche la nascita di nuove forme artistiche non praticate dai greci, come il rilievo storico e il ritratto.\nUn po' tutta la penisola \u00e8 costellata da resti di epoca romana, con importanti tesori artistici, oltre che ovviamente a Roma, a Verona, a Brescia, a Benevento, a Palestrina, a Tivoli, Piazza Armerina ecc. Uniche sono le citt\u00e0 sepolte dall'eruzione del Vesuvio del 79 d.C. di Pompei, Ercolano e Stabia.\nDurante la tarda antichit\u00e0 la corrente provinciale e plebea dell'arte romana, caratterizzata da semplificazioni e convenzioni antinaturalistiche, comparve nei monumenti ufficiali. Questa tradizione, che ruppe definitivamente con l'ellenismo, fu alla base dell'arte paleocristiana e medievale.\nArte paleocristiana.\nIn epoca paleocristiana vennero costruite a Roma le prime basiliche cristiane in assoluto (la basilica di San Giovanni in Laterano, l'antica basilica di San Pietro, ecc.). Copiosi resti di pitture restano nelle catacombe di Roma.\nMilano nel periodo del vescovo Aurelio Ambrogio fu capitale imperiale e centro culturale di primaria importanza. Anche ad Aquileia restano importanti resti di una basilica paleocristiana.\nBizantini.\nCon la caduta dell'Impero romano d'Occidente, la sua controparte orientale visse altri mille anni con capitale a Costantinopoli. Artisti bizantini lavorarono in Italia e le loro opere circolarono nella penisola influenzando profondamente la cultura artistica fino a tutto il XIII secolo.\nRavenna fu capitale d'Italia dall'epoca di Galla Placidia, a quella di Teodorico fino a Giustiniano. Gli straordinari monumenti superstiti (come la basilica di Sant'Apollinare in Classe o la basilica di San Vitale), coperti di inestimabili mosaici, sono tra i migliori esempi in Europa di arte bizantina, essendo perdute le opere costantinopolitane durante l'iconoclastia del IX secolo.\nAnche a Roma restano importanti resti di epoca bizantina (Santa Prassede, Santa Maria Antiqua). \nPi\u00f9 tardi (IX-XIII secolo) sono opere architettoniche come la Cattolica di Stilo o la basilica di San Marco a Venezia.\nLongobardi.\nI Longobardi furono la cultura barbarica che regn\u00f2 pi\u00f9 a lungo in Italia, segnando profondamente la cultura locale. La loro capitale fu Pavia, dove restano oggi rare tracce architettoniche. Pi\u00f9 consistenti sono le opere a Cividale del Friuli (tempietto Longobardo) o nel meridione (Benevento, Sant'Angelo in Formis). In Lombardia restano gli stucchi della Basilica di San Salvatore di Brescia e gli affreschi di Castelseprio, di artista bizantino o longobardo.\nImportante, come in tutte le culture barbariche, fu la produzione di oreficeria, i cui migliori esempi sono oggi conservati a Monza, al Museo Serpero.\nAlto Medioevo.\nNell'alto Medioevo l'Italia vide la nascita del monachesimo benedettino a Montecassino. Se delle grandi abbazie e delle loro decorazioni pittoriche restano oggi scarse tracce (per via distruzioni e ricostruzioni successive), pi\u00f9 consistenti sono alcuni resti di affreschi nell'arco alpino (chiesa di San Benedetto a Malles, chiesa di San Procolo a Naturno).\nRomanico.\nLa fioritura del romanico, grazie alla ripresa mobilit\u00e0 ed alla migliore situazione climatica ed economica, interess\u00f2 gran parte d'Europa in maniera per lo pi\u00f9 contemporanea.\nIn Italia ebbe grande importanza il romanico lombardo e emiliano, con soluzioni che ebbero influenza un ampissimo raggio (San Michele Maggiore a Pavia o il Duomo di Modena). Ascendenze orientali si riscontrano nel romanico pisano, diffuso anche in Sardegna e Corsica. A Firenze si ebbe un romanico \"classico\", che spian\u00f2 la strada al Rinascimento. Nel Sud Italia il romanico pugliese fu una summa delle varie correnti diffusesi in Europa. \nUn episodio artistico unico e originale, oggi riconosciuto dall\u2019UNESCO, \u00e8 invece rappresentato dall\u2019 Architettura arabo-normanna in Sicilia in particolare durante la dinastia normanna degli Altavilla, lasciando importanti tracce architettoniche di cui forse il pi\u00f9 pregevole esempio \u00e8 il Duomo di Monreale sintesi dei canonici romanici arricchiti da elementi arabi e dall\u2019arte bizantina dei mosaici. \nIn scultura si ebbe un rifiorire della monumentalit\u00e0 dopo il predominio dei Maestri Campionesi, con artisti quali Wiligelmo, Niccol\u00f2 e Benedetto Antelami.\nGotico.\nL'arte gotica in Italia venne portata dai Cistercensi e in architettura si diffuse a un livello epidurale, essendo molto radicata la tradizione romanica. Non si ebbero le ampie finestrature e lo sviluppo verticale delle architetture del nord-Europa, ma piuttosto una forma intermedia che ebbe i suoi capolavori nel Duomo di Siena nella Basilica di San Francesco ad Assisi. Pi\u00f9 tardo \u00e8 il Duomo di Milano.\nIn pittura notevole importanza ebbero gli ordini mendicanti (francescani e domenicani), che richiesero uno stile pi\u00f9 popolare, pi\u00f9 facilmente intelligibile rispetto all'astratto distacco delle figure bizantine. La rivoluzione pittorica alla base dello stile \"occidentale\" inizi\u00f2 con maestri pisani e fiorentini, per avere il suo culmine con Giotto, iniziatore di una vera e propria rottura a favore del recupero dello spazio realistico, delle fisionomie, del volume. Viaggiando molto egli sparse le sue conquiste da Padova a Napoli, da Milano a Rimini, dove nacquero scuole pittoriche che gli si ispirarono. In parallelo operarono la scuola senese, pi\u00f9 legata a un mondo cortese e aulico, e la scuola romana.\nLa lezione di Giotto in un certo senso port\u00f2 all'imitazione da parte degli allievi e solo nella seconda del XIV secolo ci sar\u00e0 un'evoluzione ulteriore con artisti padovani come Altichiero.\nIn scultura gi\u00e0 a partire dal 1260 si assiste a una vera e propria rivoluzione, forse iniziata gi\u00e0 prima alla corte di Federico II: Nicola Pisano prima, poi suo figlio Giovanni e Arnolfo di Cambio riportarono la scultura a un livello di monumentalit\u00e0, perizia tecnica e verosimiglianza formale come non era pi\u00f9 dai tempi dell'arte antica.\nRinascimento.\nIl Rinascimento inizi\u00f2 nel XIV secolo in Italia a partire dal risveglio umanistico della letteratura di Petrarca e Boccaccio. La riscoperta dell'arte romana, della prospettiva, delle proporzioni nel corpo e dell'uso della luce rivoluzionarono il mondo dell'arte europea: si pu\u00f2 parlare quindi di Arte del Rinascimento italiano\nIl primo centro interessato dalla nuova cultura figurativa fu Firenze e in tal senso possiamo parlare di Rinascimento fiorentino, seguita a distanza dalle altre corti della penisola (Mantova, Ferrara, Urbino...), dalla Roma papale. Gli artisti iniziatori di questa rivoluzione furono Filippo Brunelleschi e Leon Battista Alberti per l'architettura, Masaccio, Filippo Lippi e Sandro Botticelli per la pittura, Donatello e Lorenzo Ghiberti per la scultura.\nL'arte veneziana scopr\u00ec la prospettiva aerea e un uso del colore mai sperimentato prima (Giorgione, Tiziano), oltre alla produzione di telero con Vittore Carpaccio e ancora l'architettura con Jacopo Sansovino.\nAlla vigilia del XVI secolo vennero alla ribalta tre geni versatili, dotati in pi\u00f9 discipline (Leonardo da Vinci, Michelangelo Buonarroti e Raffaello Sanzio), che crearono alcuni dei capolavori pi\u00f9 celebri dell'arte universale.\nTra i maestri non toscani n\u00e9 veneziani spiccarono Correggio, Antonello da Messina, Cosm\u00e8 Tura, Francesco Francia, Macrino d'Alba, Bramante.\nDa ricordare anche la figura del pittore Il Pordenone (1483-1539), considerato il massimo pittore friulano del Rinascimento \nManierismo.\nDiversamente dal Rinascimento, gli artisti della generazione successiva alla met\u00e0 del XVI secolo rifiutarono l'osservazione della natura, la luce, il colore e la prospettiva naturalistici in favore di deformazioni, esaltazioni e capricci espressivi che ampliassero la gamma di possibilit\u00e0 artistiche, verso una percezione pi\u00f9 soggettiva.\nTra i maestri vi furono Pontormo, Andrea del Sarto, Rosso Fiorentino, Giulio Romano, Agnolo Bronzino, Parmigianino, Tintoretto, Paolo Veronese.\nScultore e importante orafo fu il fiorentino Benvenuto Cellini, tra gli esponenti maggiori della corrente manierista.\nTra gli architetti spiccarono Giulio Romano, Jacopo Barozzi da Vignola, Andrea Palladio e Bernardo Buontalenti.\nBarocco.\nUna nuova rivoluzione nacque dall'opera di Caravaggio, per l'uso dello sfondo nero, per il carattere di \"istantanea\" delle sue opere, con figure vivide ma posate, ispirate spesso a persone comuni che il pittore incontrava per la strada. Le sue opere ebbero un'influenza durature nell'arte italiana ed europea, tanto da originare la scuola dei Caravaggeschi. Pi\u00f9 idealizzate furono le opere di Annibale Carracci.\nDopo la Controriforma si spense tutta la corrente dei significati filosofici o ermetici nell'arte, in favore dell'immediata chiarezza, del patetico sentimento religioso promosso dal concilio di Trento.\nA partir da Roma si svilupp\u00f2 in seguito un nuovo stile, improntato alla sfarzosit\u00e0, il capriccio, il virtuosismo spaziale e compositivo, il barocco. Anche in architettura e scultura si ebbe un rinnovamento, con forme sempre pi\u00f9 ardite e dalla decorazione rigogliosa. A Roma operarono i pi\u00f9 grandi maestri che diffusero questo stile (Bernini, Borromini, Pietro da Cortona). Altri centri artistici furono Napoli, Lecce, la Val di Noto e Palermo in Sicilia, Genova, Torino e Venezia, ma l'arte barocca interess\u00f2 un po' tutta la penisola.\nRococ\u00f2.\nIl Rococ\u00f2 fu un'appendice in tono pi\u00f9 misurato e vivibile del Barocco, che ebbe luogo nel XVIII secolo. \nGiambattista Pittoni, Giambattista Tiepolo e Canaletto sono stati i maggior pittori del Settecento veneziano, che \u00e8 stata un riferimento per tutta l'arte mondiale dell'epoca.\nTra i capolavori di quel periodo ci furono la Reggia di Caserta o le Residenze sabaude.\nNeoclassicismo.\nIl neoclassicismo ebbe nell'Italia uno dei luoghi simbolo, attraverso la riscoperta delle rovine antiche e delle citt\u00e0 sepolte come Pompei, nella Napoli borbonica si avvi\u00f2 il movimento artistico grazie al talento di Luigi Vanvitelli. Le accademie dettarono le regole di uno stile perfetto formalmente, astratto e improntato alla ricerca di una bellezza canonica e assoluta. Tra i pi\u00f9 grandi artisti dell'epoca si annovera anche Antonio Canova.\nRomanticismo.\nFrancesco Hayez \u00e8 il maggiore esponente del romanticismo in Italia: molte sue opere, solitamente di ambientazione medioevale, contengono un messaggio patriottico risorgimentale criptato.\nMacchiaioli e Verismo.\nUno dei primi movimenti a superare l'arte accademica fu quello dei Macchiaioli, con un rivoluzionario uso del colore (\"a macchia\"), che anticip\u00f2 di qualche decennio le novit\u00e0 degli Impressionisti. Furono importanti esponenti Giovanni Fattori, Silvestro Lega, Telemaco Signorini, Giuseppe Abbati.\nIl Verismo port\u00f2 nell'arte temi popolari e quotidiani. Tra gli altri autori Lorenzo Viani, Giuseppe Pellizza da Volpedo.\nLa Pittura di genere.\nLa pittura di \"scene di genere\" era una rappresentazione pittorica con soggetti di scene ed eventi tratti dalla vita quotidiana: ad esempio mercati, faccende domestiche, interni o feste. Rappresentando aspetti della vita di tutti i giorni, fu a lungo considerata un genere \"minore\", decisamente inferiore per valore alla pittura storico-religiosa, ma nemmeno al pari della ritrattistica. Inizi\u00f2 ad essere apprezzata da una ristretta cerchia di collezionisti prima dell'alta nobilt\u00e0 e poi della borghesia, fino a trovare la sua celebrazione nei tempi moderni anche in funzione della loro testimonianza intima della storia vissuta.\nIn Italia tra i primi pittori ad aver dipinto scene di genere Vincenzo Campi e Bartolomeo Passerotti, che ispirarono Annibale Carracci, con il \"Mangiafagioli\" e poi nel Settecento Gabriele Bella e Pietro Longhi, ma \u00e8 nell'Ottocento che trova la sua massima espressione l'arte di genere che diviene anche fortemente introspettiva, con il veneto Antonio Rotta, le sue opere \"Il Caso senza Speranza\" e \"La morte del pulcino\" sono divenuti alcuni dei dipinti di genere pi\u00f9 celebri della pittura italiana, a cui segu\u00ec anche Vincenzo Petrocelli.\nXX secolo.\nIl XX secolo ha visto fiorire in Italia diverse correnti che hanno influenzato la cultura occidentale sia nelle arti visive, che in architettura che nel cinema.\nTra gli artisti pi\u00f9 importanti d'inizio secolo vanno citati il pittore Giuseppe Pellizza da Volpedo e il pittore e scultore Amedeo Modigliani, importante esponente della cosiddetta Scuola di Parigi; tra i altri pittori e incisori che si sono distinti durante il Novecento ricordiamo Giorgio Morandi e lo scultore Giovanni de Martino.\nLa Belle \u00c9poque.\nLa \"Belle \u00c9poque\" (\"Epoca Bella\") che nacque in Francia, in special modo a Parigi, alla fine dell'Ottocento, scaturendo in parte dalla realt\u00e0 storica e in parte da un sentimento di nostalgia in un periodo di invenzioni e i progressi della scienza furono senza paragoni con le epoche passate esprimeva l'idea che il nuovo secolo, il Novecento, sarebbe stata un'epoca di pace e di benessere, vide manifestazioni parallele e tarde anche nel secolo successivo, tra esse il ritrattista Giuseppe Amisani \u00e8 stato per l'estrema eleganza dei tratti e per i colori freschi, l'artista che ne ha lasciato testimonianza pi\u00f9 tarda e importante a livello internazionale.\nIl Futurismo.\nIl Futurismo fu un movimento che prese avvio con il Manifesto del futurismo nel 1909 e coinvolse la pittura, l'architettura, la letteratura, la musica, il cinema e persino la politica.\nIspirato da idee di modernit\u00e0, progresso, rapidit\u00e0, che ben si sposavano con l'ideologia fascista e inneggiante alla guerra, il movimento ebbe influenze anche fuori dall'Italia e soprattutto in Russia. Gli esponenti pi\u00f9 celebri furono Filippo Marinetti, Giacomo Balla, Umberto Boccioni, Fortunato Depero e Mario Sironi...\nLa Pittura metafisica.\nLa Pittura metafisica ebbe inizio come movimento tra il 1911 e il 1915, ad opera di Giorgio de Chirico, del fratello Alberto Savinio, di Filippo de Pisis e Carlo Carr\u00e0, che era stato un esponente del movimento dei Futuristi. Giorgio Morandi fu un altro importante pittore metafisico.\nLe idee teoriche e le opere dei pittori metafisici influenzarono i surrealisti.\nIl Realismo esistenziale.\nIn Italia i temi realisti gi\u00e0 ripresi da Antonio Rotta e da Giuseppe Pellizza da Volpedo avranno un seguito a Milano, tra gli anni cinquanta e sessanta del secolo XX con un gruppo di giovani pittori che dar\u00e0 vita alla tendenza del realismo esistenziale.\nL'Astrattismo e l'Arte concettuale.\nL'Astrattismo e l'Arte concettuale hanno in Italia, tra gli altri, questi esponenti: Ibrahim Kodra, Giuseppe Capogrossi, Alberto Burri, Carla Accardi, Getulio Alviani, Alberto Biasi, Piero Dorazio, Osvaldo Licini, Emilio Scanavino, Giulio Turcato, Emilio Vedova, Piero Manzoni, Manlio Rho, Mario Radice, Aldo Galli, Carla Badiali, Bruno Munari, Tancredi Parmeggiani, Roberto Crippa, Afro Basaldella, Agostino Bonalumi, Enrico Castellani, Achille Perilli, Lucio Fontana, Giannino Castiglioni, Giovanni e Arnaldo Pomodoro, Mario Deluigi, Toti Scialoja.\nLa Pop Art.\nNegli anni sessanta la corrente postmodena della Pop Art ha il suo massimo esponente italiano in Mario Schifano. Gli altri artisti di rilievo sono Mimmo Rotella, Tano Festa e Franco Angeli (si veda anche la Scuola di Piazza del Popolo).\nL'Arte Povera.\nL'arte povera \u00e8 un movimento nato nell'ambito dell'arte concettuale intorno alla met\u00e0 degli anni sessanta tra Roma e Torino e in aperta polemica con l'arte tradizionale. I suoi principali esponenti sono: Giovanni Anselmo, Alighiero Boetti, Mario Ceroli, Luciano Fabro, Piero Gilardi, Jannis Kounellis, Sergio Lombardo, Luigi Mainolfi, Gino Marotta, Mario Merz, Fabio Mauri, Giulio Paolini, Pino Pascali, Giuseppe Penone, Michelangelo Pistoletto, Gilberto Zorio.\nLa Transavanguardia.\nLa Transavanguardia \u00e8 un movimento pittorico nato tra la fine degli anni settanta e i primissimi anni ottanta come reazione al dominio dell'arte concettuale e vicino al Neo-espressionismo tedesco e americano. I principali esponenti del movimento, formalizzato da Achille Bonito Oliva, sono: Sandro Chia, Francesco Clemente, Enzo Cucchi e Mimmo Paladino.\nIl Movimento Moderno in Architettura.\nIn architettura, dopo una breve stagione Liberty che ebbe quali centri principali Torino, Milano e Palermo, si svilupparono diverse correnti architettoniche nell'ampio contesto del Movimento Moderno.\nTra gli anni venti e la Seconda Guerra il Razionalismo ebbe il suo principale esponente in Marcello Piacentini, l'artefice della Roma mussoliniana, ma anche architetti artisti come Piero Portaluppi e Gualtiero Galmanini.\nNegli anni settanta e ottanta il pi\u00f9 importante movimento architettonico \u00e8 stato il funzionalismo.\nIl cinema neorealista.\nIl cinema italiano visse un'intensa stagione del muto, quando produceva un numero tra i pi\u00f9 alti in Europa di pellicole all'anno. A \"Cabiria\" di Giovanni Pastrone partecip\u00f2 alla stesura delle didascalie Gabriele d'Annunzio, mentre in \"Assunta Spina\" la diva Francesca Bertini, che collabor\u00f2 alla regia, tocc\u00f2 vertici melodrammatici.\nDopo la seconda guerra mondiale, il cinema italiano conobbe il suo periodo migliore, con il Neorealismo (\"Sciusci\u00e0\" di Vittorio De Sica, \"Roma citt\u00e0 aperta\" di Roberto Rossellini), che ottennero riconoscimenti in tutto il mondo.\nAnche la generazione successiva ai neorealisti, con i registi Pier Paolo Pasolini, Federico Fellini, Michelangelo Antonioni, Dino Risi, e gli attori Sophia Loren, Anna Magnani, Marcello Mastroianni e Vittorio Gassman ottenne importanti riconoscimenti in patria e all'estero.\nArte contemporanea.\nLa Biennale di Venezia e la Quadriennale di Roma sono i pi\u00f9 importanti palcoscenici per l'arte contemporanea italiana. A queste va aggiunta la Triennale di Milano che si propone istituzionalmente un campo d'azione pi\u00f9 vasto facendo interagire industria, mondo produttivo e arti applicate.\nTra gli artisti di ultima generazione, hanno avuto riconoscimento internazionale Umberto Pettinicchio, Maurizio Cattelan, Salvatore Garau, Mimmo Paladino."}
{"id": "1879083", "revid": "307923", "url": "https://it.wikipedia.org/wiki?curid=1879083", "title": "B\u017eany", "text": ""}
{"id": "1879084", "revid": "838137", "url": "https://it.wikipedia.org/wiki?curid=1879084", "title": "Lomn\u00e9", "text": "Lomn\u00e9 pu\u00f2 riferirsi a diversi toponimi:"}
{"id": "1879088", "revid": "125475105", "url": "https://it.wikipedia.org/wiki?curid=1879088", "title": "Squadra Speciale Cobra 11", "text": "Squadra Speciale Cobra 11 (\"Alarm f\u00fcr Cobra 11\u00a0\u2013 Die Autobahnpolizei\") \u00e8 una serie televisiva tedesca, prodotta dal 1995, \u00e8 stata trasmessa dal 12 marzo 1996 dalla rete televisiva RTL.\nLa serie \u00e8 incentrata sulle inchieste di una coppia di commissari appartenenti alla \"Kripo Autobahn \"(Polizia autostradale criminale), sezione fittizia della \"Autobahnpolizei\" (Polizia autostradale). La serie ha successivamente generato due spin-off, intitolati\" Squadra Speciale Cobra 11 - Sezione 2 \"(2003-2005) e \"Turbo &amp; Tacho\" (2013), sempre trasmessi da RTL.\nCaratteristica peculiare e distintiva della serie \u00e8 l'enfasi riservata all'azione, che scaturisce dall'ambientazione stradale e autostradale: qui i protagonisti si ritrovano puntualmente ad affrontare situazioni delicate e pericolose, che danno luogo a frequenti inseguimenti in condizioni estreme, acrobazie, incidenti ed esplosioni spettacolari. Tali elementi, sovente irrealistici ma realizzati con una qualit\u00e0 paragonabile a quella cinematografica, insieme all'attenzione per la \"suspense\" all'interno della sceneggiatura, hanno reso la serie molto popolare nel paese d'origine, contribuendo successivamente alla sua esportazione e trasmissione in oltre 140 stati; questo ha reso \"Squadra Speciale Cobra 11\" la serie televisiva tedesca pi\u00f9 venduta all'estero.\nIn Italia la serie \u00e8 trasmessa su Rai 2 dal 7 gennaio 1999.\nTrama.\nLa serie narra delle avventure di due ispettori della polizia autostradale tedesca che ogni giorno hanno a che fare con ricattatori, assassini, pirati della strada. La serie \u00e8 ambientata nel Nord Reno-Westfalia, tra Colonia, D\u00fcsseldorf e Neuss e, ovviamente, sulle autostrade che attraversano quel territorio.\nProduzione.\nConcezione e creazione.\nNel 1995 Hermann Joha, specialista in film d'azione, cre\u00f2 il format di Squadra Speciale Cobra 11 (\"Alarm f\u00fcr Cobra 11\u00a0\u2013 Die Autobahnpolizei\") in collaborazione con il direttore di RTL, Marc Conrad. \"Con \"Cobra 11\" abbiamo fatto un lavoro eccezionale in Germania e in Europa. Il risultato \u00e8 paragonabile ai film americani. Spesso, altri hanno cercato e cercano tuttora di copiare \"Cobra 11\" ma non ci sono mai riusciti\", ha detto Conrad. Squadra Speciale Cobra 11 \u00e8 un nuovo tipo di serie. Innanzitutto, \u00e8 un \"krimi\", un genere televisivo d'investigazione molto popolare in Germania. Ma ci\u00f2 che rende speciale Cobra 11 \u00e8 l'azione, al contrario delle altre serie dello stesso tipo. Quest'ultimo elemento fondamentale viene principalmente applicato sulle autostrade: in tutti gli episodi diversi veicoli vengono letteralmente demoliti. Inoltre, le storie sono un concentrato di eccitamento ed emozione.\nMarted\u00ec 12 marzo 1996 fu trasmesso il primo episodio della serie, visto da 10 milioni di persone. Mai nella storia della televisione tedesca cos\u00ec tante persone guardarono il primo episodio di una nuova serie. L'episodio si aggiudic\u00f2 cos\u00ec il Leone d'oro per la migliore serie televisiva dell'anno.\n1996: I primi episodi.\nNell'autunno 1995 iniziarono le riprese della prima stagione di Cobra 11 che era formata da otto episodi, di cui uno a durata doppia. La produzione della serie era nelle mani della compagnia Polyphon, che a sua volta affid\u00f2 la produzione delle scene d'azione a ActionConcept. Nella prima stagione, il team di Cobra 11 era formato da due detective: Frank Stolte e Ingo Fischer, i tre poliziotti aiutanti erano Marcus Bodmar (Uwe B\u00fcschken), Anja Heckendorn (Claudia Balko), Jochen Schulte (Matthias Freihof), mentre il segretario era Thomas \"Thommy\" Rieder (G\u00fcnter Schubert). Il ruolo di Ingo Fischer fu impersonato dall'attore Rainer Strecker che decise di lasciare Cobra 11 dopo l'episodio \"Addio a un amico\", che fu il primo episodio dopo quello a durata doppia. Nell'episodio successivo, il suo posto venne preso da Erdo\u011fan Atalay con il detective Semir Gerkhan. L'attore che impersonava Thomas Rieder lasci\u00f2 il team di Cobra 11 dopo il nono episodio dando il posto a Sven Riemann, che impersonava Manfred Meier-Hofer.\nA partire dal 12 marzo 1996, la prima stagione fu trasmessa dalla televisione tedesca RTL. Il numero dei telespettatori fu altissimo: l'episodio a durata doppia fu visto da circa 10 milioni di persone, mentre gli altri episodi furono visti da circa 7,2 milioni di persone. A causa di questo alto successo, RTL ordin\u00f2 22 nuovi episodi a Polyphon. Nell'autunno 1996 iniziarono le riprese della seconda stagione che terminarono un anno dopo. Questi 22 nuovi episodi furono trasmessi durante la primavera 1997 fino alla primavera 1998.\nUna miriade di personaggi.\nL'attore Johannes Brandrup, che impersonava il ruolo di Frank Stolte lasci\u00f2 la serie e il posto a Mark Keller, che divenne Andr\u00e9 Fux. Il capo fu sempre Katharina Lamprecht (Almut Eggert) fino all'episodio 15 poi divenne Anna Engelhardt (Charlotte Schwab) e la sua segretaria prima Regina Christmann (Nina Weniger) poi divenne Andrea Sch\u00e4fer (Carina Wiese). Il ruolo dei due colleghi fu preso da Horst Herzberger (Dietmar Huhn) al posto di Marcus, mentre Manfred rimase per altri cinque episodi, poi lasci\u00f2 Cobra 11: il posto fu preso da Dieter Bonrath (Gottfried Vollmer).\nLe riprese delle prime due stagioni si svolsero a Berlino e a Brandenburgo. Per le scene d'azione sull'autostrada, si trov\u00f2 una stupenda location: a sud di Berlino, vicino al villaggio di Dreinlinden, c'era una parte dell'autostrada A115 abbandonata. Questa autostrada fu aperta nel 1940 ma nel 1969 una parte di essa fu chiusa perch\u00e9 era troppo vicina al confine orientale e occidentale di Berlino (meglio conosciuto come \"Cortina di ferro\"). Questa parte non fu mai demolita e nel autunno 1995 fu riaperta per le riprese di Cobra 11. Al termine delle riprese della seconda stagione, nel autunno 1997, questo tratto di autostrada fu demolito insieme ai diversi ponti che lo sorreggevano (che si vedono anche nell'episodio \"Veleno\"). L'area torn\u00f2 com'era prima, al suo Stato naturale.\nPoco pi\u00f9 a nord di questa location c'\u00e8, lungo la A115, la costruzione utilizzata come quartier generale di Cobra 11. La costruzione \u00e8 ancora l\u00ec ma le riprese non avvengono pi\u00f9 in quel luogo. A nord-ovest di Berlino, lungo l'autostrada A111, c'era il ristorante \"Stolper Heide\" che fece da location per il quartier generale nella seconda stagione. In seguito, comunque, il ristorante fu demolito.\n1998-1999: Spostamento a ovest.\nIl numero dei telespettatori era alto e RTL ordin\u00f2 altri 16 nuovi episodi. La terza stagione era una novit\u00e0 perch\u00e9, mentre in precedenza ActionConcept si era occupata solo delle scene d'azione, da questa stagione in poi si occup\u00f2 di tutta la produzione delle scene di Cobra 11. Le location vennero spostate a ovest vicino agli stabilimenti di ActionConcept. Dalla terza stagione gli episodi furono registrati nella Renania Settentrionale-Vestfalia. Quest'area \u00e8 situata nella Germania occidentale, vicino a Colonia e a D\u00fcsseldorf.\nLe riprese dei nuovi 16 episodi iniziarono a febbraio 1998 e durarono un anno. Nelle prime settimane del 1999, due episodi furono girati sull'isola di Maiorca. La morte di Andr\u00e9, infatti, fu filmata proprio l\u00ec. I 16 episodi furono trasmessi nell'autunno 1998 e nella primavera 1999. Nell'ultimo episodio della terza stagione, Andr\u00e9 mor\u00ec tragicamente. Andr\u00e9 per\u00f2 riapparir\u00e0 nel primo episodio della stagione 18.\n1999-2003: Semir Gerkhan e Tom Kranich.\nLe riprese della quarta stagione iniziarono nella primavera 1999 e durarono fino all'inverno 2000. Ci furono 15 nuovi episodi preceduti da un episodio a durata doppia in cui Ren\u00e9 Steinke fece la sua prima comparsa come Tom Kranich. Semir Gerkhan e Tom Kranich, stettero insieme per cinque anni. L'episodio \"Scacco matto\" fu scritto quasi interamente da Erdo\u011fan Atalay. L'episodio a durata doppia fu trasmesso in Germania il 16 dicembre 1999, i primi dieci episodi successivi furono trasmessi nei primi tre mesi del 2000, mentre i restanti cinque furono mandati in onda a novembre e dicembre 2000 da RTL.\nNella autunno del 2000 iniziarono le riprese di altri 16 nuovi episodi, preceduti da un episodio a durata doppia (che formarono insieme la quinta stagione). Questa stagione fu trasmessa tra la primavera 2001 e la primavera 2002.\nNella primavera 2002 ebbero luogo le ultime riprese della sesta stagione di Cobra 11 che era di nuovo formata da un episodio a durata doppia introduttivo e 16 episodi. I primi episodi furono trasmessi nel autunno 2002, mentre gli ultimi nella primavera 2003. Nell'ultimo episodio di questa stagione Ren\u00e9 Steinke lasci\u00f2 Cobra 11. Questo, per\u00f2, non fu un addio...\n2003-2005: Squadra Speciale Cobra 11 - Sezione 2: lo spin-off.\nPer il continuo successo di Cobra 11, RTL cre\u00f2 uno spin-off. Venne l'idea di far entrare due nuovi colleghi impersonati da Julia Stinshoff e Hendrik Duryn, che interpretavano i detective Susanna von Landitz e Frank Traber, dopo che Semir e Tom si sono feriti. Questa nuova coppia fu la protagonista di \"Squadra Speciale Cobra 11 - Sezione 2\". In questa serie il capo Anna Engelhardt, la segretaria Andrea Sch\u00e4fer e i colleghi Bonrath e Herzberger giocarono un ruolo importante come nella 'serie madre' di Cobra 11. Anche questa serie, come le precedenti, fu prodotta da ActionConcept.\nNell'estate 2003 iniziarono le riprese della prima stagione di \"Squadra Speciale Cobra 11 - Sezione 2\". La stagione era formata da un episodio a durata doppia e da quattro episodi e fu trasmessa in Germania nel 2005; in Italia a luglio e ad agosto del 2005. RTL fu cos\u00ec sorpresa del numero di telespettatori (circa 5,5 milioni ogni episodio) che decise di ordinare altri episodi. Altri sei episodi furono girati nell'estate e nell'autunno 2003 e furono trasmessi nell'autunno del 2005 in Germania; ad agosto del 2006 in Italia. La serie, poi, ebbe una \"morte\" silenziosa.\n2003-2004: arriva Jan Richter.\nNell'aprile 2003 iniziarono le riprese della stagione settima, formata da un episodio a durata doppia e 12 episodi. Nell'episodio a durata doppia, l'attore Christian Oliver fece la sua prima comparsa in Cobra 11 con il nome di Jan Richter. L'episodio a durata doppia \"\" e gli altri episodi furono trasmessi in Germania nell'autunno 2004 e nella primavera 2005; in Italia nella primavera 2005. Si festeggi\u00f2, quando fu trasmesso l'episodio \"Il retroscena\": il 103\u00ba episodio di Cobra 11.\nNell'estate 2004 terminarono le riprese dell'ottava stagione di Cobra 11. Anche questa stagione iniziava con un episodio a durata doppia seguito da 14 episodi. Nell'episodio \"\", Semir e Andrea si sposarono. L'intera stagione fu mandata in onda nel 2004 da RTL (nel 2005 da Rai 2) ed inizi\u00f2 con una nuova faccia nel team di Cobra 11: Hartmut Freund (Niels Kurvin), l'esperto del dipartimento tecnico. L'ultimo episodio di questa stagione, fu l'ultimo anche per Christian Oliver che ritorn\u00f2 in America per girare altri film a Hollywood. Nell'episodio 16 della stagione 17, Andrea e Semir si lasciano, mentre nel episodio 5 della stagione 18 divorziano.\n2005-2007: il ritorno di Tom Kranich.\nLe riprese della nona stagione iniziarono nel autunno 2004. In questa stagione, ritorn\u00f2 Ren\u00e9 Steinke. Nel 2005 furono trasmessi 13 dei 16 episodi, mentre i restanti tre episodi furono trasmessi nella primavera 2006. In Italia furono trasmessi 12 episodi a dicembre gennaio 2005-2006, mentre i restanti quattro episodi furono trasmessi a giugno 2007. Nello stesso periodo furono trasmessi anche i primi quattro episodi della stagione decima. Nel terzo episodio, Carina Wiese (Andrea Sch\u00e4fer) abbandon\u00f2 la serie per accudire la figlia Aida avuta con Semir. Al suo posto, venne Martina Hill che imperson\u00f2 Petra Schubert.\nLa stagione decima fu girata tra l'autunno 2005 e l'estate 2006. La stagione era formata da 16 episodi; quattro erano gi\u00e0 stati trasmessi nella primavera 2006, i restanti 12 furono trasmessi da RTL nell'autunno 2006. In Italia tutti gli episodi furono trasmessi nell'estate 2007.\n2007-2008: l'arrivo di Chris Ritter.\nA Settembre 2006 iniziarono le riprese dell'undicesima stagione. Questa nuova stagione era formata da un episodio a durata doppia \"Vita o morte\" in cui Ren\u00e9 Steinke (Tom Kranich) lasci\u00f2 Cobra 11 per la seconda volta e Gedeon Burkhard fece la sua prima comparsa come Chris Ritter. Gedeon era una vecchia conoscenza nel mondo della televisione tedesca: per diversi anni imperson\u00f2 il ruolo di Alex Brandtner, il capo del Commissario Rex nell'omonima serie TV. In questo episodio a durata doppia, anche Martina Hill lasci\u00f2 la serie perch\u00e9 era innamorata di Tom, che perse la vita. Al suo posto, arriv\u00f2 Susanne K\u00f6nig, impersonata da Daniela Wutte. L'episodio a durata doppia iniziale e i 10 episodi furono trasmessi in Germania nella primavera e nell'autunno 2007. In Italia, l'episodio a durata doppia fu trasmesso a settembre 2007, mentre gli episodi successivi furono trasmessi nell'estate 2008 e, successivamente, replicati nell'estate 2009.\nLa dodicesima stagione fu girata a partire dal 2007. Questa stagione era formata da un episodio a durata doppia e 10 episodi successivi, come la precedente. Nell'episodio a durata doppia \"Unit\u00e0 di crisi\", si realizz\u00f2 la pi\u00f9 grande esplosione mai realizzata in Cobra 11. Un gasdotto che passava sotto l'autostrada venne distrutto da alcuni terroristi con 16 grandi esplosioni consecutive. A causa dell'enorme massa d'aria calda sollevata dall'esplosione, diverse auto volarono letteralmente in aria. La dodicesima stagione venne trasmessa in Germania nell'autunno 2007 e nella primavera 2008, in Italia nell'estate 2009. Nell'ultimo episodio, \"Tania\", il detective Chris Ritter venne ucciso dal boss di trafficanti di droga, Sander Kalvus (Huub Stapel); cos\u00ec, dopo due anni anche Gedeon Burkhard scomparve dal team di Cobra 11 ed Erdo\u011fan Atalay, che era rimasto ancora fedele al ruolo di Semir Gerkhan, si dovette preparare all'arrivo di un nuovo collega.\n2008-2009: due nuovi volti.\nNel 2008 due nuovi volti fecero la comparsa in Cobra 11. Il primo fu il nuovo collega di Semir, Ben J\u00e4ger, impersonato dall'attore Tom Beck. Ben inizi\u00f2 a lavorare nella polizia nell'LKA (polizia criminale) e si ritrov\u00f2 nella polizia autostradale solo per incastrare Sander Kalvus, l'assassino di Chris. Inizialmente Semir e Ben non vanno d'accordo. Il secondo fu il nuovo capo Kim Kr\u00fcger, impersonata dall'attrice Katja Woywood. In un episodio della tredicesima stagione, il capo Engelhardt si ritira dopo una lunga permanenza al comando, quando un caso le fa capire di non potersi fidare neppure di un suo caro amico e collega, Meyer. Al suo arrivo Kim viene informata del modo di lavorare di Ben e Semir e cerca subito di cambiarlo, con pessimi risultati. La tredicesima stagione \u00e8 formata da un episodio a durata doppia e 14 episodi trasmessi nell'autunno 2008 e nella primavera 2009 in Germania, nell'estate 2010 in Italia. Allo stesso modo, un anno dopo, viene trasmessa la quattordicesima stagione. Nell'autunno 2009 venne anche trasmesso il 200\u00ba episodio di Cobra 11 in Germania: un episodio a durata doppia intitolato \"Pandora\" in cui Semir viene a conoscenza di dover diventare pap\u00e0 per la seconda volta. Ma la felicit\u00e0 sparisce subito quando sia lui che Ben vengono infettati da un virus mortale, Pandora, sperimentato dal giapponese Kenzo Toshiro. Gli episodi rimanenti della quattordicesima stagione sono stati trasmessi nella primavera 2010. A gennaio 2010 sono iniziate le riprese della quindicesima stagione, che ugualmente \u00e8 iniziata con un episodio a durata doppia.\n2011: nuovi personaggi.\nLa venticinquenne Jenny Dorn, impersonata dall'attrice Katrin He\u00df ottiene un ruolo principale nella serie apparendo per la prima volta nell'episodio della quindicesima stagione intitolato \"Doping\". Per quanto riguarda Horst Herzberger, impersonato dall'attore Dietmar Huhn, il suo personaggio viene fatto morire nel primo episodio della sedicesima stagione dal titolo \"La formula\". Infatti in questo episodio rimane ucciso in una violenta sparatoria che oppone la polizia ad una banda di pericolosi criminali guidati dal turco Seytan. Jenny dopo la morte di Horst diventa la nuova collega di Dieter Bonrath. Dall'episodio \"La sbornia\" (stagione 17) nasce una storia d'amore tra Jenny e Hartmut.\n2013-2014: arriva Alex Brandt.\nBen J\u00e4ger esce di scena a met\u00e0 della stagione 18, dando le dimissioni. Nel 1\u00ba episodio di questa stagione riappare Mark Keller nei panni di Andr\u00e9 Fux. Andr\u00e9 era stato dato per morto alla fine della terza stagione. Come lui stesso spiega, a Maiorca un pescatore lo aveva trovato e tratto in salvo. Poi per\u00f2 non aveva dato pi\u00f9 notizie di s\u00e9 per potersi rifare una vita. Egli poi \u00e8 stato assunto dalla polizia criminale per lavorare come agente sotto copertura; sposa anche una donna, Maria, dalla quale avr\u00e0 una figlia, Liliana. Maria e Liliana per\u00f2 moriranno per una bomba che era in realt\u00e0 destinata a lui: Andr\u00e9 esce da questa storia completamente pazzo ed assetato di vendetta, tanto che inganner\u00e0 Semir ed il suo nuovo collega Ben J\u00e4ger per trovare gli assassini della sua famiglia. Nell'episodio \"Resurrezione\" infatti Andr\u00e9 salva la vita a Semir non appena scopre che dei criminali con cui collabora vogliono rapirlo per estorcergli delle informazioni, ma cos\u00ec facendo brucia la sua copertura. Dunque Andr\u00e9 collabora con il suo vecchio collega: egli per\u00f2 fa una soffiata ai suoi amici delinquenti in seguito alla quale viene uccisa una donna, e convince Semir che l'ha fatto perch\u00e9 la sua famiglia \u00e8 stata rapita. Semir dunque si offre di scappare con lui per aiutarlo, ma quando scopre che la sua famiglia \u00e8 morta, capisce di essere stato ingannato ed usato solo per aiutarlo a trovare i responsabili della morte dei suoi cari, i cui nomi gli sarebbero stati dati dal malvivente con cui collaborava. Andr\u00e9 prova addirittura ad uccidere Semir, fortunatamente senza successo. Quando ottiene quello che voleva, scappa inseguito dal suo vecchio collega. Semir balza sul tetto della sua auto, e i due hanno un incidente: l'unica cosa che salva Andr\u00e9 da una caduta nel vuoto \u00e8 la salda presa di Semir. Andr\u00e9 allora consegna al vecchio collega una chiavetta USB con i nomi degli assassini di sua figlia e sua moglie, poi si lascia cadere nel vuoto e non si sa se sia sopravvissuto o meno.\nIn questo episodio inoltre, Andrea e Semir si lasciano.\nIn \"Il Grande Ritorno\" (episodio 4 della stagione 18) appare Nina, impersonata da Anna Julia Kapfelsperger, e nel corso della stagione i due si fidanzano. Nel ultimo episodio della prima parte della stagione 18 Ben \u00e8 costretto a sparare a Nina per salvare la vita a Semir. Fortunatamente Nina non muore, ma Ben decide di lasciare la polizia per il forte shock subito.\nAlexander, interpretato da Vinzenz Kiefer \u00e8 il settimo collega di Semir dalla diciottesima stagione.\nVinzenz Kiefer, prima di interpretare Alexander, aveva gi\u00e0 interpretato Dennis Kortmann nell'episodio \"Il coraggio di Andrea\". Inoltre sua sorella (Dorkas Kiefer), nell'episodio \"Delitti d'onore\" aveva interpretato Rebecca Herforth.\nNell\u2019episodio \u201cIl professionista\u201d (stagione 19) Dieter Bonrath rimarr\u00e1 ucciso in un attentato destinato a lui e alla collega Jenny Dorn.\n2015-2018: l'arrivo di Paul Renner.\nIl 3 agosto 2015 viene annunciato che l'attore Vinzenz Kiefer lascer\u00e0 la serie, e che ora RTL \u00e8 in cerca di un nuovo partner per Erdogan Atalay.\nIl 18 agosto 2015 viene annunciato che il nuovo partner di Erdogan Atalay sar\u00e0 Daniel Roesner, che interpreter\u00e0 nella serie il ruolo di Paul Renner. L'attore era gi\u00e0 apparso in Cobra 11 interpretando Tacho negli episodi di \"Turbo e Tacho\" (stagione 15) e \"Due superpoliziotti\" (stagione 16).\nPer i 20 anni di Cobra 11 e il 300\u00ba episodio ci sono due ritorni e sono quello dell'ex capo di Cobra, Anna Engelhardt (Charlotte Schwab) e del primo collega di Semir, Frank Stolte (Johannes Brandrup). Anche Dana Gerkhan (Gizem Emre), torner\u00e0 nella serie regolarmente nell\u2019episodio \u201cOltre la legge\u201d (stagione 19), dopo la precedente apparizione in \u201cLa formula\u201d (stagione 16), mentre il posto di Dieter Bonrath verr\u00e0 preso dal giovane Finn Bartels (Lion Wasczick), a partire dalla 21\u00aa stagione.\n2019-2021: nuovi cambiamenti.\nDurante la primavera 2019 Daniel Roesner ha annunciato la sua uscita di scena da Cobra 11, avvenuta l'autunno seguente.\nLa stagione 24 ha segnato la fine di un'era: dopo Daniel Roesner (Paul Renner), hanno lasciato la serie anche Daniela Wutte (Susanne K\u00f6nig), Katrin He\u00df (Jenny Dorn), Lion Wasczyk (Finn Bartels), e Katya Woywood (il cui personaggio, Kim Kr\u00fcger, \u00e8 morto nell\u2019episodio \u201cIl questore\u201d).\nNell'episodio \"Buon compleanno\" della stessa stagione c'\u00e8 inoltre il ritorno di Ben J\u00e4ger (Tom Beck), in occasione del 50\u00ba compleanno di Semir.\nIl 25 settembre 2019, RTL annunci\u00f2 la prima donna partner di Semir: Pia Stutzenstein, che interpreta il ruolo di Vicky Reisinger a partire da agosto 2020. Sono entrati nel cast anche Patrick Kalupa nei panni di Roman Kramer, il nuovo commissario, Christopher Patten in quelli di Marc Schaffrath e Nicolas Wolf in quelli di Max Tauber. \nNel corso del 2020 RTL annuncia che la serie si prender\u00e0 una pausa a causa degli elevati costi di produzione, che non \u00e8 pi\u00f9 possibile sostenere a causa della pandemia di COVID-19. I 14 episodi delle stagioni finali vengono trasmessi tra l\u2019autunno 2020 e l\u2019estate 2021.\nTrasmissione.\nSquadra Speciale Cobra 11 viene trasmesso da RTL in Germania e in molti altri paesi, tra cui: Grecia (da Alpha Tv), Portogallo, Ungheria (da RTL Klub), Italia (da Rai 2 e in replica da AXN, 7 Gold e Telenorba), Spagna (da Cuatro TV e da AXN), Slovacchia (da Mark\u00edza), Austria (da ORF 1), Belgio, Repubblica Ceca (da TV Nova), Svizzera (da TSR1 e da RSI LA1), Paesi Bassi, Moldavia, Lettonia, Lituania, Estonia (da Viasat 3), Polonia (da TVN 7), Croazia (dalla consorella RTL Televizija), Serbia, Francia (da TF1), Bulgaria, Messico, Iran, Turchia, India, Cina e Svezia.\nRegia.\nTutte le riprese si svolgono nell'enorme campus di 25.000 metri quadrati a H\u00fcrth, vicino a Colonia, sede della compagnia ActionConcept, una societ\u00e0 di stuntman di fama mondiale diretta da Hermann Joha. La realizzazione delle scene d'azione costa mediamente 750.000 euro per ogni episodio e l'ActionConcept si occupa dell'intera produzione di queste scene: dalla preparazione della performance degli stuntman, alla ripresa delle scene e alla loro modifica al computer.\nPrima di iniziare la ripresa delle scene, si decide come e cosa devono fare gli stuntman e si prepara una \"storyboard\" disegnando la scena, come in un fumetto. In seguito, ActionConcept prepara le auto che verranno utilizzate; di solito, si tratta di auto da rottamare che ActionConcept \"ripara\" nelle sue officine per renderle funzionanti quel tanto che basta per quella scena d'azione. Si passa poi alla \"pratica\": ci si reca sulle autostrade (le riprese avvengono nei weekend, quando vengono chiuse temporaneamente) e si portano le auto e le macchine da ripresa.\nPer girare una scena d'azione, spesso vengono utilizzate anche 16 videocamere, macchina da presa o steadycam poste in angolazioni diverse, alcune delle quali posizionate all'interno di speciali \u201ccrashbox\u201d, contenitori capaci di resistere anche all'urto di un camion. Vengono quindi filmate le spettacolari performance degli stuntman e, quando tutto \u00e8 stato registrato, le scene si portano negli studi di montaggio, dove nasce l'episodio vero e proprio. Le registrazioni vengono prima digitalizzate e trasferite su degli speciali hard disk, per poi essere modificate al computer: si rimuovono, ad esempio, gli strumenti e i mezzi utilizzati per realizzare le scene (corde, catene, cavi, elicotteri, rampe, eccetera), si mettono in ordine le scene, si integrano con il resto delle scene (non di azione) registrate in precedenza e si uniscono le immagini al suono. Infine, si aggiungono la sigla iniziale e finale, il titolo dell'episodio e i riconoscimenti.\nIn totale, per girare un episodio di Squadra Speciale Cobra 11 occorrono 2-3 settimane. Quello che richiede maggiore tempo \u00e8 la ripresa delle scene d'azione; basti pensare che per girare una scena di 2,5 minuti d'azione occorre un giorno intero.\nPersonaggi e interpreti attuali.\n\"Nota: gli episodi sono numerati secondo l'ordine di messa in onda tedesca.\"\nEpisodi.\nGli episodi inediti sono attualmente trasmessi in prima serata su Rai 2 durante il periodo estivo, mentre le repliche vengono trasmesse per buona parte dell'anno su Rai 2 (in fascia preserale, con relativa divisione in due parti degli episodi a durata doppia) e da AXN, 7 Gold e Telenorba. La messa in onda italiana \u00e8 attualmente arrivata alla venticinquesima stagione (corrispondente alla stagione 48 di RTL). Dal 18 settembre 2013 gli episodi sono trasmessi anche su Rai 2 HD.\nParticolarit\u00e0 della serie \u00e8 che l'ordine di produzione e di vendita estera degli episodi (con la divisione in stagioni utilizzata da Rai 2 durante la messa in onda italiana) per lungo tempo non \u00e8 coincisa con l'ordine di messa in onda da parte di RTL, che inoltre considera come stagioni distinte i diversi periodi di trasmissione tedesca (attualmente 48), comprendenti a volte episodi prodotti in stagioni diverse. In Italia, la serie \u00e8 stata invece trasmessa seguendo dapprima l'ordine di produzione (stagioni 1-2, 4-10), poi quello di messa in onda tedesca (stagione 3, e stabilmente dalla stagione 13, salvo eccezioni particolari); perci\u00f2 gli episodi sono stati trasmessi sino al 2007 in ordine di produzione, e dal 2010 in ordine di trasmissione originale. Caso particolare \u00e8 quello delle stagioni 11 e 12, trasmesse in Italia dal 2007 al 2009 seguendo in primo luogo l'ordine di trasmissione tedesca, ma mandando in onda dapprima tutti gli episodi della stagione 11, e successivamente quelli della stagione 12 (dal momento che RTL aveva mandato in onda gli episodi di queste due stagioni in tre diversi periodi, componendo una \"sua\" stagione, la numero 22, con episodi appartenenti ad entrambe).\nSpin-off.\nNel 2003, la serie ha avuto lo spin-off intitolato \"Squadra Speciale Cobra 11 - Sezione 2\", sempre trasmesso da RTL e costituito da due stagioni con 11 episodi.\nNel 2013, la serie ha avuto un altro spin-off intitolato \"Turbo &amp; Tacho,\" sempre trasmesso da RTL il 7 febbraio 2013.\nSigla.\nDall\u2019episodio 1 al 47 la voce introduttiva recita:\n\u201cIl loro distretto \u00e8 l'autostrada. I loro nemici: ricattatori, assassini, pirati della strada. La notte non esiste per gli uomini di Cobra 11.\u201d\nDurante la stagione 3 i canali italiani AXN e 7 Gold hanno proposto una sigla leggermente diversa:\n\u201cIl loro distretto \u00e8 l'autostrada. I loro nemici: ricattatori, assassini, pirati della strada. La notte non esiste per gli uomini di Cobra 11. Il loro lavoro \u00e8 la nostra sicurezza.\u201d\nDall\u2019episodio 48 al 291 la voce introduttiva, diversa rispetto alla precedente, recita:\n\u201cIl loro distretto \u00e8 l'autostrada. I loro nemici: ricattatori, assassini, pirati della strada. La notte non esiste per gli uomini di Cobra 11. La nostra sicurezza \u00e8 il loro mestiere.\u201d\nA partire dall\u2019episodio 292 al 337, la voce cambia nuovamente:\n\u201cIl loro distretto \u00e8 l'autostrada. I loro nemici sono rapidi e pericolosi. I crimini che combattono, efferati. Il rischio \u00e8 il pane quotidiano per la squadra speciale Cobra 11.\u201d \nDall\u2019episodio 338 al 363 ritorna il doppiatore della seconda versione:\n\u201cIl loro distretto \u00e8 l'autostrada. I loro nemici sono rapidi e pericolosi. I crimini che combattono, efferati. Il rischio \u00e8 vita quotidiana per la squadra speciale Cobra 11.\u201d\nA partire dall\u2019episodio 364 \"La nuova squadra\" (stagione 25) non \u00e8 pi\u00f9 presente un'introduzione. \nLa sigla \u00e8 stata composta prima da Reinhard Scheuregger e poi riarrangiata da Kay Skerra.\nGiochi.\nLista di tutti i videogiochi ispirati a Cobra 11:"}
{"id": "1879089", "revid": "729019", "url": "https://it.wikipedia.org/wiki?curid=1879089", "title": "Stazione di Cannizzaro", "text": "La stazione di Cannizzaro \u00e8 una stazione ferroviaria posta al km 246+531 della linea Messina-Siracusa, a poca distanza dal termine del tratto extraurbano della SS 114, nella frazione Cannizzaro del comune di Aci Castello. \u00c8 contigua al terminal cargo ferroviario di Cannizzaro.\nStoria.\nLa stazione venne costruita in concomitanza con la costruzione del secondo tratto della strada ferrata Messina-Catania da Taormina a Catania; il fabbricato venne posto al km 246+679 della linea, all'estremit\u00e0 sud dell'allora piccola frazione di Cannizzaro, a nord dell'abitato di Ognina, nei pressi della strada statale 114 Orientale Sicula da cui era separata da un passaggio a livello. Venne aperta all'inizio del 1867 ed era l'ultima stazione prima di arrivare a Catania Centrale. A partire dalla fine degli anni settanta, in seguito alle accresciute esigenze del traffico merci, (a poca distanza esisteva un'importante filiale della Fiat che induceva un notevole traffico di autovetture in arrivo via ferrovia) venne costruito un terminal merci, in seguito terminal cargo ferroviario di Cannizzaro gestito dal Gruppo GMC. La stazione originaria fu abbandonata nel 1989 in seguito all'attivazione del nuovo tratto a doppio binario e il terminal collegato con una bretella a semplice binario. La nuova stazione, pi\u00f9 ampia e razionale, \u00e8 stata costruita poco pi\u00f9 a nord-ovest della precedente; poco utilizzata dai viaggiatori \u00e8 stata in seguito temporaneamente, ma a lungo, chiusa al servizio viaggiatori in attesa della sua trasformazione in fermata del progettato servizio ferroviario metropolitano di Catania di RFI. Perdera successivamente il binario 1 per via del progetto Linea Snella. \nIl 13 dicembre 2015 \u00e8 stata riaperta al servizio viaggiatori divenendo sede di fermata di alcuni treni regionali.\nStrutture ed impianti.\nL'edificio della nuova stazione \u00e8 di stile moderno ed ampio, di disegno piuttosto anonimo ma funzionale; i binari per servizio viaggiatori sono tre (compresi quelli di corsa) forniti di pensiline e sottopassaggi.\nLa stazione \u00e8 posta sul percorso a doppio binario tra Fiumefreddo e Catania Ognina, nello spazio tra due gallerie. La stazione di Cannizzaro non \u00e8 presenziata da DM e viene gestita dal DCO Palermo. \"Cannizzaro\" \u00e8 una delle fermate del\" servizio ferroviario metropolitano\" di RFI di Catania e termine del cosiddetto \"tratto urbano\" dello stesso.\nTerminal Cargo di Cannizzaro.\nVenne costruito alla fine degli anni settanta per venire incontro alle esigenze della filiale Fiat di Ognina che movimentava migliaia di autovetture ma soffriva degli inconvenienti determinati dal fatto che le stesse, inviate per ferrovia al terminal di Bicocca, nell'area della Zona industriale di Catania, erano poi costrette ad attraversare tutta la citt\u00e0 di Catania sulle \"bisarche\" per giungere alla sede. La chiusura della filiale Fiat di Ognina determin\u00f2 un temporaneo sottoutilizzo dello stesso. Anni dopo venne dato in gestione al Gruppo GMC tramite la propria \"Logistica e Servizi Intermodali s.r.l.\" che operava collegamenti ferroviari denominati \"Shuttle\" di trasporto combinato tra i propri due terminali siciliani \"Cargo\" di Alcamo e di Cannizzaro e quelli di Tortona, Segrate, Lugo di Romagna e Gioia Tauro.\nIl terminal cargo viene ora usato per accantonare o demolire vagoni o mezzi d'opera."}
{"id": "1879091", "revid": "115751210", "url": "https://it.wikipedia.org/wiki?curid=1879091", "title": "Tom Kalin", "text": "Biografia.\nIl suo debutto registico risale al 1992, con il film indipendente \"Swoon\", ispirato alla fatto di cronaca nera Leopold e Loeb. \"Swoon\" \u00e8 passato in rassegna in molti festival internazionali, aggiudicandosi il premio per la miglior fotografia al Sundance Film Festival, miglior film ai Gotham Awards e varie nomination agli Independent Spirit Awards. Negli anni seguenti \u00e8 stato produttore delle pellicole \"Go Fish\" e \"Ho sparato a Andy Warhol\", inoltre a realizzato diversi cortometraggi e video sperimentali che sono stati proiettati in musei, festival e gallerie d'arte di tutto il mondo.\nNel 1997 \u00e8 co-sceneggiatore del film \"Office Killer - L'impiegata modello\". Nel 2001 era stato contattato da John Cameron Mitchell per co-dirigere \"Hedwig - La diva con qualcosa in pi\u00f9\", ma la collaborazione non and\u00f2 in porto. Nel 2007 dopo aver realizzato cortometraggi e documentari, torna alla regia cinematografica, dirigendo Julianne Moore, Stephen Dillane e Eddie Redmayne in \"Savage Grace\", film incentrato sulla tormentata vita di Barbara Daly e del suo ambiguo rapporto con il figlio.\n\u00c8 apertamente gay, \u00e8 stato uno dei membri fondatori del Gran Fury, collettivo attivista contro l'AIDS. Ha insegnato alla Brown University, all'Universit\u00e0 Yale e al California Institute of the Arts. \nAttualmente \u00e8 professore della European Graduate School e professore associato alla Facolt\u00e0 di Cinema della Columbia University School of the Arts. Vive a New York assieme al compagno Craig Paul, i due ormai assieme da oltre quindici anni sono in lista per unirsi civilmente."}
{"id": "1879092", "revid": "599013", "url": "https://it.wikipedia.org/wiki?curid=1879092", "title": "Ra\u00fcl L\u00f3pez", "text": "Carriera.\nHa fatto parte della nazionale spagnola alle Olimpiadi di Pechino, manifestazione in cui la sua nazionale ha vinto l'argento."}
{"id": "1879093", "revid": "599013", "url": "https://it.wikipedia.org/wiki?curid=1879093", "title": "Ra\u00fal L\u00f3pez", "text": ""}
{"id": "1879094", "revid": "287204", "url": "https://it.wikipedia.org/wiki?curid=1879094", "title": "Raul Lopez", "text": ""}
{"id": "1879099", "revid": "339392", "url": "https://it.wikipedia.org/wiki?curid=1879099", "title": "DaVinci Editrice", "text": ""}
{"id": "1879100", "revid": "17542004", "url": "https://it.wikipedia.org/wiki?curid=1879100", "title": "Distretto di Dadra", "text": ""}
{"id": "1879102", "revid": "17542018", "url": "https://it.wikipedia.org/wiki?curid=1879102", "title": "Distretto di Nagar Haveli", "text": ""}
{"id": "1879109", "revid": "834", "url": "https://it.wikipedia.org/wiki?curid=1879109", "title": "Vanzo", "text": "Vanzo \u00e8 l'unica frazione di San Pietro Viminario in provincia di Padova che dista dal capoluogo euganeo nonch\u00e9 l'unico modo ufficialmente riconosciuto di dire \"ganzo\". \nIn origine il nome era Vanzo Salcai, tale denominazione deriva dalla caratteristica paludosa del territorio con la presenza di salici (\u201cvimini\u201d da cui la denominazione del comune \u201cViminario\u201d).\nMarino Sanudo nel suo itinerario del 1483 afferma:\u201d\u2026qui poco lontan (da Monselice) \u00e8 la Villa di Avanzo et sono atorno valli\u2026\u201d.\nDai documenti relativi ad una visita vescovile del 1882 risulta che Simone Paltanieri, cardinale verso la met\u00e0 del secolo XIII, fond\u00f2 qui la chiesa parrocchiale di San Matteo. Questa chiesa, che contiene numerose caratteristiche architettoniche delle chiese romaniche, \u00e8 un'importante testimonianza storica del paese oltre logicamente alla villa Giustiniani.\nDa segnalare la Villa Giustiniani costruita nella seconda met\u00e0 del XVII secolo.\nNel XVI secolo Venezia, che era vissuta sul mare ed al mare riservava ogni suo interesse, cominci\u00f2 ad estendere il proprio dominio in terraferma."}
{"id": "1879112", "revid": "228587", "url": "https://it.wikipedia.org/wiki?curid=1879112", "title": "Biosimilare", "text": ""}
{"id": "1879113", "revid": "599013", "url": "https://it.wikipedia.org/wiki?curid=1879113", "title": "O\u013e\u0161avka", "text": ""}
{"id": "1879114", "revid": "547992", "url": "https://it.wikipedia.org/wiki?curid=1879114", "title": "Sozione di Alessandria", "text": "Biografia.\nFu un filosofo pitagorico, appartenente alla scuola dei Sestii, e accolse anche motivi etici di derivazione stoica. Visse a Roma all'epoca di Augusto e di Tiberio e fu tra i maestri di Seneca; viene da questi citato, a proposito del vegetarianismo di ispirazione pitagorica, nelle \"Lettere a Lucilio\", 108, 20-21: "}
{"id": "1879116", "revid": "599013", "url": "https://it.wikipedia.org/wiki?curid=1879116", "title": "Mario Haas", "text": "Con lo Sturm Graz, di cui \u00e8 stato capitano, ha vinto tre campionati, quattro coppe e tre supercoppe d'Austria.\nCarriera.\nCresciuto calcisticamente nello Sturm Graz, ha esordito in Bundesliga nella stagione 1992-1993.\nNel 1999-2000 si trasfer\u00ec allo Strasburgo, dove gioc\u00f2 un anno. Nel 2000-2001 torn\u00f2 allo Sturm Graz dove rimase fino al 2005. Nel 2005-2006 and\u00f2 a giocare con il suo ex-allenatore Ivica Osim in Giappone al JEF United dove collezion\u00f2 50 presenze e 11 reti in un anno.\nNel 2006-2007 ritorna ancora allo Sturm Graz. Nel 2010 ha vinto per la quarta volta la \u00d6FB-Cup col club bianconero, mentre nella stagione 2010-2011 ha conquistato il terzo titolo nazionale.\nSi \u00e8 ritirato dal calcio giocato al termine della partita contro il Wiener Neustadt del 1\u00ba dicembre 2012, vinta 3-1 dallo Sturm."}
{"id": "1879119", "revid": "641883", "url": "https://it.wikipedia.org/wiki?curid=1879119", "title": "Bronchiolite respiratoria con interstiziopatia", "text": " \nPer Bronchiolite respiratoria con interstiziopatia (RB-ILD) s'intende una forma rara di alterazione polmonare che colpisce i fumatori abituali. \nEpidemiologia.\nSi manifesta principalmente nel sesso maschile dalla quarta decade di et\u00e0 in poi.\nSintomatologia.\nFra i sintomi e i segni clinici si riscontra dispnea, tosse ma anche emottisi ed enfisema centrolobulare. Si caratterizza con un accumulo di macrofagi.\nEziologia.\nLa continua assunzione nel tempo del fumo comporta la nascita di tale malattia.\nEsami.\nAlla radiografia si mostra quello che viene chiamato \"polmone sporco\"\nPrognosi.\nLa prognosi \u00e8 favorevole se la persone smette le sue abitudini, nei rari casi che ci\u00f2 non fosse sufficiente si somministrano steroidi."}
{"id": "1879121", "revid": "1543377", "url": "https://it.wikipedia.org/wiki?curid=1879121", "title": "Nistagmo optocinetico", "text": "Il nistagmo optocinetico \u00e8 un movimento ondulatorio ma involontario effettuato dai bulbi oculari. \u00c8 un riflesso che appare ogni volta che si fissano degli oggetti che presentano un rapido movimento regolare: come il paesaggio che scorre al di l\u00e0 dei finestrini di un treno in movimento, o una trottola che gira su s\u00e9 stessa.\nFasi.\nEsso \u00e8 composto in due fasi: un lento movimento a seguire un oggetto e un rapido ritorno degli occhi quando l'oggetto in questione esce dal campo visivo, in modo che gli occhi possano nuovamente inseguire un altro oggetto del campo visivo. I movimenti degli occhi detti \"a seguire\" sono mediati dal campo oculare occipitale, area corticale del lobo occipitale.\nElementi condizionanti.\nTale forma di nistagmo \u00e8 condizionata dalla forza di gravit\u00e0, infatti diversi studi hanno accertato che la risposta cambia a seconda della direzione della gravit\u00e0 facendo riferimento sia al corpo sia alla testa.\nUno studio ha dimostrato che riducendo l'illuminazione, negli anziani la fase \"lenta\" del nistagmo optocinetico rallenta, mentre questo non accade nei giovani.\nIl nistagmo optocinetico \u00e8 analogo al nistagmo vestibolare, anche se quest'ultimo \u00e8 determinato da stimoli dell'apparato vestibolare ed \u00e8 utile per coordinare i movimenti degli occhi con quelli della testa e per mantenere la fissazione dello sguardo.\nAlcuni farmaci, come il diazepam, provocano un aumento della frequenza del fenomeno, mentre lesioni unilaterali al sistema nervoso centrale possono ridurlo.\nNel mondo animale.\nLe due forme (orizzontale e verticale) vengono analizzate anche nel mondo animale; in passato si \u00e8 studiato il comportamento dell'anomalia nelle scimmie, ma all'epoca gli studi non compresero appieno la frequenza con cui si manifestavano. Recentemente si \u00e8 osservato, in letteratura, il fenomeno nei gatti, dove la forma orizzontale ha una velocit\u00e0 maggiore di quella verticale. In forma pi\u00f9 lieve \u00e8 stato individuato anche in alcune foche."}
{"id": "1879124", "revid": "857138", "url": "https://it.wikipedia.org/wiki?curid=1879124", "title": "Rovn\u00e9", "text": "Rovn\u00e9 pu\u00f2 riferirsi a diversi toponimi della Slovacchia: "}
{"id": "1879125", "revid": "1117982", "url": "https://it.wikipedia.org/wiki?curid=1879125", "title": "Sozione il Peripatetico", "text": "Biografia.\nSozione si colloca, a quanto \u00e8 possibile ricavare dalle testimonianze, alla fine del III secolo a.C.. Era alessandrino, secondo la citazione in tutti i frammenti, e il fatto che venga definito \"peripatetico\" parrebbe indicare che studiasse ad Atene. I \"terminus\" per la sua vita sarebbero il periodo 208-204 a.C., il quadriennio olimpico in cui cade la morte di Crisippo, da lui citata, e il fatto che la sua opera fu compendiata da Eraclide Lembo nel II secolo a.C. . \nOpere.\nAnche se rappresent\u00f2 una fonte importante, pur indiretta, per la \"Vita dei filosofi\" di Diogene Laerzio, della sua opera \"Successioni dei filosofi\" (\u0394\u03b9\u03b1\u03b4\u03bf\u03c7\u03b1\u03af \u03c4\u1f62\u03bd \u03c6\u03b9\u03bb\u03bf\u03c3\u03cc\u03c6\u03c9\u03bd), restano solo pochi frammenti. Era una storia in tredici libri sui filosofi, divisi in scuola ionica e scuola italica, in parte basata su Teofrasto.\nTale divisione \u00e8 rinvenibile dai frammenti, praticamente tutti citati da Diogene Laerzio, su Periandro, Anassagora, Aristippo, Stilpone, Menedemo, Platone, Eudosso, Eraclide Pontico, Demetrio Falereo, Diogene, Zenone di Cizio, Perseo, Crisippo, Pitagora, Empedocle, Parmenide, Senofane, Eraclito, Timone di Fliunte, Epicuro, le origini barbare della filosofia\nFu anche autore di un commento ai \"Silli\" di Timone di Fliunte.."}
{"id": "1879126", "revid": "6340", "url": "https://it.wikipedia.org/wiki?curid=1879126", "title": "Saga di Gautrek", "text": ""}
{"id": "1879130", "revid": "183483", "url": "https://it.wikipedia.org/wiki?curid=1879130", "title": "Nebulosa Eskimo", "text": ""}
{"id": "1879134", "revid": "287204", "url": "https://it.wikipedia.org/wiki?curid=1879134", "title": "Juan Jos\u00e9 Cobo", "text": "Si era aggiudicato la Vuelta a Espa\u00f1a 2011, vittoria revocata otto anni dopo dall'Unione Ciclistica Internazionale per doping.\nCarriera.\nDopo una stagione tra i dilettanti nella quale ottenne numerose vittorie anche in gare open, esord\u00ec come professionista nel 2004, nella Saunier Duval-Prodir di Mauro Gianetti. Conquist\u00f2 le prime vittorie nel 2007, quando vinse due tappe e la classifica finale della Vuelta al Pa\u00eds Vasco. L'anno successivo riusc\u00ec ad aggiudicarsi un paio di frazioni in competizioni a tappe minori e si classific\u00f2 al secondo posto nella decima tappa del Tour de France, dietro al compagno di squadra Leonardo Piepoli, che tuttavia risult\u00f2 positivo ai controlli antidoping effettuati nel corso della stessa competizione. Nel 2009 ottenne una vittoria di tappa in un Grande Giro, trionfando nella diciannovesima tappa della Vuelta a Espa\u00f1a; l'anno dopo gareggi\u00f2 per la Caisse d'Epargne di Eusebio Unzu\u00e9.\nNel 2011 ritorn\u00f2 sotto la guida del direttore sportivo Mauro Gianetti, accasandosi alla Geox-TMC, gi\u00e0 Saunier Duval. Nel settembre di quell'anno si aggiudic\u00f2 la quindicesima tappa della Vuelta a Espa\u00f1a, quella con l'arrivo solitario in cima all'Angliru: ottenne cos\u00ec la maglia rossa di leader della classifica generale. Difese il primato fino al termine della corsa, vincendo cos\u00ec il suo primo Grande Giro. Sul podio di Madrid precedette di appena 13 secondi Chris Froome e di oltre un minuto e mezzo Bradley Wiggins. Oltre alla maglia rossa si aggiudic\u00f2 anche la maglia bianca della classifica combinata.\nNel 2012, complice la chiusura della Geox-TMC, si accas\u00f2 alla Movistar, rientrando alla corte di Unzu\u00e9. In stagione non and\u00f2 per\u00f2 oltre un decimo posto ai campionati spagnoli a cronometro e la vittoria nella cronometro a squadre alla Vuelta a Espa\u00f1a (in cui concluse lontano dai migliori, 67\u00ba), complice anche un'infezione orale che lo aveva colpito in estate. Anche l'anno dopo, nel 2013, escludendo il secondo posto ottenuto nella cronometro a squadre di Ischia al Giro d'Italia, non colse alcun risultato di rilievo.\nNel 2019 \u00e8 stato squalificato per tre anni dal Tribunale anti-doping dell'UCI per uso di sostanze proibite, in base alle irregolarit\u00e0 trovate sul suo passaporto biologico nel 2009 e nel 2011; di conseguenza, sono stati cancellati i suoi risultati ottenuti ai campionati del mondo 2009, alla Vuelta a Espa\u00f1a 2009 e alla Vuelta a Espa\u00f1a 2011."}
{"id": "1879135", "revid": "292162", "url": "https://it.wikipedia.org/wiki?curid=1879135", "title": "I Circoscrizione (Palermo)", "text": ""}
{"id": "1879136", "revid": "599013", "url": "https://it.wikipedia.org/wiki?curid=1879136", "title": "Om mani padme hum", "text": ""}
{"id": "1879137", "revid": "6340", "url": "https://it.wikipedia.org/wiki?curid=1879137", "title": "Signy (mitologia norrena)", "text": ""}
{"id": "1879140", "revid": "125865656", "url": "https://it.wikipedia.org/wiki?curid=1879140", "title": "Battaglia di Ninive (627)", "text": "La battaglia di Ninive fu la battaglia decisiva dell'ultima delle guerre romano-persiane tra l'Impero bizantino e i Sasanidi e venne combattuta nel 627 nei pressi di Ninive.\nIn una campagna militare durata ben sei anni, l'Imperatore bizantino Eraclio I (610-641) aveva cacciato i Persiani dall'Asia Minore, ma l'imperatore Persiano Cosroe II rifiutava ancora la pace. Nel 627 i G\u00f6kt\u00fcrk durante la Terza guerra persiano-turca invasero la Transcaucasia ed Eraclio pens\u00f2 di allearsi con loro. Nonostante l'alleanza i Bizantini e i G\u00f6kt\u00fcrk non erano riusciti a espugnare la citt\u00e0 di Tbilisi. Dopo che i G\u00f6kt\u00fcrk e i Cazari si ritirarono nelle steppe, Eraclio decise di attraversare il fiume Aras e di dirigersi nella Persia meridionale.\nIl 12 dicembre 627, gli eserciti di Eraclio e quello di Cosroe, comandato dal generale Rhahzadh, si scontrarono a Ninive. Non si sa quanti soldati si scontrarono in battaglia ma si pensa che i due eserciti fossero pari in quanto a numero di soldati. La battaglia fu molto combattuta e dur\u00f2 dall'alba al tramonto, ma alla fine stravinse l'esercito di Eraclio, e il comandante dell'esercito sasanide Rhahzadh venne ucciso da Eraclio durante la battaglia. Vennero massacrati 50.000 persiani, che, sconfitti, si ritirarono.\nLa battaglia fu decisiva per la vittoria finale bizantina in questa guerra. La maggior parte dell'esercito sasanide venne massacrato in questa battaglia e i Persiani, ormai scoraggiati, destituirono e uccisero il loro imperatore Cosroe II. Il suo successore, Kavadh II, accett\u00f2 nel 628 la pace proposta da Eraclio e si ritir\u00f2 dai territori occupati dai Sasanidi nel corso della guerra.\nGrazie a questa battaglia, i bizantini avevano riottenuto il controllo su Egitto, Siria, Armenia e Mesopotamia (occupate dai Sasanidi nel corso della Guerra). Inoltre non si sarebbero pi\u00f9 dovuti preoccupare dei persiani Sasanidi, che dopo la guerra attraversarono un periodo di crisi e decadenza. Tuttavia, una decina di anni dopo, una nuova minaccia sarebbe apparsa all'orizzonte per i due imperi, gli Arabi. I due imperi, ormai indeboliti dalle lunghe guerre tra di loro, non riuscirono ad opporsi agli Arabi musulmani, che in poco tempo causarono la caduta dell'Impero Sasanide e strapparono ai Bizantini l'Egitto, la Siria, l'Armenia e la Mesopotamia."}
{"id": "1879141", "revid": "1498232", "url": "https://it.wikipedia.org/wiki?curid=1879141", "title": "Rai Gr Parlamento", "text": "Rai Gr Parlamento (noto anche solo come Gr Parlamento) \u00e8 un canale radiofonico edito dalla Rai che informa sulle attivit\u00e0 del Parlamento, diffondendo in diretta le sedute d'Aula e delle principali Commissioni di Camera dei deputati e Senato della Repubblica.\nIl canale \u00e8 diretto da Andrea Vianello in qualit\u00e0 di direttore del Giornale Radio Rai, testata che dal 12 giugno 2014 gestisce anche le trasmissioni del canale. Il caporedattore \u00e8 Danilo Cretara.\nStoria.\nIstituita con legge dello stato nel 1998 e regolata dal contratto di servizio RAI-Ministero delle Comunicazioni, diventa testata autonoma nel 2006, al fine di porre rimedio alla lacuna informativa circa le attivit\u00e0 istituzionali delle quali sino a quel momento solo Radio Radicale provvedeva a render conto a livello nazionale.\nDal mese di agosto 2009 il direttore \u00e8 Riccardo Berti che muore il 4 aprile 2010. Al suo posto subentra \"ad interim\" Antonio Preziosi che ricoprir\u00e0 l'incarico fino al 28 settembre 2011 giorno in cui verr\u00e0 sostituito da Giovanni Miele. Dal 10 gennaio 2013 dopo il pensionamento di Miele, il canale viene diretto da Gianni Scipione Rossi.\nDal 12 giugno 2014 il canale rientrer\u00e0 a far parte della testata Giornale Radio Rai, diretta da Flavio Mucciante.\nProgrammazione.\nOltre alle dirette la radio permette di seguire le attivit\u00e0 dei Presidente della Camera, Presidente del Senato e Presidente della Repubblica. Riferisce inoltre dei lavori del Parlamento europeo, dei Consigli regionali e di quelli Comunali delle principali citt\u00e0 italiane.\nI contenuti di GR Parlamento sono arricchiti da circa 15 rubriche a settimana, suddivise in specialistiche e divulgative. Le prime approfondiscono tematiche politico-parlamentari, le seconde parlano degli argomenti toccati nel lavoro parlamentare in maniera pi\u00f9 discorsiva.\nDal 17 luglio 2017, nei momenti in cui non ci sono programmi politici o d'informazione, durante i quali fino al giorno prima trasmettevano esclusivamente brani musicali italiani e stranieri a rotazione senza alcun jingle tra un brano e l'altro, viene ritrasmessa la programmazione di Rai Radio Tutta Italiana, composta esclusivamente da musica italiana. Tuttavia, qualche mese dopo, per quanto riguarda la rotazione musicale sono tornate a trasmettere anche canzoni straniere.\nDiffusione.\nIl programma \u00e8 diffuso soltanto dalle principali postazioni trasmittenti della rete Rai Way FM (modulazione di frequenza), in monofonia e con una qualit\u00e0 del suono inferiore rispetto agli altri canali Radio Rai. \u00c8 inoltre disponibile in streaming su internet ed \u00e8 diffuso anche sul DAB e via satellite.\nIl 23 febbraio 2012 il canale \u00e8 stato inserito sul digitale terrestre nel RAI Mux 2. Dal 14 al 20 settembre 2015 Rai GR Parlamento, insieme a Rai Radio 4 Light, Rai Radio 5 Classica e Rai Isoradio non \u00e8 stata disponibile. Il 21 settembre 2015 Rai GR Parlamento \u00e8 ritornata a essere trasmessa insieme a Rai Radio 5 Classica e Rai Isoradio. Il 20 ottobre 2021, in seguito allo spegnimento del mux, non \u00e8 pi\u00f9 disponibile sul digitale terrestre."}
{"id": "1879145", "revid": "36426", "url": "https://it.wikipedia.org/wiki?curid=1879145", "title": "Scavi di Pompei", "text": ""}
{"id": "1879146", "revid": "120345230", "url": "https://it.wikipedia.org/wiki?curid=1879146", "title": "LoredanaBertE'", "text": "Loredanaberte' \u00e8 il quinto album musicale della cantante italiana Loredana Bert\u00e8. \nIl disco.\nFu prodotto da Mario Lavezzi e pubblicato nel 1980 dall'etichetta discografica CGD.\n\"In alto mare\" fu proposta fuori concorso al Festivalbar, e nel 2004 fu utilizzata dai 2 Black per la hit \"Waves of Luv\", rinnovandone la popolarit\u00e0. Il genere funky \u00e8 proposto anche nei brani \"Prima o poi\" e \"Io resto senza vento\".\nTra gli autori \u00e8 presente anche Pino Daniele, cantautore allora non ancora popolare.\nL'album \u00e8 stato ristampato su CD nel 1997.\nLa posizione pi\u00f9 alta raggiunta in classifica \u00e8 la numero 14 (dove rimane per tre settimane consecutive) e resta nella top 50 per ben 21 settimane consecutive. Il 33 giri ottiene il disco d'oro per le oltre copie vendute. Nella classifica annuale dei 100 album pi\u00f9 venduti nel 1980 si classifica al 61\u00ba posto.\nIl 20 settembre 2020 in occasione del compleanno di Loredana Bert\u00e8 (70 anni) e il quarantennale dalla prima pubblicazione (1980) \u00e8 stato ristampato (per la serie 70bert\u00e8 edition) per la prima volta in formato 'picture disc' in due versioni \"standard\" con card e \"deluxe\" con card autografata dalla stessa Bert\u00e8.\nLa foto della card riprende la copertina originale del 45 giri 'in alto mare'."}
{"id": "1879147", "revid": "36426", "url": "https://it.wikipedia.org/wiki?curid=1879147", "title": "Scavi di Ercolano", "text": ""}
{"id": "1879148", "revid": "36426", "url": "https://it.wikipedia.org/wiki?curid=1879148", "title": "Antica basilica di San Pietro", "text": ""}
{"id": "1879151", "revid": "339392", "url": "https://it.wikipedia.org/wiki?curid=1879151", "title": "Vescovo Ambrogio", "text": ""}
{"id": "1879152", "revid": "36426", "url": "https://it.wikipedia.org/wiki?curid=1879152", "title": "Basilica di Santa Maria Antiqua", "text": ""}
{"id": "1879154", "revid": "599013", "url": "https://it.wikipedia.org/wiki?curid=1879154", "title": "Roztoky", "text": "Roztoky pu\u00f2 riferirsi a diversi toponimi:"}
{"id": "1879155", "revid": "320578", "url": "https://it.wikipedia.org/wiki?curid=1879155", "title": "Velvet underground", "text": ""}
{"id": "1879158", "revid": "62004", "url": "https://it.wikipedia.org/wiki?curid=1879158", "title": "Stijn Devolder", "text": "Carriera.\nDopo un buon 2001, in cui vince la Vlaamse Pijl e il Grote Prijs Stad Waregem gareggiando anche per alcuni mesi da stagista con la Mapei-Quick Step, esordisce tra i professionisti a inizio 2002 con la formazione belga Vlaanderen-T-Interim. Nel maggio 2004, in maglia US Postal Service, vince la sua prima corsa da \"pro\", la quarta tappa della Quatre Jours de Dunkerque in Francia; l'anno dopo, con la nuova Discovery Channel (ex US Postal) si aggiudica anche la classifica finale della Driedaagse De Panne. Nel 2006 vince una frazione del Giro del Belgio e chiude al decimo posto la Vuelta a Espa\u00f1a 2006, mentre nel 2007 fa suoi il titolo nazionale belga in linea e la classifica finale del Giro d'Austria, e conclude terzo al Giro di Svizzera.\nNel 2008 passa alla Quick Step. \u00c8 nel triennio con il team di Patrick Lefevere che ottiene i successi pi\u00f9 prestigiosi, vincendo due edizioni consecutive del Giro delle Fiandre, nel 2008 e nel 2009. In entrambe le prove riesce a imporsi in solitaria: nel 2008, in maglia di campione nazionale, attaccando i rivali sull'Eikenmolen e percorrendo gli ultimi 25\u00a0km tutto solo, l'anno dopo staccando il gruppetto di testa sul Muro di Grammont, penultima asperit\u00e0 della corsa ai \u201315\u00a0km dall'arrivo. Nel 2008 \u00e8 anche vincitore della Volta ao Algarve in Portogallo, si aggiudica inoltre il suo secondo titolo nazionale in linea nel 2010, il titolo belga a cronometro nel 2008 e nel 2010, e la classifica finale del Giro del Belgio ancora nel 2008 e nel 2010.\nNel biennio 2011-2012 gareggia in maglia Vacansoleil, senza cogliere successi, mentre nel 2013 si accasa alla RadioShack-Leopard (divenuta Trek dal 2014), supportando Fabian Cancellara nelle classiche del Nord e riuscendo anche a conquistare per la terza volta il titolo nazionale in linea. Nel biennio 2017-2018 \u00e8 tra le file della Veranda's Willems-Crelan, squadra di categoria Professional, mentre nel 2019 passa alla Corendon-Circus di Mathieu van der Poel per un'ultima stagione di attivit\u00e0.\nAnnuncia il ritiro dalle corse, ormai quarantenne e dopo diciotto stagioni da professionista, nel novembre del 2019."}
{"id": "1879162", "revid": "838137", "url": "https://it.wikipedia.org/wiki?curid=1879162", "title": "Kamenn\u00e1 Poruba", "text": "Kamenn\u00e1 Poruba pu\u00f2 riferirsi a diversi toponimi della Slovacchia:"}
{"id": "1879163", "revid": "34928", "url": "https://it.wikipedia.org/wiki?curid=1879163", "title": "Faddan", "text": ""}
{"id": "1879164", "revid": "17542969", "url": "https://it.wikipedia.org/wiki?curid=1879164", "title": "Spirito di sale", "text": ""}
{"id": "1879168", "revid": "1916082", "url": "https://it.wikipedia.org/wiki?curid=1879168", "title": "Bernhard Kohl", "text": "Carriera.\nDa dilettante ottenne buoni risultati: campione nazionale Under-23 nel 2002, nello stesso anno vinse anche la Rund um den Henninger-Turm. Due anni pi\u00f9 tardi conquist\u00f2, sempre nella categoria Under-23, il Tour des Pyr\u00e9n\u00e9es.\nKohl debutt\u00f2 come professionista nel 2005 nella squadra tedesca T-Mobile. Seppur giovane, si distinse con i migliori scalatori al Crit\u00e9rium du Dauphin\u00e9 Lib\u00e9r\u00e9 2006, in cui termin\u00f2 terzo nella classifica generale. Nello stesso anno divent\u00f2 campione d'Austria. Scelto come leader della squadra per la Vuelta a Espa\u00f1a 2006, fu costretto a ritirarsi a causa di una caduta quando occupava l'ottava posizione nella classifica generale, ad un minuto e trentasette secondi dal leader Janez Brajkovi\u010d.\nNel 2007 pass\u00f2 alla Gerolsteiner. Fu con i colori di questa squadra che termin\u00f2 terzo al Tour de France 2008, dietro Carlos Sastre e Cadel Evans, aggiudicandosi anche la maglia a pois di miglior scalatore. Venne in seguito declassato quando, il 13 ottobre 2008, \"L'\u00c9quipe\" annunci\u00f2 che, dopo i controlli sui campioni nei laboratori di Ch\u00e2tenay-Malabry, era stata riscontrata la sua positivit\u00e0 al CERA, l'EPO di terza generazione a cui gi\u00e0 era stato trovato positivo Riccardo Ricc\u00f2.. Venne quindi sospeso per due anni dalla commissione antidoping austriaca NADA. La Silence-Lotto, con cui aveva firmato un accordo triennale, annull\u00f2 il contratto.\nIl 25 maggio 2009 annunci\u00f2 il ritiro dall'attivit\u00e0 sportiva. Poco dopo, ammise alla stampa di essersi dopato in continuazione, sin dall'et\u00e0 di 19 anni."}
{"id": "1879170", "revid": "857138", "url": "https://it.wikipedia.org/wiki?curid=1879170", "title": "Petrovce", "text": "Petrovce pu\u00f2 riferirsi a diversi toponimi della Slovacchia:"}
{"id": "1879184", "revid": "857138", "url": "https://it.wikipedia.org/wiki?curid=1879184", "title": "\u0160tefanovce", "text": "\u0160tefanovce pu\u00f2 riferirsi a diversi toponimi della Slovacchia:"}
{"id": "1879190", "revid": "1305772", "url": "https://it.wikipedia.org/wiki?curid=1879190", "title": "Sozione", "text": "Sozione \u00e8 il nome di diversi personaggi dell'antica Grecia:"}
{"id": "1879195", "revid": "124123", "url": "https://it.wikipedia.org/wiki?curid=1879195", "title": "Maxime Monfort", "text": "Passista-scalatore, capace di difendersi in salita e ottenere buone prestazioni a cronometro ha conquistato in carriera due brevi corse a tappe, il Tour de Luxembourg e il Bayern Rundfahrt oltre ad un titolo nazionale a cronometro. Il suo miglior risultato nella classifica generale di un Grande giro \u00e8 stato il quinto posto alla Vuelta a Espa\u00f1a 2011."}
{"id": "1879197", "revid": "729019", "url": "https://it.wikipedia.org/wiki?curid=1879197", "title": "FA Cup 1955-1956", "text": "La FA Cup 1955\u201356 fu la 75\u00aa edizione della pi\u00f9 antica competizione calcistica del mondo, la FA Cup. Il vinse il trofeo, battendo il Birmingham City 3\u20131 nella finale giocata allo stadio Wembley di Londra.\nRisultati.\nPrimo turno.\nA questa fase del torneo parteciparono 48 squadre di Terza Divisione Nord e Terza Divisione Sud che diventarono le prime 32 squadre dilettantistiche a passare la fase qualificatoria del torneo.\nGli incontro furono giocati sabato 19 novembre 1955. Sette partite furono pareggiate, quindi vennero disputati gli spareggi la settimana successiva. Due incontri ebbero bisogno di un secondo spareggio, giocato luned\u00ec 28 novembre 1955.\nSecondo turno.\nGli incontri furono disputati sabato 10 dicembre 1955. Sette incontri furono pareggiati, quindi vennero disputati gli spareggi la settimana successiva.\nTerzo turno.\nA questa fase del torneo entrarono nel torneo 44 squadre professionistiche. Gli incontri furono giocati sabato 7 gennaio 1956, Quattro incontri furono rinviati per maltempo. Quattro partite finirono in pareggio e vennero fatti gli spareggi la settimana successiva.\nQuarto turno.\nGli incontri furono giocati sabato 28 gennaio 1956. Quattro incontri furono pareggiati e vennero disputati gli spareggi la settimana successiva. La partita tra e fu giocata ben cinque volte, al quarto spareggio il Chelsea riusc\u00ec infine a battere gli avversari.\nQuinto turno.\nGli incontri furono giocati sabato 18 febbraio 1956. Tre incontri furono pareggiati e vennero quindi disputati gli spareggi la settimana successiva.\nTurni finali.\nFinale.\nLa finale venne giocata sabato 5 maggio 1956 allo stadio Wembley e fin\u00ec 3\u20131, con i goal segnati da Joe Hayes, Bobby Johnstone e Jack Dyson per il Manchester City e Noel Kinsey per il Birmingham City. Il pubblico fu di 100.000 persone.\nIl portiere dei Citizens Bert Trautmann si ruppe una vertebra del collo, ma lui non se ne accorse e continu\u00f3 a giocare. Durante la premiazione accus\u00f3 un torcicollo: solo 3 giorni dopo i dottori si accorsero della gravit\u00e0. Aveva il collo spezzato e aveva rischiato di morire o restare paralizzato. "}
{"id": "1879198", "revid": "767487", "url": "https://it.wikipedia.org/wiki?curid=1879198", "title": "Mitridate II di Commagene", "text": "Figlio di Antioco I, combatt\u00e9 nel 31 a.C. ad Azio con Marco Antonio. Augusto lo destitu\u00ec e diede il regno ad Antioco II, suo fratello."}
{"id": "1879199", "revid": "827882", "url": "https://it.wikipedia.org/wiki?curid=1879199", "title": "\u00c9clair", "text": "L\u2019\u00e9clair (pron. , \"ecl\u00e8r\"; \"lampo\", \"folgore\") \u00e8 un lungo e sottile pasticcino di origine francese a base di pasta choux, farcito di crema o cioccolato, e glassato.\nCaratteristiche.\nLa pasta, la stessa usata per i profiterole, viene modellata in una forma oblunga e cotta finch\u00e9 non \u00e8 croccante e vuota al suo interno. Una volta raffreddata, la pasta viene riempita con una crema pasticcera al cioccolato o al caff\u00e8 o panna montata, e ricoperta da una glassa dello stesso tipo del ripieno. Altri ripieni possono essere crema al pistacchio o al rum, frutta, o crema di nocciole.\nOrigine degli \"\u00e9clair\".\nLa pasticceria a base di pasta choux nacque durante il rinascimento in Francia e in Italia alla corte dei Medici, tuttavia fu il grande chef francese Marie-Antoine Car\u00eame (1784-1833) a sviluppare la produzione di questo tipo di pasticceria, ed \u00e8 probabilmente a lui che si deve la ricetta dell\"'\u00e9clair\". La parola, che in francese significa \u00ablampo\u00bb, viene utilizzata per la prima volta sia in francese che in inglese col senso di pasticcino a partire dagli anni '60 del 1800. La prima ricetta in inglese degli \"\u00e9clair\" conosciuta appare nel libro \"Boston Cooking School Cook Book\" di Mrs. D.A. Lincoln, pubblicato nel 1884.\nIl \"Dictionnaire de l'Acad\u00e9mie fran\u00e7aise\" propone la seguente interpretazione del termine \"\u00e9clair\": \u00abIn senso figurato, si dice in pasticceria di una specie di dolce alla crema, cos\u00ec chiamato perch\u00e9 si mangia in un attimo."}
{"id": "1879201", "revid": "2084998", "url": "https://it.wikipedia.org/wiki?curid=1879201", "title": "Lega dell'Alxa", "text": "La Lega dell'Alxa (in mongolo tradizionale , Ala\u0161a ayima\u0263; in mongolo \u0410\u043b\u0448\u0430\u0430 \u0430\u0439\u043c\u0430\u0433, Al\u0161aa ajmag; in cinese \u963f\u62c9\u5584\u76df; in pinyin \u0100l\u0101sh\u00e0n M\u00e9ng) \u00e8 una delle 12 prefetture e delle 3 leghe della Mongolia Interna. La lega confina a nord con la Mongolia, a nord-est con il Bayan Nur, ad est con il Wuhai e l'Ordos, a sud-est con la Ningxia e a sud ed ovest con il Gansu. La capitale \u00e8 Bayan Hot (vecchio nome \u5b9a\u8fdc\u8425 Dingyuanying).\nSociet\u00e0.\nEvoluzione demografica.\nNel censimento del 2000 c'erano 196.279 abitanti. L'Alxa \u00e8 la regione della Mongolia Interna meno popolata.\nGeografia antropica.\nSuddivisioni amministrative.\nL'Alxa \u00e8 divisa in tre bandiere:"}
{"id": "1879203", "revid": "110157", "url": "https://it.wikipedia.org/wiki?curid=1879203", "title": "Junior (scacchi)", "text": "Junior \u00e8 un motore scacchistico creato dai programmatori israeliani Amir Ban e Shay Bushinsky. Il Grande maestro Boris Alterman li ha aiutati, specialmente nello sviluppo dei libri d'apertura. La versione di Junior per sistemi multiprocessore \u00e8 detta Deep Junior.\nUna delle innovazioni di Junior rispetto agli altri programmi di scacchi \u00e8 nel suo modo di contare le mosse. Junior conta le mosse interessanti come una sola mossa o addirittura meno. In tal modo le varianti interessanti sono analizzate pi\u00f9 meticolosamente rispetto alle linee di gioco meno promettenti.\nAltra caratteristica del motore \u00e8 detta \"opponent modeling\"; Junior pu\u00f2 giocare mosse che obiettivamente non sono le pi\u00f9 forti, ma che orientano il gioco verso i punti deboli dell'avversario.\nRisultati.\nNel giugno del 2007, Deep Junior ha vinto la \"Ultimate computer chess challenge\" organizzata dalla FIDE sconfiggendo Deep Fritz 4-2. I team optarono dunque per non far partecipare i loro motori al Campionato Mondiale di scacchi per computer, che si \u00e8 svolto nello stesso periodo.\nJunior ha vinto il Campionato mondiale di scacchi per personal computer nel 1997 e nel 2001 ed il Campionato Mondiale di scacchi per computer nel 2002, nel 2004 e nel 2006; entrambi organizzati dalla International Computer Games Association.\nNel 2003 Deep Junior pareggi\u00f2 un match di 6 partite contro Garry Kasparov con il risultato di 3-3. Ha invece vinto nel 2006 un match contro Teimour Radjabov."}
{"id": "1879204", "revid": "17543543", "url": "https://it.wikipedia.org/wiki?curid=1879204", "title": "Maledizione di ondina", "text": ""}
{"id": "1879207", "revid": "283141", "url": "https://it.wikipedia.org/wiki?curid=1879207", "title": "Deep Junior", "text": ""}
{"id": "1879208", "revid": "62004", "url": "https://it.wikipedia.org/wiki?curid=1879208", "title": "Jurij Trofimov", "text": "Carriera.\nDurante i primi anni di attivit\u00e0, Trofimov si specializz\u00f2 nella mountain bike, in cui fu vicecampione mondiale juniores nel 2002 e si consacr\u00f2 campione del mondo Under-23 nel settembre 2005 ai mondiali di Livigno. Nello stesso periodo pass\u00f2 alla Omnibike Dynamo Moscow e ottenne i primi risultati anche su strada, con i podi al Tour du Finist\u00e8re e al Tour de Serbie. Successivamente vinse la Parigi-Troyes, sia nel 2006 sia nel 2007.\nRaccomandato a Jean-Ren\u00e9 Bernaudeau dal connazionale Evgenij Sokolov, allora membro della Vend\u00e9e U, Trofimov fu ingaggiato dalla Bouygues T\u00e9l\u00e9com nel 2008 e non tard\u00f2 a confermare le speranze in lui riposte. Al debutto termin\u00f2 ottavo nel Grand Prix d'Ouverture La Marseillaise, poi vinse una tappa e la classifica generale dell'\u00c9toile de Bess\u00e8ges; ottenne altri buoni risultati nel mese seguente alla Volta a la Comunitat Valenciana (dodicesimo), al Crit\u00e9rium International (quindicesimo) e alla Freccia Vallone (quattordicesimo). In giugno vinse in solitaria la quinta tappa del Crit\u00e9rium du Dauphin\u00e9 Lib\u00e9r\u00e9, staccando i compagni di fuga sul Col de Joux Plane e resistendo al ritorno del gruppo lungo la discesa verso Morzine. Si classific\u00f2 anche terzo nella settima ed ultima tappa, terminando secondo nella classifica scalatori e dodicesimo in quella generale. In luglio partecip\u00f2 al suo primo Tour de France, in cui si classific\u00f2 sesto nella seconda tappa. Nel 2009 vinse quindi la seconda tappa della Vuelta al Pa\u00eds Vasco e termin\u00f2 nono nella Parigi-Nizza.\nNella stagione 2011 si trasferisce alla Katusha, ma con la squadra russa non mette a referto alcuna vittoria. Nel 2014 passa all'altra formazione russa Tinkoff-Saxo, e in stagione si aggiudica una tappa al Crit\u00e9rium du Dauphin\u00e9 e conclude il Tour de France al quattordicesimo posto. L'anno dopo si classifica decimo al Giro d'Italia, piazzandosi secondo nella frazione di Madonna di Campiglio, e vince il titolo nazionale a cronometro."}
{"id": "1879216", "revid": "1117982", "url": "https://it.wikipedia.org/wiki?curid=1879216", "title": "Scuola dei Sestii", "text": "La scuola dei Sestii fu una scuola filosofica, fondata a Roma intorno all'anno 40 a.C. da Quinto Sestio e continuata dal figlio, suo discepolo, il medico Sestio Nigro e durata per oltre mezzo secolo, fino all'anno 19 d.C., quando fu chiusa a seguito del decreto dell'imperatore Tiberio che proibiva i riti stranieri. I Sestii non erano ostili alle istituzioni pubbliche purch\u00e9 assicurassero la pace e la libert\u00e0 ma certo risultavano sospetti al potere politico .\nLa scuola fu forse l'unica scuola filosofica ispirata alla concezione tipicamente romana di valorizzare la pratica dell'esercizio concreto delle virt\u00f9 piuttosto che la speculazione teorica. La scuola fondeva lo stoicismo con elementi del pitagorismo, del platonismo e dell'aristotelismo , tutti principi dottrinali questi da trasfondere in saggi comportamenti per il raggiungimento di una vita felice.\nContrariamente alla tendenza del tempo di identificare l'uomo con il cittadino gli adepti della scuola osservavano un atteggiamento di indifferenza e di lontananza rispetto alla politica del \"Palazzo\". Seneca, che aveva ben altre idee sul rapporto tra filosofia e politica, apprezzava tuttavia dei Sestii la volont\u00e0 di disinteressarsi della vita dello Stato per \u00abappartarsi e aspirare a pi\u00f9 alte mete (\"ut ad ampliora secederet\") \u00bb.\nGli associati alla Scuola, che secondo Seneca assunse ben presto i caratteri di una vera e propria setta, vivevano in comunit\u00e0 e praticavano un regime alimentare rigorosamente vegetariano, nonch\u00e9 un esercizio costante rivolto all'ascesi e all'esame di coscienza :\nAlla scuola dei Sesti appartennero il grammatico greco Lucio Crassizio, l'enciclopedista e medico Aulo Cornelio Celso, discepolo sia di Quinto che di Sestio Nigro, e i precettori dello stesso Seneca: il retore Papirio Fabiano e il filosofo neopitagorico Sozione ."}
{"id": "1879218", "revid": "729019", "url": "https://it.wikipedia.org/wiki?curid=1879218", "title": "Terza guerra persiano-turca", "text": "La terza guerra persiano-turca fu il terzo e ultimo conflitto tra l'Impero sasanide e il Khaganato turco occidentale. A differenza delle precedenti guerre, non fu combattuta in Asia Centrale, ma in Transcaucasia. Le ostilit\u00e0 erano iniziate nel 627. A iniziare la guerra furono il khagan Tong Yabghu dei G\u00f6kt\u00fcrk occidentali e l'imperatore Eraclio I dell'Impero romano d'Oriente. I Sasanidi erano alleati con gli Avari.\nAntefatti.\nIn seguito al primo assedio di Costantinopoli con il quale gli Avari e i Persiani tentarono di espugnare la citt\u00e0, l'assediato imperatore bizantino Eraclio si trov\u00f2 politicamente isolato. Non poteva contare sull'aiuto dei potentati armeni cristiani di Transcaucasia, poich\u00e9 venivano considerati eretici dalla Chiesa ortodossa, e il re di Iberia prefer\u00ec farsi amici i Persiani religiosamente tolleranti. Eraclio trov\u00f2 un naturale alleato in Tong Yabghu.\nNel 625, Eraclio mand\u00f2 nelle steppe il suo emissario, Andrea, che promise al Khagan grandi ricchezze in cambio di aiuto militare. Il khagan, per parte sua era ansioso di assicurare i commerci sino-bizantini lungo la via della seta, che erano stati interrotti dai Persiani a seguito della seconda guerra persiano-turca. Rispose quindi all'imperatore bizantino che si sarebbe vendicato dei suoi nemici e che lo avrebbe aiutato nella guerra contro il comune nemico persiano. Un'unit\u00e0 di 1.000 cavalieri attravers\u00f2 la Transcaucasia persiana e port\u00f2 il messaggio del Khagan all'accampamento bizantino in Anatolia.\nAssedio di Derbent.\nAgli inizi del 627, i G\u00f6kt\u00fcrk e i loro alleati cazari arrivarono a Derbent. Questa nuova fortezza era l'unica via d'accesso alla terra fertile dell'Aghvania (odierno Azerbaigian settentrionale). Lev Gumilev osserva che la milizia armata alla leggera dell'Aghvania non era in grado di reggere all'urto delle orde della cavalleria pesante comandata da Tong Yabghu. Le sue truppe assediarono e presero Derbent e invasero l'Aghvania, saccheggiandola. La caduta e il sacco di Derbent venne descritta nei minimi dettagli dallo storico locale Movses Kagankatvatsi, che si pensa abbia assistito all'evento:\nLa caduta della fortezza che era creduta inespugnabile diffuse il panico in tutta la regione. L'esercito agvano si ritir\u00f2 nella capitale Partav, per poi muovere verso il Caucaso. I G\u00f6kt\u00fcrk, con i Cazari, piombarono loro addosso nei pressi del villaggio di Kalankatuyk, e li annientarono, prendendo prigionieri tutti quelli che non uccisero. I conquistatori imposero poi pesanti tributi ai vinti, come riferisce Movses\nAssedio di Tbilisi.\nL'obiettivo successivo dell'offensiva Turco-Bizantina era il Regno d'Iberia, il cui re Stefano era tributario di Cosroe II. Secondo lo storico Movses Kagankatvatsi, i Cazari \"circondarono e assediarono la famosa e grande citt\u00e0 commerciale sibaritica di Tbilisi\", dove vennero raggiunti dall'imperatore Eraclio con il suo potente esercito.\nEraclio e Tong Yabghu (che le fonti bizantine chiamano Ziebel) si incontrarono sotto le mura di Narikala. Il yabghu and\u00f2 dall'imperatore, baci\u00f2 la sua spalla e fece un inchino. In cambio, Eraclio abbracci\u00f2 il re dei barbari, lo chiam\u00f2 figlio, e l'incoron\u00f2 con il suo diadema. Durante il successivo banchetto i leader dei cazari ricevettero grandi doni in forma di orecchini e vestiti, mentre al yabghu venne promessa la mano della figlia dell'imperatore, Eudoxia Epiphania.\nL'assedio and\u00f2 avanti senza risultati, intervallato dalle frequenti sortite degli assediati, una delle quali cost\u00f2 la vita al loro re. Dopo due mesi i Cazari si ritirarono nelle steppe, promettendo di ritornare in autunno. Tong Yabghu lasci\u00f2 il giovane Buri-sad, forse suo figlio o nipote, in cambio dei rimanenti quarantamila che stavano assistendo Eraclio durante l'assedio. Poi se ne andarono, lasciando i Bizantini soli. I bizantini continuarono l'assedio, venendo scherniti dagli assediati.\nQuando i Georgiani ironicamente chiamarono l'imperatore \"il caprone\", riferendosi al suo matrimonio incestuoso, Eraclio pens\u00f2 a un passo del Libro di Daniele sul montone bicorne deposto dal caprone con una sola corna. Lo interpret\u00f2 come un buon auspicio e si diresse con il suo esercito a sud. Il 12 dicembre 627 egli apparve sulla sponda del Tigri e vinse l'esercito Persiano presso le rovine di Ninive. In gennaio devast\u00f2 i sobborghi della capitale dei Persiani Ctesifonte, causando una profonda trasformazione nelle relazioni tra Persiani e Bizantini.\nConclusione.\nIn seguito al trionfo di Eraclio, Tong Yabghu accorse per riprendere l'assedio di Tbilisi e prese la citt\u00e0 in inverno: \"con le spade sguainate, mossero verso le mura, ed erano una tale moltitudine che, inerpicandosi gli uni sulle spalle degli altri, raggiunsero gli spalti. Una cupa ombra cadde sugli sbigottiti cittadini: erano stati sconfitti, e non avevano pi\u00f9 alcuna difesa, racconta Movses. Anche se i Georgiani si arresero senza ulteriore resistenza, la citt\u00e0 venne depredata e i suoi cittadini vennero massacrati. Il governatore Persiano e il principe Georgiano vennero torturati a morte in presenza di Tong Yabghu.\nI G\u00f6kt\u00fcrk, rinomati per la loro abilit\u00e0 nel combattimento individuale, mai eccelsero negli assedi. Per questo motivo Gumilev attribuisce la presa di Tbilisi ai Cazari. Ci sono buone ragioni per credere che questo successo incoraggi\u00f2 Tong Yabghu a pensare in grande. Egli infatti progett\u00f2 di annettere l'Aghvania al suo khaganato, invece di intraprendere un usuale campagna di saccheggio. Prima di ritornare a Suyab ordin\u00f2 a Buri-sad e i suoi generali di \"risparmiare la vita ai re e i nobili di quella terra, in quanto uscirono per incontrare mio figlio, arrendersi al mio dominio, concedere le loro citt\u00e0, castelli, e il commercio alle mie truppe\". Queste parole indicano che Tong Yabghu era ansioso di ottenere il controllo della porzione pi\u00f9 occidentale della via della seta, al contempo rafforzando il suo controllo sui tratti pi\u00f9 orientali che portavano in Cina. Nell'Aprile 630 Buri-sad era determinato a espandersi e mand\u00f2 il generale Chorpan Tarkhan con un esercito di 3.000 cavalieri a invadere l'Armenia. Usando una tattica caratteristica dei guerrieri nomadi, Chorpan Tarkhan tese un'imboscata e annichil\u00ec l'esercito persiano di 10.000 soldati mandati da Shahrbaraz per respingere l'invasione. Fortunatamente per i Persiani, ci furono delle rivolte nel Khaganato turco occidentale in quell'anno e Buri-sad evacu\u00f2 rapidamente la Transcaucasia."}
{"id": "1879219", "revid": "767487", "url": "https://it.wikipedia.org/wiki?curid=1879219", "title": "Solo Acoustic, Vol. 2", "text": "Solo Acoustic, Vol. 2 \u00e8 un album live di Jackson Browne, pubblicato nel 2008.\nIl disco presenta brani eseguiti dall'artista americano rigorosamente dal vivo, accompagnato solamente da chitarra acustica e pianoforte."}
{"id": "1879220", "revid": "857138", "url": "https://it.wikipedia.org/wiki?curid=1879220", "title": "Stupava", "text": "Stupava pu\u00f2 riferirsi a diversi toponimi:"}
{"id": "1879221", "revid": "1385252", "url": "https://it.wikipedia.org/wiki?curid=1879221", "title": "Expo 1982", "text": "L'Esposizione specializzata 1982 si svolse a Knoxville, Stati Uniti d'America, dal 1\u00ba maggio al 31 ottobre con il tema \"L'energia fa girare il mondo\".\nDopo il successo della Expo 1974 celebrata nella piccola citt\u00e0 di Spokane, Knoxville decise di organizzare un'esposizione centrata sul tema dell'energia che tra la fine degli anni settanta e gli inizi degli anni ottanta era un argomento di particolare attualit\u00e0.\nIl sito scelto per la manifestazione era un deposito ferroviario abbandonato adiacente al centro cittadino e all'Universit\u00e0 della citt\u00e0.\nSito.\nIl simbolo dell'esposizione di Knoxville fu certamente la \"Sunsphere\" (sfera del sole), una torre alta 95 metri con all'estremit\u00e0 una grande sfera metallica color bronzo che simboleggiava il sole, fonte d'energia per antonomasia per il pianeta Terra. All'interno della sfera era presente un ristorante da cui era possibile avere un'ampia visuale su tutta l'area occupata dalla Expo e sulla citt\u00e0.\nPartecipanti.\nAll'esposizione internazionale del 1982 parteciparono 22 Paesi e una serie di aziende quali Federal Express, Tenneco, ecc.\nEsposero in padiglioni propri anche gli Stati di:\nPadiglioni nazionali.\nAlla Expo 1982 venne presentato un padiglione della Comunit\u00e0 Economica Europea che fungeva da padiglione collettivo per Grecia, Belgio, Irlanda, Paesi Bassi, Danimarca e Lussemburgo.\nIl padiglione degli Stati Uniti d'America presentava una struttura angolare ed era ricoperto di pannelli solari per generare quasi la totalit\u00e0 dell'energia necessaria al funzionamento del padiglione.\nDopo la Expo.\nLa maggior parte delle strutture della Expo 1982 sono state smantellate e l'area che fu dedicata alla manifestazione \u00e8 ora un grande parco pubblico.\nTuttora \u00e8 possibile vedere la \"sunsphere\" che \u00e8 diventata il simbolo non ufficiale della citt\u00e0. La struttura \u00e8 rimasta lungamente inutilizzata e chiusa al pubblico ma nel 2007 per il 25\u00ba anniversario dell'esposizione \u00e8 stata riaperta. Vi sono presenti ora un caff\u00e8, un open space utilizzato per funzioni varie, uffici e un punto di osservazione."}
{"id": "1879224", "revid": "300067", "url": "https://it.wikipedia.org/wiki?curid=1879224", "title": "Chuck Person", "text": ""}
{"id": "1879225", "revid": "1543377", "url": "https://it.wikipedia.org/wiki?curid=1879225", "title": "Campionato del mondo di scacchi per computer", "text": "Il Campionato del mondo di scacchi per computer (World Computer Chess Championship, comunemente indicato con l'acronimo WCCC) \u00e8 un evento annuale nel quale i motori scacchistici competono fra di loro. L'evento \u00e8 organizzato dall'International Computer Games Association. Si tiene spesso in relazione alle \"Computer Olympiad\", una serie di tornei fra computer di altri giochi da tavolo. Nel campionato classico ogni team usa il proprio hardware, e dal 2010 \u00e8 stato introdotto un nuovo formato parallelo, chiamato World Chess Software Championship, nel quale tutti i partecipanti usano lo stesso tipo di hardware.\nA causa degli onerosi requisiti di partecipazione agli eventi della ICGA, che prevedono la presenza fisica del team nella sede dell'evento, il gioco su una scacchiera fisica, e requisiti stringenti di originalit\u00e0 del software (che ad esempio impediscono la partecipazione di fork), a partire dagli anni 2010 l'importanza di tale campionato \u00e8 diminuita e diversi tra i pi\u00f9 forti software scacchistici non vi prendono parte, a favore di altri eventi privati come il Top Chess Engine Championship.\nRisultati.\nIl WCCC \u00e8 aperto a tutti i tipi di computer, inclusi PC, supercomputer e computer specifici per gli scacchi.\nNel 2007 il campione in carica, Junior, si rifiut\u00f2 di difendere il titolo.\nNell'edizione 2009 \u00e8 stata adottata una regola che limita l'hardware a otto core, di fatto escludendo supercomputer e cluster. A partire dall'anno seguente, \u00e8 stato creato un formato parallelo, il Software Championship, nel quale tutti i partecipanti sono vincolati a usare lo stesso hardware, mentre nel formato tradizionale le restrizioni hardware sono state rimosse.\nWorld Chess Software Championship.\nA partire dal 2010 \u00e8 stato introdotto un nuovo formato di torneo, il World Chess Software Championship, che si disputa in parallelo nella stessa sede del World Computer Chess Championship. Le regole di tale evento prevedono che i software debbano essere eseguiti su configurazioni hardware identiche, con 45 minuti per partita con incremento di 15 secondi per mossa.\nCampionato del mondo di scacchi per microcomputer.\nDal 1980 al 2001 \u00e8 esistito un campionato parallelo riservato a programmi di scacchi per PC (WMCCC in inglese).\nDurante il 14\u00b0 WMCCC a Giacarta, al team israeliano di Junior fu proibito l'ingresso in Indonesia, cos\u00ec alcuni team non parteciparono all'evento in segno di protesta."}
{"id": "1879226", "revid": "767487", "url": "https://it.wikipedia.org/wiki?curid=1879226", "title": "Jo\u00e3o Carlos de Oliveira", "text": "Biografia.\nTra i pi\u00f9 grandi atleti della storia nella specialit\u00e0 del salto triplo, non riusc\u00ec nell'impresa di vincere un'Olimpiade, e si dovette accontentare di due medaglie di bronzo, conquistate a , dietro al sovietico Viktor Saneev e allo statunitense James Butts, e a , dietro ai sovietici Jaak Uudm\u00e4e e allo stesso Saneev. La gara di Mosca dest\u00f2 sospetti agli osservatori neutrali fin dal primo momento; de Oliveira si vide annullare diversi salti in modo piuttosto sospetto, in particolare in un tentativo aveva dato la sensazione che fosse andato al di l\u00e0 del suo stesso record del mondo.\nNel 1992 Harry Seinberg, estone che al tempo allenava i due sovietici, ammise una prima volta la farsa dei giudici tesi a dare la vittoria ai sovietici e in particolare il quarto alloro olimpico a Saneev. Seinberg si scus\u00f2 pubblicamente con de Oliveira ai Giochi paraplegici del 1992 ma non conferm\u00f2 le sue parole al Comitato Olimpico Internazionale e ritratt\u00f2 tutto. Nel 2000, il giornale australiano The Sydney Morning Herald pubblic\u00f2 un reportage su come sarebbe avvenuta la \"farsa\" di Mosca.\nIl 15 ottobre 1975 durante i Giochi panamericani di Citt\u00e0 del Messico stabil\u00ec il record del mondo del salto triplo con la misura di 17,89\u00a0m, che fu battuto solo 10 anni dopo nel 1985 da Willie Banks, e fu record sudamericano e brasiliano fino a quando, nel maggio 2007, il connazionale Jadel Greg\u00f3rio non lo batt\u00e9 di un centimetro, portandolo a 17,90\u00a0m.\nIl 22 dicembre 1981 fu vittima di un terribile incidente stradale, causato da un ubriaco in fuga dalla polizia, dopo il quale sub\u00ec l'amputazione della gamba destra sotto il ginocchio. Successivamente venne eletto due volte deputato al parlamento brasiliano.\nDopo essere precipitato nell'alcolismo e nella depressione, mor\u00ec il 29 maggio 1999 di cirrosi epatica all'et\u00e0 di 45 anni."}
{"id": "1879228", "revid": "289247", "url": "https://it.wikipedia.org/wiki?curid=1879228", "title": "Campionato mondiale di scacchi per personal computer", "text": ""}
{"id": "1879230", "revid": "404338", "url": "https://it.wikipedia.org/wiki?curid=1879230", "title": "Zavod", "text": ""}
{"id": "1879231", "revid": "944090", "url": "https://it.wikipedia.org/wiki?curid=1879231", "title": "Disvetro", "text": "Disvetro (\"Disv\u00e8dar\" in dialetto mirandolese) \u00e8 una frazione del comune di Cavezzo in provincia di Modena.\nFino al 1815 Disvetro e Villa Motta formavano il comune di Casare.\nStoria.\nIl territorio di Disvetro fu donato nel 752 dal re Astolfo, a sant'Anselmo, primo abate dell'Abbazia di Nonantola, rimanendo ad esso fino al 1272; dopodich\u00e9 pass\u00f2 in propriet\u00e0 al casato del Fante, ai figli di Manfredo da Quarantoli. \nComunque, la prima notizia certa di questo paese si ha nel 992 con la denominazione di \"Dusveclum\" che poi divenne \"Duxvelcum\", \"Disvetrum\" e infine Disvetro.\nA Disvetro visse lo scrittore Antonio Delfini ed \u00e8 ancora presente la sua dimora risalente al XVIII secolo.\nNel 1978 venne inaugurato l'osservatorio astronomico Geminiano Montanari, noto per aver scoperto sette asteroidi tra il 1995 e il 2001.\nOrigine del nome.\nL'etimologia della parola Disvetro, significa vecchio condotto delle acque, oppure, luogo dove le acque scorrevano; infatti, nei tempi antichi il quinto ramo del fiume Secchia scorreva attorno ad un dosso, presso l'attuale chiesa parrocchiale.\nGeografia fisica.\nIl paese si trova all'estremo nord della provincia di Modena, dal cui capoluogo dista ; il confine con la Lombardia si trova ad una decina di chilometri.\nCuriosit\u00e0.\nIl cantante romano Lando Fiorini ha vissuto brevemente in questa localit\u00e0 presso la famiglia Montanari in affido dai suoi genitori che versavano in miseria a Roma."}
{"id": "1879232", "revid": "300067", "url": "https://it.wikipedia.org/wiki?curid=1879232", "title": "Mark Jackson", "text": "Carriera da giocatore.\nJackson fu la diciottesima scelta del Draft NBA 1987 dei New York Knicks. Gioc\u00f2 con Patrick Ewing e Charles Oakley e il suo miglior anno a New York fu sotto la guida di coach Rick Pitino con 13.6 punti di media e 10.6 assist proprio nella sua stagione da rookie, statistiche che gli garantirono il premio di Rookie of the Year. Essendo stato scelto alla numero 18 nel Draft, Mark Jackson rappresenta la seconda del Draft pi\u00f9 bassa ad aver vinto il premio Rookie of the Year dopo Woody Sauldsberry che nel 1958 vinse il premio nonostante fosse la scelta numero 60.\nNella stagione successiva, i Knicks vinsero il titolo dell'Atlantic Division e si piazzarono secondi nella Eastern Conference, proprio dietro i Detroit Pistons che vinsero il campionato quell'anno. Il 1989 \u00e8 un anno importante per Jackson in quanto partecip\u00f2 all'NBA All-Star Weekend 1989 per l'unica volta nella sua carriera. Nei Playoffs i Knicks sconfissero per 4-0 i Philadelphia 76ers di Charles Barkley nel primo turno per poi venire sconfitti dai Chicago Bulls di Michael Jordan, che mise a segno pi\u00f9 di 40 punti di media nella serie, per 4-2. Le stagioni seguenti non furono brillanti per Jackson per via di un suo calo di forma e della partenza di Coach Pitino che and\u00f2 ad allenare l'University of Kentucky.\nNella stagione 1991-92 Jackson si trasfer\u00ec ai Los Angeles Clippers in una trade che mand\u00f2 Charles Smith e Doc Rivers ai Knicks. Con i suoi compagni di squadra Danny Manning e Ron Harper, allenato da Larry Brown, Jackson aiut\u00f2 i Clippers ad andare ai Playoffs per il secondo anno consecutivo.\nNel 1994 Mark Jackson fu scambiato con gli Indiana Pacers per Pooh Richardson, Malik Sealy e una scelta al draft. Ai Pacers gioc\u00f2 con Reggie Miller e Rik Smits. Prima della stagione 1996-97 fu mandato ai Denver Nuggets, ma visto che i risultati dei Pacers in quella stagione non erano soddisfacenti il general manager di Indiana Donnie Walsh decise di riprendere Jackson, che tuttavia non riusc\u00ec ad aiutare i suoi compagni a qualificarsi per i play-off. Nella stagione 1999-2000 gli Indiana Pacers si qualificano alle Finals, unica presenza di Mark Jackson nelle finali NBA, ma persero contro i Los Angeles Lakers di per 4-2.\nLa stagione seguente venne ceduto ai Toronto Raptors, franchigia in cui Jackson gioc\u00f2 54 partite prima di essere ceduto nuovamente ai Knicks, ma nei play-off in quella stagione la squadra di New York venne eliminata dai play-off proprio dalla squadra canadese.\nNella stagione 2002-03 Jackson gioc\u00f2 per gli Utah Jazz come riserva di John Stockton. Mentre gioc\u00f2 la sua ultima stagione nel 2003-04 agli Houston Rockets accumulando 42 presenze.\nChiuse la carriera come 4\u00ba giocatore ad aver fornito il maggior numero di assist nella Lega (10.334).\nCarriera da allenatore.\nIl 6 giugno 2011 Jackson fu assunto come allenatore dai Golden State Warriors. Prese in eredit\u00e0 una squadra che aveva partecipato ai play-off una sola volta nei precedenti 17 anni, e promise di farla diventare una buona squadra a livello difensivo oltre che una contendente al titolo. Ma il primo anno, stagione 2011-12, non and\u00f2 bene, infatti si chiuse con il record di 23-43 anche per colpa degli infortuni dei giocatori chiave. Nel 2012-13 grazie alle grandi prestazioni di Stephen Curry e di Klay Thompson, il record miglior\u00f2 sensibilmente, portandosi a 47-35 che valse il sesto posto nella Wester Conference. Al primo turno la squadra californiana sconfisse i Denver Nuggets per 4-2 per poi perdere in semifinale contro i San Antonio Spurs sempre in sei gare.\nNella stagione seguente i Warriors migliorarono ancora il proprio record portandolo a 51-31, e tornando a vincere 50 partite in una stagione dopo quella 1993-94. Ma la postseason non fu a livello della regular season. I Warriors infatti si fermarono al primo turno perdendo gara-7 contro i Los Angeles Clippers. Il 6 maggio 2014 Jackson fu licenziato dai Golden State Warriors."}
{"id": "1879234", "revid": "702184", "url": "https://it.wikipedia.org/wiki?curid=1879234", "title": "John Tooby", "text": "Biografia.\nTooby, insieme a sua moglie Leda Cosmides, ha dato un grande aiuto nello studio della psicologia evoluzionista. Tooby ricevette il suo Ph.D all'Universit\u00e0 di Harvard nel 1989 dopo aver fatto studi anche in psicologia sperimentale e in biologia, ed \u00e8 attualmente professore di antropologia all'Universit\u00e0 della California di Santa Barbara. Ha iniziato la sua carriera di insegnante alla Stanford University, dal 1999 al 2001 \u00e8 stato presidente dell\"'Human Behavior and Evolution Society\".\nNel 1992, assieme a sua moglie Leda Cosmides e al suo collaboratore Jerome Barkow, Tooby perfezion\u00f2 il libro \"\". Tooby e Cosmides cofondarono e diressero l'UCSB Center for Evolutionary Psychology. Tooby sta attualmente lavorando su un libro sull'evoluzione della riproduzione sessuata e sui sistemi genetici."}
{"id": "1879235", "revid": "287204", "url": "https://it.wikipedia.org/wiki?curid=1879235", "title": "Club Atletico Platense", "text": ""}
{"id": "1879236", "revid": "767487", "url": "https://it.wikipedia.org/wiki?curid=1879236", "title": "Khaganato turco occidentale", "text": "Il Khaganato turco occidentale o Khaganato onoq (cinese: \u897f\u7a81\u53a5; pinyin: \"Xi t\u016bju\u00e9\") si costitu\u00ec al termine di un cruento conflitto all'inizio del VII secolo (600 \u2013 603 d.C.) dopo che il Khaganato g\u00f6kt\u00fcrk (fondato nel VI secolo nella Mongolia settentrionale dal clan Ashina) si frantum\u00f2 in due parti: una orientale e una occidentale.\nI Turchi occidentali (noti anche come \"Onoq\", ossia \"dieci frecce\") intrattennero relazioni amichevoli con l'Impero bizantino al fine di espandere il loro territorio a spese del loro comune nemico, l'Impero sasanide. Nel 619 i Turchi occidentali invasero la Battriana ma furono respinti nel corso della Seconda guerra persiano-turca. Durante la Terza guerra persiano-turca, il khagan Tung Yabghu e suo nipote Buri-sad unirono le loro forze con quelle dell'imperatore Eraclio I e invasero con successo la Transcaucasia.\nLe capitali del khaganato furono Navekat (la capitale estiva) e Suyab (la capitale principale), entrambe situate nella valle del fiume \u010cu (Kirghizistan), a est di Bi\u0161kek. Il khaganato fu sopraffatto da forze cinesi al comando di Su Dingfang nel 658-659, venendo cos\u00ec sottomessi dall'Impero Tang.\nStoria.\nPanoramica.\nIl primo Khaganato turco fu fondato da Bumin Qaghan nel 552 in Mongolia e si diffuse rapidamente ad ovest verso il Mar Caspio. Nel giro di 35 anni la met\u00e0 occidentale e quella orientale erano indipendenti. Il Khaganato occidentale raggiunse il suo apice sotto Tong Yabghu Qaghan (618\u2013630). Dopo l'omicidio di Tong vi furono conflitti tra le fazioni dei Dulu e dei Nushibi, che produssero molti khagan dalla vita breve e la perdita di una porzione dei territori. Dal 642 i Cinesi della dinastia Tang in espansione cominciarono ad interferire. I Tang distrussero il khaganato nel 657\u2013659.\n552-575: espansione occidentale.\nI G\u00f6kt\u00fcrk e i Mongoli furono i soli due imperi a dominare sia la steppa orientale che quella centrale. I G\u00f6kt\u00fcrk inoltre furono il primo impero della steppa ad essere in contatto con tre grandi civilt\u00e0 agricole: Bisanzio, Persia e Cina. La loro espansione ad ovest dalla Mongolia \u00e8 scarsamente documentata. Gumil\u00ebv fornisce il seguente resoconto.\nBumin diede l'Ovest a suo fratello minore Ist\u00e4mi (553-75). La campagna probabilmente cominci\u00f2 nella primavera del 554 e apparentemente incontr\u00f2 poca resistenza. Presero Semirechye ed entro il 555 avevano raggiunto il Mare d'Aral, probabilmente su un percorso dall'Oxus inferiore, attraverso il Syr Darya, a nord di Tashkent, alla punta occidentale del Tien Shan. Spinsero davanti a loro vari popoli: Chioniti, Uari, Uiguri e altri. Sembra poi che questi si siano fusi negli Avari che i G\u00f6kt\u00fcrk spinsero attraverso il Volga nel 558. (Questa gente attravers\u00f2 la steppa occidentale e raggiunse l'Ungheria entro il 567.)\nI Turchi allora si volsero a sudest. A quel tempo gli Unni bianchi dominavano il Bacino del Tarim, la Fergana, la Sogdia, la Battria e Merv, mentre i Persiani si trovavano approssimativamente alla loro attuale frontiera. Cosroe I fece pace con i Bizantini e si volse contro gli Unni bianchi. I combattimenti iniziarono nel 560 (le date sono incerte) dopo che gli Unni bianchi uccisero un ambasciatore turco per lo Sci\u00e0. I Persiani ottennero una vittoria nel 562 e i Turchi presero Tashkent. Nel 565 gli Unni bianchi furono sconfitti a Karshi e si ritirarono in Battria dove rimasero dei nuclei fino alla conquista araba. I Turchi pretesero che gli Unni bianchi pagassero formalmente il tributo e quando questo fu rifiutato attraversarono l'Amu Darya, ma ci ripensarono e si ritirarono. Nel 571 fu tracciata una frontiera lungo l'Amu Darya, i Persiani espandendosi a est verso l'Afghanistan, mentre i Turchi ottennero, le citt\u00e0 mercatili sogdiane e il loro controllo della Via della Seta.\nIntorno al 567-576 (le fonti differiscono) i Turchi presero l'area tra il Mar Caspio e il Mar Nero.\nNel 568 presero parte della Battria.\n575-630: ascesa e tramonto del Khaganato occidentale.\nIshtami fu seguio da suo figlio Tardush (575-603). Intorno al 581 egli intervenne nella Guerra civile g\u00f6kt\u00fcrk orientale. Nel 588-89 i Turchi furono sconfitti dai Persiani vicino ad Herat. Nel 599-603 Ishtami ottenne la parte orientale del Khaganato turco, ma dopo la sua morte le due parti furono definitivamente scisse. Heshana Khagan (603-611) fu scacciato dalla Zungaria fuori e poi sconfitto da Sheguy (610-617), il nipote di Tardush, che conquist\u00f2 gli Altaj, riconquist\u00f2 Tashkent e razzi\u00f2 Ishfahan.\nSuo fratello Tong Yabghu Qaghan (618-630) fu il pi\u00f9 grande dei khaghan. Govern\u00f2 dal Bacino del Tarim al Mar Caspio, incontr\u00f2 il monaco buddhista Xu\u00e1nz\u00e0ng (probabilmente), mand\u00f2 uomini a combattere i Persiani a sud del Caucaso e suo figlio Tardush Shad a combattere in Afghanistan. Nell'anno della sua morte i Cinesi rovesciarono il Khaganato orientale in Mongolia. Tong fu ucciso da suo zio K\u00fcl\u00fcg Sibir (630) con il sostegno dei Dulo. I Nushibi misero il figlio di Tong, Irbis Bolun Cabgu (631-33), sul trono. I Nushibi si ribellarono e intronizzarono Dulu Khan (633-34) che fu seguito da Ishbara Tolis (634-38). Ci fu un conflitto tra Dulo e Nushibi e Yukuk Shad (638-42), figlio dell'ultimo khagan orientale, fu coinvolto. Le fazioni litigarono e i Nushibi e l'l'imperatore Taizong dei Tang insediarono sul trono Irbis Seguy (642-51). I Cinesi pretesero parte del Bacino del Tarim e allora si impadronirono di parte di esso, finch\u00e9 la guerra non fu fermata dalla morte di Taizong. Irbis fu rovesciato da Ishbara Qaghan (651-58) che, dopo circa sei anni di guerra, fu catturato dai Cinesi (vedi \"Conquista dei Turchi occidentali\". Dopo di ci\u00f2 vi furono vari khagan fantoccio. Nel 679-719 la vecchia capitale gokturca di Suyab fu una delle Quattro guarnigioni di Anxi. I Cinesi rimasero nell'area fino al tempo della ribellione di An Lushan (756).\nRelazioni con i Persiani e i Bizantini.\nVerso la fine del VI secolo, i Turchi consolidarono la loro posizione geopolitica in Asia centrale, come il fulcro del commercio tra Asia orientale e Asia occidentale - in cui la Persia e Bisanzio erano le potenze dominanti. Per gran parte di questo periodo, Ist\u00e4mi govern\u00f2 il khaganato da un campo invernale vicino Karasahr. Una cronologia dell'espansione verso ovest dei Turchi sotto Ist\u00e4mi potrebbe essere ricostruita come segue: \nUna prima legazione (o ambasciata) turca inviata a Costantinopoli visit\u00f2 Giustino II nel 563. Un mercante sogdiano di nome Maniakh guid\u00f2 una legazione turco-sogdiana a Costantinopoli nel 568, perseguendo il commercio e un'alleanza contro gli Avari e i Persiani. Un ufficiale bizantino di nome Zemarco accompagn\u00f2 Maniakh nel suo viaggio di ritorno (Zemarco in seguito lasci\u00f2 un resoconto pionieristico sui Turchi). Maniakh stavolta propose di aggirare i Persiani e riaprire una rotta diretta a nord del Caspio. Non \u00e8 certo, ma se il commercio su questa rotta successivamente fosse aumentato, avrebbe beneficiato le citt\u00e0 della Corasmia e del Mar Nero e avrebbe potuto avere qualcosa a che fare con la successiva ascesa dei Cazari e dei Rus'.\nIl controllo dei Turchi sulle citt\u00e0 mercantili sogdiane lungo l'Amu Darya dalla fine del VI secolo diede ai Turchi occidentali il controllo sostanziale della parte centrale della Via della Seta. Un generale cinese si lament\u00f2 del fatto che: \"I Turchi di per s\u00e9 sono di ingenui e miopi e tra loro possono essere facilmente suscitati dissidi. Sfortunatamente, vivono tra loro molti Sogdiani che sono furbi e insidiosi; ammaestrano e istruiscono i Turchi\". Sinor vedeva l'alleanza bizantina come un piano sogdiano per avvantaggiarsi a spese dei Turchi. Un fatto correlato \u00e8 che i Turchi orientali estorsero ai Cinesi come bottino una grande quantit\u00e0 di seta che doveva essere commercializzata verso ovest. Prima del 568, Maniakh, un importante mercante, visit\u00f2 il regime persiano sasanide, nel tentativo di aprire il commercio; questa proposta fu rifiutata, apparentemente perch\u00e9 i Persiani volevano limitare il commercio da parte dei e con i Bizantini. Secondo quanto riferito, i membri di una seconda legazione turca in Persia furono avvelenati. Dal 569, i Turchi e la Persia furono in guerra, fino a quando i Turchi furono sconfitti vicino a Merv; le ostilit\u00e0 cessarono nel 571.\nNel 576, il generale Valentino guid\u00f2 una missione bizantina da Turxanthos, un principe turco il cui campo era ad ovest del Caspio. Valentino voleva un'azione contro i Persiani e Turxanthos si lament\u00f2 che Bisanzio stava ospitando gli Avari. Valentino poi and\u00f2 ad est per incontrare Tardu. Ci\u00f2 che caus\u00f2 questa ostilit\u00e0 non \u00e8 chiaro. Nel 576-77 un generale turco chiamato Bokhan e un utiguro chiamato Anagai catturarono la citt\u00e0 bizantina di Panticapeo in Crimea, mentre fallirono in un assedio a Cherson. Questo segna l'estensione pi\u00f9 occidentale del potere turco.\nUna grande incursione nella Battria da parte dei Turchi, nel 588-589, fu sconfitta dai Sasanidi.\nL'alleanza turco-bizantina fu riattivata negli anni 620 durante l'ultima grande guerra bizantina-persiana prima delle conquiste arabe. Nel 627 Tong Yabghu Qaghan mand\u00f2 fuori suo nipote B\u00f6ri Shad. I Turchi assaltarono la grande fortezza di Derbent sulla costa del Caspio, entrarono in Azerbaigian e in Georgia, fecero un bel po' di saccheggi e incontrarono l'imperatore bizantino Eraclio che stava assediando Tiflis. Quando l'assedio and\u00f2 per le lunghe, i Turchi partirono ed Eraclio and\u00f2 a sud, dove ottenne una grande vittoria sui Persiani. I Turchi tornarono, catturarono Tiflis e massacrarono la guarnigione. A nome dei Bizantini, un generale turco di nome Chorpan Tarkhan poi conquist\u00f2 la maggior parte dell'Armenia. Che cosa i Turchi abbiano ottenuto da questa impresa non \u00e8 chiaro.\nGli Onoq o dieci trib\u00f9.\nDell'origine degli Onoq si danno due resoconti contraddittori:\nLa prima enunciazione fa risalire la loro origine all'inizio del Primo Khaganato turco con Ist\u00e4mi, fratello minore di Tumen (Bumen), che aveva portato con lui le dieci trib\u00f9 probabilmente dal Khaganato orientale in Mongolia e part\u00ec verso ad ovest per espandere il Khaganato. La data esatta dell'evento non fu registrata, e lo \"shanyu\" qui citato potrebbe essere Muhan Khan.\nLa seconda enunciazione lo identifica con Dielishi, che prese il trono nel 635 e cominci\u00f2 a rafforzare lo stato confermando le dieci trib\u00f9 iniziali e due ali tribali, in contrasto con la rotazione del governo tra le stirpi di Tumen (attraverso Apa) e di Ist\u00e4mi (attraverso Tardu) nel Khaganato occidentale. Da allora in poi, il nome \"dieci trib\u00f9\" (\u5341\u59d3) divenne come un riferimento abbreviato per i Turchi occidentali nelle cronache cinesi. Quelle divisioni non includevano le cinque maggiori trib\u00f9, che erano attive pi\u00f9 a est delle dieci trib\u00f9.\nLe trib\u00f9 precedenti consistevano di otto trib\u00f9 primarie governate da dieci capi in comando, dopo chiamate le \"on\" (dieci) \"oq\" (frecce) (\u5341\u7bad). Esse erano le cinque trib\u00f9 Duolu (\u5484\u9646), e le tre trib\u00f9 Nushibi (\u5f29\u5931\u6bd5). Le relazioni tra le dieci trib\u00f9 e le \u00e9lite dominanti erano divise in due gruppi. Le pi\u00f9 aristocratiche trib\u00f9 Duolu ad oriente, che detenevano il titolo di \"qur\", e le Nushibi di rango inferiore ad occidente, che erano probabilmente formate inizialmente dai coscritti Tiele. Durante la riforma le pi\u00f9 potenti trib\u00f9 Nushibi come A-Xijie e Geshu erano suddivise in due gruppi tribali con un titolo maggiore e minore sotto un nome tribale fisso."}
{"id": "1879240", "revid": "275274", "url": "https://it.wikipedia.org/wiki?curid=1879240", "title": "Hedwig and the Angry Inch", "text": "Hedwig and the Angry Inch \u00e8 un musical rock con musiche di Stephen Trask e libretto di John Cameron Mitchell, debuttato nell'Off Broadway nel 1998. Il musical racconta di Hedwig, un ragazzo gender non-conforming originario della Germania dell'Est che dopo una fallimentare operazione per cambiare sesso (per poter scappare da Berlino Est) si ritrova ad avere organi genitali propriamente n\u00e9 maschili n\u00e9 femminili, abbandonato dal fidanzato e costretto a ripartire da zero in America.\nIl musical \u00e8 la rappresentazione di un concerto di Hedwig, che si esibisce con la sua band, gli Angry Inch, e nel corso della serata canta e parla della sua vita. \"Hedwig\" \u00e8 rimasto in scena nell'Off Broadway per 857 repliche e ha vinto l'Obie Award per il miglior musical.\nAdattamento cinematografico.\nNel 2001 John Cameron Mitchell ha diretto e interpretato un adattamento cinematografico del musical, \"Hedwig - La diva con qualcosa in pi\u00f9\". Il film segue la storia di Hedwig, distanziandosi quindi dal concetto del concerto/racconto del musical, e sono presenti personaggi che nello spettacolo sono solo menzionati (come Tommy, interpretato da Michael Pitt)."}
{"id": "1879241", "revid": "123158445", "url": "https://it.wikipedia.org/wiki?curid=1879241", "title": "Because They Can", "text": "Because They Can \u00e8 il secondo album dei Nelson, uscito nel 1995 per l'etichetta discografica Geffen Records."}
{"id": "1879242", "revid": "152416", "url": "https://it.wikipedia.org/wiki?curid=1879242", "title": "Albissola", "text": ""}
{"id": "1879244", "revid": "1272592", "url": "https://it.wikipedia.org/wiki?curid=1879244", "title": "Criteri di sicurezza di Lamm", "text": "I criteri si sicurezza di Lamm sono una procedura non codificata dalla norma italiana per verificare le prestazioni in termini di sicurezza di un tracciato stradale in fase di progettazione o di adeguamento. Tali criteri, proposti dal ricercatore tedesco Ruediger Lamm, si basano essenzialmente sulla mutua interazione fra la velocit\u00e0 operativa e la velocit\u00e0 di progetto prevista in fase di progettazione.\nLamm ha proposto tre criteri di sicurezza di seguito discussi.\nPrimo criterio.\nIl primo criterio di Lamm \u00e8 basato sullo studio del comportamento di guida dell'utente e sull'analisi d'incidentalit\u00e0; lo scopo \u00e8 garantire una corrispondenza tra quelle che sono le attese del guidatore (rappresentate dalla velocit\u00e0 operativa) e le condizioni che sono state previste in fase di progetto (rappresentate dalla velocit\u00e0 di progetto). Vengono fissati tre livelli di qualit\u00e0 del progetto, definiti quantitativamente dalla differenza in valore assoluto tra la velocit\u00e0 operativa e quella assunta in progetto per l'elemento geometrico in esame, come mostrato nella tabella seguente:\nIl \"CCRs\" (Curvature Change Rate of the single curve) \u00e8 definito anche come il tasso di variazione di curvatura della singola curva, il cui valore analitico \u00e8 dato dal rapporto tra la deviazione angolare totale in gradi centesimali e la lunghezza complessiva del tratto curvilineo, secondo la seguente relazione:\nformula_1\nin cui:\nSe \"CCRs\" \u2260 0 la \"V85\" si valuta come:\nformula_2\nSe il valore del \"CCRs\" del singolo elemento \u00e8 nullo vuol dire che si sta analizzando un rettifilo, in tal caso si valuta la \"V85\" seguendo il secondo criterio.\nSecondo criterio.\nIl secondo criterio di Lamm verifica che tra due elementi geometrici successivi non vi siano differenze eccessive tra i valori delle velocit\u00e0 operative, secondo quanto riportato nella seguente tabella:\nA differenza della \"V85\" in curva, valutabile col 1\u00b0 metodo, la \"V85\" in rettifilo si valuta con un approccio differente. I rettifili vengono distinti in:\nSi possono presentare 3 casi:\nLe grandezze in gioco assumono il seguente significato:\nPer la loro valutazione valgono le seguenti formule:\n&lt;math&gt;TL_{min}=\nOltre la \"V85\" e la \"Vp\", il dato di partenza \u00e8 sempre il \"CCRs\" del singolo elemento: se questo valore \u00e8 nullo vuol dire che si sta analizzando un rettifilo e in tal caso non si applica la procedura del terzo criterio essendo poco rilevante.\nSe al contrario il \"CCRs\" \u00e8 diverso da zero si \u00e8 nel caso di una curva, bisogna allora calcolare il valore del coefficiente di attrito laterale richiesto \"fRD\", il valore del coefficiente di attrito tangenziale \"ft\" e il coefficiente di attrito laterale \"fRA\". A questo punto se ne valutano le differenze e si riscontra in quale classe qualitativa ricade il progetto in esame."}
{"id": "1879245", "revid": "2166030", "url": "https://it.wikipedia.org/wiki?curid=1879245", "title": "Guerra di Cipro", "text": "La guerra di Cipro del 1570-1573 o quarta guerra turco-veneziana \u00e8 un conflitto combattuto tra l'Impero ottomano e la Repubblica di Venezia per il predominio nel Mediterraneo orientale, conclusosi con la conquista ottomana del Regno di Cipro, ma al contempo con la dimostrazione della avvenuta perdita della supremazia navale turca nella battaglia di Lepanto.\nAntefatto.\nIl nuovo sultano Selim II, salito al trono nel 1566, durante la campagna d'Ungheria delle guerre ottomano-asburgiche, aveva, tra i primi atti, deposto l'ultimo Duca dell'Arcipelago, Jacopo IV Crispo, vassallo della Repubblica di Venezia. Selim II era giovane ed ambizioso, con un evidente complesso di inferiorit\u00e0 verso suo padre (Solimano il Magnifico, uno dei pi\u00f9 grandi sovrani ottomani di tutti i tempi); era anche omosessuale ed alcolizzato, fatti che politicamente lo indebolivano nei confronti del clero e degli arabi (che infatti erano in rivolta nello Yemen): aveva bisogno di una rapida campagna vittoriosa per risollevare le sorti del suo regno e non riusciva ad ottenere grandi vittorie nelle pianure ungheresi, centinaia di chilometri da Istanbul.\nSelim II, affidato il controllo degli affari di stato al gran visir Sokollu Mehmet Pa\u015fa, era riuscito a concludere nel 1568 con l'imperatore Massimiliano II la vantaggiosa pace di Adrianopoli. Assicuratosi cos\u00ec il controllo dei Balcani, il sultano fu libero di rivolgere la propria attenzione su Cipro, il vasto e ricco possedimento veneziano situato a pochi chilometri dalle sue coste, che ben si prestava a garantire la via marittima per il pellegrinaggio a La Mecca e per il quale Venezia pagava un tributo annuo ai turchi di 8000 ducati.\nVenezia, in pace armata coi Turchi sin dal 1540, al termine della terza guerra turco-veneziana, tentava di non dare pretesto a Selim per la guerra, ma il 13 gennaio 1570 il bailo di Costantinopoli, Marcantonio Barbaro, inform\u00f2 la Serenissima Signoria di essere venuto a sapere delle bellicose intenzioni del sultano.\nIn precedenza si era molto discusso (sia a Venezia che a Costantinopoli) di una possibile spedizione ottomana contro Grenada, in cui la minoranza islamica, insorta nel 1568-1569, stava subendo la vendetta spagnola, addirittura il balio Barbaro aveva cercato di corrompere in tal senso ministri, ammiragli ed imam, ottenendo non pochi successi in questa tattica che mirava a far scaricare la minaccia ottomana su una potenza non amica di Venezia. La Spagna era stata per\u00f2 informata dalle sue spie di questi maneggi, e ne aveva preso nota.\nIl 28 marzo giunse a Venezia, accompagnato dal segretario veneziano Alvise Buonrizzo, Kubad, l'ambasciatore di Selim, recando la richiesta di consegna dell'isola, con il pretesto della sua passata appartenenza all'Islam oltre a quello, molto pi\u00f9 concreto, che sull'isola andavano sovente a rifugiarsi corsari cristiani che i veneziani non potevano o non volevano catturare e consegnare (come da accordi) alla giustizia ottomana. La proposta venne seccamente rigettata ed iniziarono i preparativi di guerra: a Cipro, dove era luogotenente Nicol\u00f2 Dandolo, venne inviato Giulio Savorgnan, esperto in fortificazioni mentre venivano dispensati dal partecipare all'elezione del nuovo Doge tutti quei magistrati che avessero avuto parte ai preparativi militari. Girolamo Zane, nominato Capitano Generale da Mar gi\u00e0 nel 1566, aveva ricevuto il bastone di comando della flotta il giorno precedente, 27 marzo. A tutti i legni veneziani venne dato ordine di non lasciare i porti senza autorizzazione. Richieste di aiuto dal nuovo Doge Alvise I Mocenigo vennero inviate in tutta Europa, persino al Patriarca di Costantinopoli, perch\u00e9 istigasse con il suo clero la Morea alla rivolta, e allo Zar Ivan il Terribile perch\u00e9 attaccasse per via di terra.\nIl conflitto.\nLa flotta cristiana.\nLa flotta veneziana, forte di cinquanta galee si mosse quindi su Zara il 3 aprile per attendere il resto delle galere armate a Venezia ed a Candia. Durante la lunga sosta a Zara scoppi\u00f2 una terribile epidemia di tifo petecchiale che decim\u00f2 le ciurme e che avrebbe condizionato anche in futuro la spedizione. Il 30 maggio fu ordinato allo Zane di puntare su Corf\u00f9 dove avrebbe dovuto congiungersi con la flotta di Gianandrea Doria se questa vi fosse giunta in tempo. Il Capitano Generale da Mar dovette per\u00f2 attendere che tutte le galee fossero a disposizione e giunse a Corf\u00f9 solo il 29 giugno, dove non v'era traccia del Doria.\nIl 23 luglio la flotta veneziana si diresse verso oriente e, dopo aver fatto scalo a Cefalonia, Zante e Modone, giunse il 4 agosto a Candia. Gli ordini impartiti allo Zane imponevano di dirigersi subito verso Cipro, ma il capitano generale decise di aspettare di aver reintegrato tutti i rematori deceduti durante l'epidemia e di aver interzato la ciurma. Nel frattempo, il 6 agosto, Marcantonio Colonna era giunto ad Otranto con le 12 galee papali ed attendeva l'arrivo di Gianandrea Doria da Messina per salpare verso occidente.\nQuest'ultimo per\u00f2, non completamente convinto della bont\u00e0 di tutta l'operazione, ritardava deliberatamente il ricongiungimento con il Colonna, che avvenne solo il 21 agosto. Il giorno seguente la flotta si diresse verso Creta ove giunse il 31 agosto. Nonostante i tentativi del Doria di mandare tutto a monte, accusando la flotta veneziana di essere in cattive condizioni, i cristiani salparono dal porto di Sitia nella notte fra il 17 ed il 18 settembre. Nei pressi di Castelrosso fu inviato Alvise Bembo in avanscoperta, il quale ritorn\u00f2 con la notizia che i turchi avevano espugnato Nicosia.\nQuesta notizia min\u00f2 ulteriormente i fragili equilibri dell'alleanza e nel consiglio di guerra del 22 settembre i veneziani non furono i grado di imporre la prosecuzione della spedizione contro i turchi. La flotta si ritir\u00f2 la sera stessa verso Creta e di l\u00ec verso l'Italia. In dicembre il governo veneziano accett\u00f2 le dimissioni dello Zane che venne sostituito il 13 dicembre da Sebastiano Venier.\nL'invasione di Cipro.\nNel frattempo, il 1\u00ba luglio i Turchi, al comando di Lala Kara Mustafa Pasci\u00e0, erano sbarcati in un'incursione a Limisso, seguita, il 3 luglio, dallo sbarco di una prima porzione dell'armata alle Saline, che non fu contrastata dai Veneziani per l'eccessiva prudenza del luogotenente Niccol\u00f2 Dandolo, il quale preferiva aspettare i turchi a Nicosia piuttosto che affrontarli in campo aperto. La popolazione cipriota veniva concentrata nella difesa di Nicosia e Famagosta, mentre i borghi e le campagne circostanti avevano ordine di trasportare tutti i viveri nelle fortezze e di distruggere gli abitati non protetti per non lasciare ai Turchi nulla di cui servirsi, l'ordine non fu eseguito quasi da nessuna parte. Per punire la cittadina di Lescara, che, con esempio pericoloso, si era prontamente sottomessa ai Turchi, i Veneziani inviarono un contingente da Nicosia che, nottetempo, distrusse il paese dandolo alle fiamme. La popolazione cipriota era molto ostile ai veneziani e alla nobilt\u00e0 crociata (di origine italo-francese) cattolica che, con l'appoggio dei veneti, sfruttava in maniera coloniale gli abitanti greco-ortodossi.\nI Turchi, dal canto loro, marciarono sulla capitale Nicosia, difesa da poche migliaia di soldati (1.000-1.500 mercenari italiani, circa 3.000 delle cernite, una milizia ben addestrata e circa 2.000 o poco pi\u00f9 della milizia del popolo, mal armata, mal disposta verso i veneziani e mal addestrata) ed abitata da circa cinquantamila uomini, tra nativi e profughi, per la quale iniziarono l'assedio e il bombardamento. Oltre alla fanteria si era rifugiata nella citt\u00e0 anche buona parte della nobilt\u00e0 cipriota (circa 500 famiglie) che era tenuta a combattere come cavalleria armando i propri bravi come cavalleggeri (circa 1.000-1.500 uomini) e i cavalleggeri stradioti albanesi (400-600 uomini), un reparto d'\u00e9lite (assieme agli schiavoni croato-dalmati) delle truppe veneziane.\nIl 15 agosto la guarnigione di Nicosia attacc\u00f2 i Turchi in una sortita, ma il mancato intervento della cavalleria stradiota (per un errore di comando) non permise di rompere l'accerchiamento della capitale. Nella notte i Turchi irruppero in citt\u00e0 e il 16 agosto Nicosia era caduta: numerose migliaia di abitanti furono portati via come schiavi, inoltre la citt\u00e0 non si era arresa ai patti e fu quindi applicato il duro diritto di guerra del XVI secolo. Seguirono in breve Limisso e Larnaca, arrese ai Turchi, cos\u00ec come si arresero molti castelli delle montagne a settentrione di Nicosia, ove non pochi nobili ciprioti accettarono la conversione all'islam per conservare i loro feudi come timurie.\nL'assedio di Famagosta.\nIl 22 agosto inizi\u00f2 l'assedio di Famagosta, la guarnigione era composta, originariamente, da circa 2.200-3.800 fanti italiani (pi\u00f9 qualche schiavone, corso e tedesco) mercenari, 800-1.600 delle cernide vecchie e almeno 3.000 (o forse addirittura il doppio) di fanti raccogliticci della citt\u00e0 e del contado. Si aggiungevano a questi fanti alcune centinaia di stradioti albanesi (cavalleggeri), circa 300 fino a settembre, che furono rinforzati dalla fuga dei cavalleggeri stradioti e della nobilt\u00e0 dopo la presa di Nicosia (almeno 200 se non 300 uomini in pi\u00f9, tutti veterani).\nIl 26 gennaio 1571 giunsero a Famagosta 16 galee veneziane guidate da Marcantonio Querini, provveditore agli ordini del Venier, con viveri, rifornimenti e nuove truppe, circa 1.600 uomini. Un successivo convoglio, con a bordo circa 800 fanti arriv\u00f2 in marzo. Il 1\u00ba agosto, per\u00f2, Famagosta, ormai indifendibile, si arrese con l'assicurazione che la popolazione avrebbe potuto lasciare indenne la citt\u00e0.\nMustaf\u00e0 Pasci\u00e0, per\u00f2, avendo perso pi\u00f9 di migliaia di uomini nell'assedio (le stime della consistenza dell'esercito turco impiegato nella guerra di Cipro sono molto imprecise e talvolta tendono al fantasioso) e, tra questi, il suo stesso figlio, non mantenne la parola e i veneziani vennero resi schiavi, per questo inaudito tradimento del diritto delle genti si parl\u00f2 molto di alcuni casi di uccisione dei prigionieri turchi che si erano arresi sulle mura o nei fossati durante assalti falliti (ma l'uccisione dei prigionieri era pratica abbastanza comune durante gli assedi, specie se non si sapeva come nutrirli). Il 17 agosto, venerd\u00ec, il comandante della fortezza, il senatore Marcantonio Bragadin era stato scorticato vivo di fronte ad una folla esultante e la sua pelle, conciata e riempita di paglia, era stata innalzata come un manichino sulla galea di Mustaf\u00e0 Lala Pasci\u00e0 insieme alle teste di Astorre Baglioni, Alvise Martinengo e Gianantonio Querini, gli altri comandanti. I macabri trofei vennero quindi inviati a Costantinopoli, esposti nelle strade della capitale ottomana ed infine portati nella prigione degli schiavi.\nLa Lega Santa.\nIl 2 luglio 1571, Venezia, il Papato e la Spagna siglarono un'alleanza contro i Turchi passata alla Storia come Lega Santa. Tutti i contraenti erano animati da scopi distinti: era interesse dell'impero spagnolo utilizzare la flotta per riconquistare la Tunisia e allontanare la minaccia dei corsari barbareschi da Napoli, Sicilia e Sardegna, oltre che dal sud della Spagna; il papa voleva animare una grande crociata ad oltranza verso il mediterraneo orientale; Venezia voleva riconquistare i propri possedimenti perduti e giungere alla svelta ad una pace di compromesso con l'Impero ottomano, suo maggiore partner commerciale. Le piccole potenze italiane cercavano solamente di mostrare la bandiera per questioni d'onore, ma erano sostanzialmente contrari a rischiare le loro galere in battaglia, cos\u00ec come anche gli spagnoli che concepivano la loro flotta pi\u00f9 come strumento difensivo e destinato allo sbarco di eserciti in Nord Africa.\nLa battaglia di Lepanto.\nLa flotta della lega, riunitasi a Messina al comando di Don Giovanni d'Austria, contava 109 navi veneziane tra galee sottili, navi da carico, imbarcazioni minori e 6 potenti galeazze, 79 galee della Spagna, compresi i domini di Napoli e Sicilia e l'aiuto dei Savoia, appartenenti all'impero, 12 galee toscane noleggiate dal Papa, 28 galee genovesi e le forze maltesi degli Ospitalieri (4 galere grosse, i cavalieri di Malta avevano gi\u00e0 subito due gravi sconfitte in scontri minori con i Turchi nell'anno precedente).\nGiunta il 5 ottobre nel porto di Viscando, la flotta cristiana fu raggiunta dalla notizia della caduta di Famagosta e dell'orribile fine inflitta dai musulmani al Bragadin. Nonostante il maltempo le navi della Lega presero il mare verso Cefalonia, sostandovi brevemente, e giungendo, il 6 ottobre davanti al golfo di Patrasso, nella speranza di intercettare la potente flotta che i cristiani sapevano essergli stata opposta dagli Ottomani. Domenica 7 ottobre 1571, l'armata cristiana si scontr\u00f2 con quella turca nelle acque di Lepanto: la furiosa battaglia, segnata dall'apparizione di una nuova arma, la galeazza, vide la fine (almeno momentanea) del predominio marittimo turco e la distruzione della flotta di Selim II; particolarmente gravi furono le perdite della fanteria di marina turca, un reparto altamente specializzato dei giannizzeri.\nAnche la flotta cristiana conobbe per\u00f2 perdite notevoli. Il 18 ottobre, all'ora sesta, giunse a Venezia la fusta che recava la notizia della vittoria e le insegne catturate al nemico: vennero decretati sette giorni di festeggiamenti e intonato il \"Te Deum\", come accadeva in tutte le citt\u00e0 d'Europa all'arrivo della notizia.\nIl fallimento della Lega Santa.\nIl desiderio di Filippo II di non avvantaggiare troppo i Veneziani lasci\u00f2 per\u00f2 la flotta della Lega inattiva, mentre gli Spagnoli si rifiutavano di attaccare le fortificazioni costiere di Corone, Modone e Lepanto. In tal proposito il gran visir Sokollu disse al bailo veneziano di Istanbul che i Veneziani si sarebbero potuti fidare pi\u00f9 del Sultano che degli altri Stati europei: sarebbe stato sufficiente cedere al volere del Sultano, cio\u00e8 cedere Cipro agli Ottomani.\nMentre la flotta alleata si scioglieva per svernare, Venezia, che nonostante tutto vedeva ancora chiaramente la minaccia turca, inizi\u00f2 a fortificare la sua laguna contro eventuali incursioni nemiche. Selim II, infatti aveva gi\u00e0 provveduto ad avviare l'allestimento di una nuova armata. In questo periodo la Dalmazia interna viene ripresa da Venezia, assieme a Brazza e Maina, che si erano consegnate nel maggio 1571.\nNel 1572 il nuovo Capitano Generale, Jacopo Soranzo, obbedendo agli ordini del Senato veneziano riprese le operazioni navali senza attendere il ricongiungimento della flotta alleata. Il 2 agosto gli si unirono per\u00f2 ugualmente le navi di Marcantonio Colonna e di Don Giovanni d'Austria, assieme alle quali la flotta giunse nelle acque di Igoumenitsa, scontrandosi il 16 settembre con l'armata turca, che poi ricover\u00f2 a Modone, mentre la flotta veneziana andava a stazionare a Navarino, sbarrandogli il passo del mare aperto. Don Giovanni e il Colonna, per\u00f2, abbandonarono il 6 ottobre la posizione per cercare rifornimenti, costringendo anche i Veneziani ad abbandonare il blocco e ripiegare a Corf\u00f9.\nEpilogo.\nI negoziati di pace durarono oltre tre mesi e furono condotti dal Gran Visir Sokollu e Marcantonio Barbaro. Alla fine, il 7 marzo 1573, venne firmato a Costantinopoli il trattato di pace tra Venezia e l'Impero ottomano: Venezia rinunciava al possesso di Cipro ed alla fortezza di Sopot\u00f2 ed avrebbe dovuto pagare un tributo tra i 1000 ed i 1500 ducati per il possesso di Zante oltre ad un indennizzo di guerra pari a 300.000 ducati."}
{"id": "1879247", "revid": "110157", "url": "https://it.wikipedia.org/wiki?curid=1879247", "title": "Kyuss/Queens of the Stone Age", "text": "Kyuss/Queens Of The Stone Age \u00e8 uno split EP delle band statunitensi Queens of the Stone Age e Kyuss, uscito nel dicembre del 1997. Le prime tre canzoni sono state registrate dai Kyuss, mentre le altre tre dai Queens of the Stone Age, del quale far\u00e0 parte il chitarrista dei Kyuss Josh Homme."}
{"id": "1879251", "revid": "1793900", "url": "https://it.wikipedia.org/wiki?curid=1879251", "title": "Kudelstaart", "text": "Kudelstaart \u00e8 una localit\u00e0 olandese situata nel comune di Aalsmeer, nella provincia dell'Olanda Settentrionale.\nStoria.\nSi chiamava precedentemente Schonedorp e venne citato in una fonte scritta per la prima volta nel 1238.\nDal 1252 fu noto col nome di Kudelstaart. \nVi fu una violenta lotta tra il conte di Holland e il vescovo della Diocesi di Utrecht. \nConseguentemente all'arbitrato la localit\u00e0 venne divisa tra i due.\nKudelstaart si trovava in quel periodo pi\u00f9 a nord rispetto all'attuale posizione, probabilmente ove oggi sorge Vrouwentroost, nei pressi di Aalsmeer.\nNel 1724 il centro venne venduto alla citt\u00e0 di Amsterdam, che assunse cos\u00ec il controllo della via verso Leida. \nIl 1\u00ba gennaio 1812 Kudelstaart viene annessa ad Aalsmeer.\nNel 1870, la parte pi\u00f9 meridionale dell'insediamento venne denominata Kudelstaart. L'originale Kudelstaart, fino a quel momento era nota come Vrouwentroost.\nNel 1890 si inizi\u00f2 ad edificare il Forte di Kudelstaart.\nSorge sulla Westeinderplassen.\nAlla vigilia della seconda guerra mondiale, Kudelstaart divenne un punto d'appoggio per idrovolanti della Marina Militare Olandese.\nNel XX secolo, grazie al centro Westeinderplassen, Kudelstaart diviene famoso centro per gli sport acquatici."}
{"id": "1879267", "revid": "1776051", "url": "https://it.wikipedia.org/wiki?curid=1879267", "title": "Imaginator", "text": "Imaginator \u00e8 il terzo album dei Nelson, uscito nel 1996 per l'etichetta discografica Victor Records.\nQuesto disco venne originariamente composto e registrato nel 1992, per essere pubblicato nel 1993. La Geffen ne annull\u00f2 la pubblicazione, quindi questo sarebbe il secondo album della band e non il terzo.\nParteciparono in veste di songwriter diversi personaggi come Donnie Vie e Chip Z'Nuff degli Enuff Z'Nuff nei brani \"\"She Gets Down\" e \"We're All Alright\", Michael Rapahael dei Jailhouse nei brani \"Do You Believe in Religion?\", \"Tell Me\" e \"The Judas Mirror\"\", oltre alla collaborazione del compositore Jack Ponti, noto per le sue collaborazioni con artisti come Bon Jovi, Baton Rouge, Shark Island, Babylon A.D. ed altri."}
{"id": "1879268", "revid": "1543377", "url": "https://it.wikipedia.org/wiki?curid=1879268", "title": "Partito Comunista della Thailandia", "text": "Il Partito Comunista della Thailandia (in thailandese: \u0e1e\u0e23\u0e23\u0e04\u0e04\u0e2d\u0e21\u0e21\u0e34\u0e27\u0e19\u0e34\u0e2a\u0e15\u0e4c\u0e41\u0e2b\u0e48\u0e07\u0e1b\u0e23\u0e30\u0e40\u0e17\u0e28\u0e44\u0e17\u0e22) fu un partito politico della Thailandia, attivo dal 1930 fino alla fine anni ottanta. Negli anni settanta raggiunse la massima diffusione ed oper\u00f2 come uno \"Stato nello Stato\", assumendo il controllo di vaste aree nelle zone rurali del Paese.\nStoria.\nFondazione e primo periodo.\nLe prime lotte di minatori e braccianti cinesi in Siam, l'antico nome della Thailandia, ebbero luogo nell'Ottocento lungo le frontiere con il Laos. Verso la fine del secolo si unirono alle lotte gli impiegati cinesi, che chiesero l'aumento delle paghe e migliori condizioni di lavoro. Queste rivolte furono ferocemente represse dalla polizia e dall'esercito con il sangue. Con gli eventi rivoluzionari di inizio Novecento in Cina, i cinesi del Siam iniziarono a farsi una coscienza politica. L'attivismo comunista ebbe inizio negli anni venti, quando il Partito Comunista Cinese invi\u00f2 in Siam per fare proseliti 6 dei suoi membri, coordinati dal Sindacato generale del lavoro dei mari del sud, che in seguito avrebbe preso il nome di Partito Comunista dei Mari del Sud. L'infiltrazione comunista ebbe nuovo slancio dopo l'inizio della guerra civile cinese nel 1927, che vide migliaia di comunisti lasciare la Cina e molti si rifugiarono in Siam. Quello stesso anno alcuni studenti marxisti fondarono l'Associazione della Giovent\u00f9 Comunista e nel marzo del 1930 fu fondato il Partito Comunista del Siam.\nTra l'aprile 1928 e il dicembre 1929, Ho Chi Minh, che veniva da anni di esilio in Europa ed era agente del Comintern per il Sud-est asiatico, fu in Siam per politicizzare i rifugiati vietnamiti locali e tenersi in contatto con i rivoluzionari dei vicini Laos e Vietnam. In quegli anni, le avanguardie comuniste organizzarono lavoratori cinesi con cui diedero vita a diversi scioperi; le autorit\u00e0 non presero in considerazione le richieste di questi lavoratori e risposero con la repressione. Nell'ottobre del 1930 fu arrestato il leader dei comunisti in Siam quando furono trovati volantini che invitavano gli oppressi a rivoltarsi contro il governo di re Rama VII. Il fatto che i membri del partito fossero soprattutto esuli stranieri e che il Paese non subisse le vessazioni del colonialismo (come accadeva negli Stati vicini) limit\u00f2 sensibilmente la diffusione del comunismo.\nFurono anni di grande fermento per il Siam, negli anni venti alcuni universitari e giovani ufficiali dell'esercito furono mandati a studiare in Europa, dove vennero in contatto con le istanze progressiste. Al loro ritorno cominciarono a cospirare per ottenere la Costituzione e a tale scopo si unirono ad alcuni alti ufficiali dell'esercito discontenti dei provvedimenti presi dal re Rama VII per fronteggiare la crisi economica legata alla grande depressione del 1929. Si arriv\u00f2 quindi al colpo di Stato del 24 giugno 1932 noto come rivoluzione siamese del 1932, che costrinse il re a concedere la monarchia costituzionale Tale evento diede animo alle istanze comuniste e il 29 settembre di quello stesso anno a Bangkok comparvero volantini che invitavano i cittadini a costituire un Siam sovietico.\nDittatura militare e prima clandestinit\u00e0.\nSi formarono tre fazioni in seno al gruppo dei nuovi governanti, una che faceva riferimento alla vecchia classe militare, una ai giovani ufficiali dell'esercito e una progressista guidata dal civile Pridi Banomyong. Nel 1933, quest'ultimo present\u00f2 una radicale riforma che prevedeva la nazionalizzazione delle terre, l'assegnazione delle terre stesse e sussidi ai contadini nonch\u00e9 l'istituzione di un ente di previdenza sociale in favore delle fasce pi\u00f9 povere. Il disegno di legge fu bollato come comunista e respinto dal re e dal primo ministro Manopakorn, che fu investito di poteri dittatoriali dal sovrano ed emise leggi di gravit\u00e0 eccezionale. Dispose lo scioglimento del parlamento e la sospensione della costituzione, fece approvare una legge anti-comunista che provoc\u00f2 l'incarcerazione dell'intero Comitato Centrale del partito, nonch\u00e9 la censura e la chiusura di svariate pubblicazioni di sinistra. L'appartenenza ad un'organizzazione comunista divenne passibile di pene fino a 12 anni di reclusione.\nLe difficili condizioni legate all'attivit\u00e0 illegale del PCS lo portarono ad essere presente nella sola zona di Bangkok, anche se riusc\u00ec a conquistare un certo numero di intellettuali progressisti, delusi dal fatto che il Siam era allora asservito al Giappone. In entrambi i Paesi si affermarono in quegli anni il nazionalismo e il militarismo, che in Siam si diffusero con il progressivo indebolimento della fazione progressista di Banomyong. Sotto la guida del dittatore Plaek Phibunsongkhram, il Paese fu ribattezzato Thailandia nel 1939 (il nome Siam fu ripudiato per le sue origini cinesi) e nel gennaio 1942 entr\u00f2 nella seconda guerra mondiale a supporto del Giappone, le cui armate qualche giorno prima avevano invaso la Thailandia per farne il punto di partenza per le invasioni di Malesia e Birmania, possedimenti britannici.\nContributo al movimento partigiano, rifondazione e ritorno alla legalit\u00e0.\nDurante il conflitto i comunisti contribuirono a liberare il Paese dalla sottomissione ai giapponesi, per porre fine alla dittatura di Phibunsongkhram e per tutelare la salvaguardia nazionale. Fino a quel momento avevano dato vita pi\u00f9 a un movimento politico che a un partito vero e proprio e decisero di riorganizzarsi. Il 1\u00ba dicembre fu inaugurato il I Congresso nazionale che si diede un programma, uno statuto, elesse il comitato centrale e si concluse la settimana dopo con l'annuncio dei 10 punti del programma. Fu inoltre decisa la nuova denominazione Partito Comunista Thailandese. Negli anni successivi, il PCT si associ\u00f2 ad altre realt\u00e0 nazionali che combattevano i giapponesi e la tirannia del dittatore.\nNel 1946, dopo la sconfitta subita dal Giappone, i progressisti si impadronirono del potere e il PCT pot\u00e9 uscire dall'illegalit\u00e0. Tra le varie attivit\u00e0 svolte dal partito nei due anni seguenti, vu fu una grande opera di contro-informazione sulla politica dei governi britannico e statunitense, e l'organizzazione di associazioni di lavoratori, donne, studenti ecc. Nel 1948, i servizi segreti britannici stimarono che i militanti del Partito erano intorno alle 3000 unit\u00e0. Fu in quegli anni che ebbe inizio la guerra fredda su scala mondiale e che gli Stati Uniti estesero enormemente la propria influenza sul Siam, preoccupati per il crescente successo dei comunisti nella regione, in particolare nel Vietnam. Il governo di Washington ritenne necessario che il potere fosse tolto alla fazione del troppo progressista Banomyong e appoggi\u00f2 il colpo di Stato del novembre 1947 che ridiede il potere ai militari.\nNuove dittature e seconda clandestinit\u00e0.\nIl colpo di Stato fu ispirato da Phibunsongkhram, che riprese il controllo del Paese e chiese aiuti alle Potenze occidentali per consolidare il proprio potere in funzione anticomunista. In realt\u00e0 il dittatore era maggiormente interessato a reprimere le opposizioni in generale e a rilanciare il nazionalismo nel Paese; tra il 1948 ed il 1950 toller\u00f2 le attivit\u00e0 comuniste e concentr\u00f2 la repressione contro le opposizioni legate ai civili che erano all'interno delle forze armate e contro la ricca comunit\u00e0 cinese della Thailandia. Il progressivo successo delle forze comuniste in Vietnam, Birmania e soprattutto la presa del potere dei comunisti in Cina del 1949 convinsero finalmente gli americani a concedere alla Thailandia gli aiuti richiesti, facendone un baluardo nella lotta al comunismo. Lo schieramento a fianco di Washington comport\u00f2 la diminuzione dell'influenza dei civili sulle scelte di governo e una maggiore repressione delle opposizioni interne.\nDopo gli arrivi dei primi aiuti economici americani, giunti nel settembre 1949, Phibun promosse una politica internazionale di estremo anticomunismo per convincere i nuovi alleati della propria affidabilit\u00e0. Furono prese varie iniziative a livello internazionale a supporto della lotta americana contro i comunisti, mentre a livello interno il dittatore promulg\u00f2 nel 1950 una legge che dichiarava l'illegalit\u00e0 del PCT, costretto a tornare nella clandestinit\u00e0. Nel febbraio 1951, il partito partecip\u00f2 al II Congresso del Partito dei Lavoratori del Vietnam, da cui ottenne supporto materiale e politico.\nGuerra popolare.\nAl secondo congresso del PCT, che si tenne nel 1952, venne adottato il nome Partito Comunista della Thailandia ed emerse come maggioritaria la corrente maoista, anche in virt\u00f9 del fatto che i delegati presenti al congresso erano per la maggior parte di etnia sino-thai. Fu in quella occasione che si inizi\u00f2 a parlare di \"forze di liberazione\". Il PCT vide crescere progressivamente il numero dei propri militanti negli anni cinquanta, trasformandosi rapidamente in un grande partito. Verso la fine degli anni cinquanta, membri del partito furono mandati per le prime volte ad addestrarsi militarmente in Cina, Vietnam del Nord e Laos.\nNel 1960, il PCT partecip\u00f2 alla Riunione Internazionale dei Partiti Comunisti e Operai di Mosca e nel settembre 1961 tenne il suo III Congresso, facendo il punto della propria crescita politica e organizzativa. Nella crisi sino-sovietica, il PCT si era schierato con il Partito Comunista Cinese e il congresso fu egemonizzato dai maoisti, mentre la fazione pro-sovietici era stata eliminata. Fu adottata una risoluzione che prevedeva la lotta armata e nel 1962 fu creato il quartier generale della giungla del Nordest, oltre ad alcune associazioni di supporto. Nell'ottobre 1964, il PCT invi\u00f2 un messaggio di congratulazioni in occasione del 15\u00ba anniversario della Repubblica Popolare Cinese nel quale condann\u00f2 l'Unione Sovietica come revisionista e si alline\u00f2 al maoismo. Lo studio dell'esperienza e della tattica cinese nella guerra popolare portarono il PCT a formulare un piano di guerra popolare anche per la Thailandia gi\u00e0 nel 1961, che fu reso pubblico solo nel 1964.\nNel marzo 1962, il PCT ottenne una conquista significativa aprendo nella provincia cinese meridionale dello Yunnan la stazione radio \"Voce del popolo thailandese\", dalla quale pot\u00e9 diffondere le proprie posizioni e lanciare appelli per l'insurrezione armata. Il partito fond\u00f2 il Fronte Patriottico Thailandese nel gennaio 1965, i cui obiettivi erano il raggiungimento di pace e neutralit\u00e0 stabili, la costituzione di un governo democratico popolare, le dimissioni del governo pro-USA e la cacciata delle truppe statunitensi dalla Thailandia. La costituzione del FPT serviva principalmente al PCT per fare confluire nel proprio progetto anche le forze patriottiche, democratiche e progressiste, nell'ambito dei \"tre strumenti\" necessari per scatenare la guerra popolare (partito-esercito-fronte).\nNell'agosto dello stesso anno, con la crescente repressione anti-comunista operata dalla dittatura militare, la \"Voce del popolo thailandese\" dichiar\u00f2 che \"\u00e8 iniziata un'epoca di lotta armata\". Dopo il primo scontro a fuoco con le forze governative, avvenuto il 7 agosto 1965, il PCT intraprese numerose altre azioni armate, specialmente nella Thailandia del Nordest, senza per\u00f2 riuscire a scatenare una vera e propria rivoluzione. Ottenne il supporto anche di diverse forze nazionaliste, ostili al controllo neocolonialista operato sul Paese da parte degli Stati Uniti, dove gi\u00e0 nel 1953 il Consiglio per la Sicurezza Nazionale aveva proposto lo sviluppo della Thailandia come bastione anti-comunista dell'intero Sudest asiatico.\nNei primi anni di guerriglia, il PCT fu impegnato principalmente a costruirsi delle infrastrutture che gli garantissero la possibilit\u00e0 di espandersi e quella di difendersi. Le maggiori difficolt\u00e0 incontrate nella diffusione della guerriglia furono legate alle grandi distanze e problemi logistici che separavano le tre aree di intervento principali, il Nordest, dove vi era il supporto dei nordvietnamiti, il Nord, dove arrivavano gli aiuti dei cinesi, ed il lontano Sud, spesso privo di qualsiasi supporto. Anche la rivalit\u00e0 sino-vietnamita fu spesso di ostacolo all'organizzazione della guerra popolare nel Nord-Nordest. Un altro degli ostacoli fu la difficolt\u00e0 di coinvolgere membri dell'etnia thai e la maggior parte degli iscritti, soprattutto i dirigenti, continuarono ad essere di etnia cinese.\nNel 1969 venne formato il Comando Supremo dell'Esercito Popolare di Liberazione della Thailandia, che pot\u00e9 lanciare nuove insurrezioni e azioni di guerriglia specialmente nella Thailandia del Nord. Altri focolai di lotta armata scoppiarono nella zona di confine con la Malaysia, dove erano locate anche le forze armate del Partito Comunista Malese. Il governo thailandese annunci\u00f2 di avere conseguito una vittoria cruciale sulla lotta armata comunista nel luglio 1969, quando arrest\u00f2 nove membri del PCT, fra cui un importante membro del Comitato Centrale. Tuttavia, la lotta armata prosegu\u00ec ancora per molto tempo. Dal 1970 in avanti, l'EPLT ottenne aiuti significativi da parte della Cina e del Vietnam che gli permisero di lanciare attacchi contro le basi dell\"'United States Air Force\" in Thailandia. Una massiccia operazione anti-comunista dell'esercito thailandese nel 1972 nelle giungle del nord provoc\u00f2, secondo fonti governative, la morte di oltre 200 guerriglieri comunisti.\nParentesi democratica nel Paese tra il 1973 e il 1976.\nNell'ottobre 1973, tre giorni di imponenti manifestazioni studentesche costrinsero il dittatore Thanom Kittikachorn a rassegnare le dimissioni da primo ministro e a rifugiarsi in esilio a Singapore. Per la prima volta dal colpo di Stato del 1947, il governo torn\u00f2 nelle mani dei civili; gli alti gradi dell'esercito rimasero in disparte e iniziarono a tramare per tornare al potere. Vennero formati gruppi paramilitari di estrema destra, che si esercitarono per combattere gli attivisti comunisti. I governi civili che si susseguirono dal 1973 al 1976, spesso in mano ai conservatori, si trovarono ad affrontare una grave instabilit\u00e0 dovuta anche alla crisi economica internazionale. L'aumento delle proteste studentesche innesc\u00f2 un'ondata di scioperi e crebbe anche il malumore degli abitanti delle zone rurali.\nLa caduta di Saigon dell'aprile del 1975 decret\u00f2 la fine della guerra del Vietnam con il trionfo dei comunisti in Vietnam, Laos e Cambogia. Le forze armate thailandesi, che per lungo tempo avevano appoggiato gli Stati Uniti nel conflitto, seguirono con preoccupazione l'evoluzione politica nella regione ed i risvolti che ebbe nel Paese. La caduta dei regimi conservatori dei tre Stati vicini, in particolare in Laos dove il potere fu preso nel dicembre del 1975 dai comunisti del Path\u0113t Lao, ebbero un grande effetto sull'opinione pubblica thailandese. Molti temettero che i comunisti si stessero preparando a conquistare il potere anche in Thailandia.\nNell'agosto del 1975, la polizia comp\u00ec una violenta incursione non autorizzata all'Universit\u00e0 Thammasat di Bangkok per protestare contro la debolezza del governo nella lotta contro gli studenti di sinistra. Quello stesso anno la Thailandia e la Repubblica Popolare Cinese stabilirono relazioni diplomatiche ufficiali, e la \"Voce del popolo thailandese\" evit\u00f2 di creare confusione fra i militanti separando la lotta armata per il socialismo dalle relazioni diplomatiche internazionali.\nLo scontro in Parlamento si acu\u00ec nel 1976, quando un gruppo di dissidenti del Partito Democratico si ritir\u00f2 dalla coalizione governativa per schierarsi con le opposizioni di sinistra. I militari posero il veto alla formazione di una coalizione governativa di sinistra, fu sciolto il parlamento e furono indette nuove elezioni per il 4 aprile. La grave instabilit\u00e0 della situazione politica indusse i militari a preparare il colpo di Stato. Il conservatore Partito Democratico, spalleggiato dagli USA, vinse le elezioni dopo una campagna elettorale funestata da 30 omicidi politici, mentre le sinistre subirono una grande sconfitta.\nL'ex dittatore Thanom Kittikachorn fu richiamato in patria da Samak Sundaravej, membro della destra del Partito Democratico e molto vicino ai vertici dell'esercito e alla casa reale. Gli studenti si riunirono a protestare e la polizia e i miliziani soppressero la manifestazione con il massacro dell'Universit\u00e0 Thammasat del 6 ottobre 1976 nel quale, secondo fonti non governative, vi furono oltre 100 morti. Quello stesso giorno l'esercito fece un colpo di Stato, fu sciolto il parlamento e abolita la costituzione.\nPicco di influenza.\nFurono messi agli arresti 3.000 sospetti attivisti di sinistra, tutti i media furono posti al vaglio della censura ed i membri delle organizzazioni comuniste furono dichiarati passibili di condanna alla pena di morte. La repressione si diffuse particolarmente nelle universit\u00e0, nei mass media e tra gli impiegati della pubblica amministrazione. Il governo nominato dalla giunta militare fu il pi\u00f9 feroce dei governi filo-monarchici ed anticomunisti nella storia della Thailandia; circa 800 attivisti di sinistra delle citt\u00e0 si rifugiarono nei vicini Paesi comunisti e molti degli studenti che avevano manifestato il giorno del massacro si rifugiarono nella giungla per unirsi alla guerriglia comunista. Inizi\u00f2 una serie di azioni anti-governative di guerriglia che avrebbero raggiunto massima intensit\u00e0 all'inizio del 1977.\nIn quegli anni il PCT assistette ad una vertiginosa crescita della propria base: studenti, operai, contadini e intellettuali infoltirono le sue fila, animati dalla lotta contro la giunta militare. Confluirono nel PCT anche diversi membri del Partito Socialista della Thailandia. In questo periodo, l'EPLT stabil\u00ec una base d'addestramento in Laos, nella quale gli istruttori thailandesi furono affiancati da pi\u00f9 esperti ufficiali vietnamiti e quadri del Pathet Lao.\nAlla crescita del PCT fece seguito l'aumento delle \"zone liberate\", cio\u00e8 dei territori controllati dal Partito Comunista nei quali un \"governo popolare\" funzion\u00f2 come uno \"Stato nello Stato\". Nel 1977, il governo thailandese dichiar\u00f2 che in met\u00e0 delle province del Paese vi erano vaste aree controllate dai comunisti. Il PCT in questo periodo si occup\u00f2 maggiormente di rafforzare il fronte unito democratico. Un primo risultato di questi sforzi si ebbe il 7 maggio 1977, quando il Partito Socialista della Thailandia dichiar\u00f2 che avrebbe cooperato con il PCT nella lotta armata. Il 2 luglio venne formato il fronte unito democratico fra i due partiti.\nIl 28 settembre venne creato il Comitato per il Coordinamento delle Forze Patriottiche e Democratiche, egemonizzato dal PCT; ne facevano parte il Partito Comunista, il Partito Socialista, le Forze Armate Musulmane Thailandesi di Liberazione Popolare, il Centro Studentesco Nazionale della Thailandia e altri movimenti contadini e studenteschi.\nAlleanze instabili.\nIl PCT dipendeva in gran parte dal supporto estero, specialmente cinese e vietnamita. Le contese che si verificarono alla fine degli anni settanta misero pericolosamente in bilico questo equilibrio. La morte di Mao Zedong nel settembre 1976, la conseguente ascesa al potere di Deng Xiaoping in Cina e l'inasprimento della crisi sino-sovietica furono determinanti per il declino del PCT. Nel 1978 scoppi\u00f2 la guerra cambogiano-vietnamita fra il Vietnam (alleato dei sovietici) e la Kampuchea Democratica (alleata dei cinesi), che entrambe sostenevano la lotta armata del PCT. Il Laos, dove si trovavano molte basi dell'EPLT, si schier\u00f2 con il Vietnam. Al contrario, il PCT rese noto di sostenere l'indipendenza della Kampuchea Democratica in un comunicato del 7 giugno 1979. Di conseguenza, il governo laotiano decret\u00f2 l'espulsione dell'EPLT dal proprio territorio. Una fazione di guerriglieri ex-studenti e filo-vietnamiti si stacc\u00f2 dal PCT il 22 ottobre 1979 e form\u00f2 il \"Pak Mai\" (Partito Nuovo), che si stabil\u00ec in Laos.\nNel frattempo, il generale Kriangsak Chomanan, ispiratore del colpo di Stato del 6 ottobre, si era fatto eleggere primo ministro di Thailandia con il nuovo colpo di Stato del 1977. La nuova costituzione del 1978 aveva dato maggiori poteri ai militari affidando al primo ministro il controllo effettivo sui due rami del Parlamento. Nei tre anni da primo ministro, Kriangsak ebbe l'intuizione che per porre fine alla guerriglia era necessario venire a patti con la Cina, che armava e sovvenzionava i ribelli thai. Permise ai cinesi di transitare in Thailandia per portare rifornimenti ai loro alleati khmer rossi, impegnati a respingere l'invasione vietnamita, ottenendo in cambio il blocco degli aiuti cinesi alla guerriglia thai. La Cina ridusse quindi drasticamente il supporto logistico e politico al PCT. Il 10 luglio 1979, la \"Voce del popolo thailandese\" annunci\u00f2 che avrebbe sospeso i propri servizi, costretta a chiudere dal governo cinese. L'11 luglio il PCT tent\u00f2 di riottenere il supporto del governo di Pechino con un messaggio di congratulazioni per il 30\u00ba anniversario della Repubblica Popolare Cinese, che non sort\u00ec i risultati sperati.\nDeclino.\nQuesti fattori portarono al rapido declino del PCT, che inizi\u00f2 a disgregarsi. Vi fu inoltre la frattura ideologica tra la dirigenza del partito e la maggior parte degli studenti che si erano uniti alla guerriglia dopo il colpo di Stato del 1976. Questi furono tra i primi ad abbandonare la giungla e a tornare in citt\u00e0. Nel 1980, il governo thailandese eman\u00f2 un'ordinanza che incoraggiava i quadri del partito a disertare. Nel marzo dell'anno successivo, il Partito Socialista ruppe le relazioni con il PCT e torn\u00f2 nella legalit\u00e0. In aprile, il PCT chiese ufficialmente al governo thailandese di avviare colloqui di pace. Il 25 ottobre, il maggiore generale Chavalit Yongchaiyudh annunci\u00f2 che l'EPLT si trovava in una grave crisi, in quanto le sue basi maggiori erano state tutte conquistate o distrutte dall'esercito regolare. Nel 1982, il primo ministro Prem Tinsulanonda offr\u00ec un'amnistia per tutti i combattenti dell'EPLT e del PCT che avessero lasciato la lotta armata. Tale offerta, giunta in un momento in cui i vertici del partito non riuscivano a dare indicazioni valide alla base, fu accettata da molti.\nMolti degli ex guerriglieri avrebbero in seguito rinnovato il proprio impegno sociale, rifiutandosi per\u00f2 di aderire ad altre organizzazioni politiche. Si registrarono quindi defezioni di massa nelle file del PCT: da chi era stanco di nascondersi nella giungla e voleva accettare l'amnistia, a chi non si riconosceva pi\u00f9 negli ideali del partito, fino a chi identificava nei legami con la Cina di Deng Xiaoping e nell'abbandono del maoismo le cause della sua rovina. Sempre in questo periodo, numerosi membri del Comitato Centrale e del Politburo vennero arrestati dalle autorit\u00e0. Il Congresso del 1982 non risolse la crisi e fu caratterizzato da lotte tra fazioni interne, le defezioni continuarono e rimasero prevalentemente alcune sacche di guerriglia lungo i confini con la Malesia. Nel 1986, i vertici del partito comunicarono di essersi riorganizzati e rinforzati, ma in seguito il PCT spar\u00ec dalla scena politica.\nNon si hanno pi\u00f9 notizie del PCT dall'inizio degli anni novanta e non si sa se esista ancora o se si sia disciolto. Tra i membri del PCT che hanno voluto continuare l'attivit\u00e0 politica dopo il ritorno dalla clandestinit\u00e0, alcuni confluirono nel Partito Laburista Nazionale, altri nel Partito Socialdemocratico (fondato dopo che il PST fu dichiarato fuorilegge), altri si impegnarono in associazioni e cooperative di volontariato per l'aiuto degli abitanti delle baraccopoli, dei bambini e delle popolazioni rurali. Alcuni dei vecchi militanti iniziarono a pubblicare riviste alternative clandestine diffuse soprattutto tra gli studenti, che aprirono un dibattito sui motivi della crisi del PCT e delle sinistre thailandesi in genere. Altri entrarono nei partiti tradizionali dell'arco costituzionale e si impegnarono per l'introduzione di riforme.\nNel corso della campagna elettorale per il voto del 2019, il comandante in capo dell'Esercito thailandese generale Apirat fece suonare in pubblico \"Nak Phandin\", popolare canzone ultra-nazionalista e anti-comunista degli anni settanta. La riscoperta di questo brano ebbe l'obiettivo di incoraggiare il popolo a diffidare dei partiti del fronte democratico e in particolare di quelli della sinistra presenti nelle liste elettorali. Il generale fu aspramente criticato per la sua imparzialit\u00e0, anche perch\u00e9 le elezioni erano state organizzate dalla giunta militare e l'esercito avrebbe dovuto mantenersi neutrale.\nOrganizzazione.\nL'istanza pi\u00f9 alta del PCT era il Politburo, composto da 7 membri ed eletto da un Comitato Centrale di 25 membri. A livello locale, il partito era organizzato in vari comitati provinciali suddivisi in ulteriori comitati di distretto, composti dalle varie sezioni.\nSono molto scarse le informazioni riguardo ai nomi dei dirigenti, in quanto il PCT stesso cerc\u00f2 di mantenerli sempre segreti. Secondo fonti kampucheane, nel 1977 il segretario generale del PCT era il \"compagno Khamtan\" (Phayom Chulanont). Altre fonti indicano il \"compagno Samanan\" (Jaroen Wanngam) come segretario generale nello stesso periodo, e Khamtan come capo di Stato Maggiore dell'EPLT. L'ultimo segretario generale del partito fu dal 1982 Thong Jamsri, che rimase nella giungla fino al 1993 e che non si arrese nemmeno allora, non firm\u00f2 alcuna carta con le autorit\u00e0 thailandesi e continu\u00f2 a scrivere articoli contro le dittature militari fino a poco prima di morire nel 2019, all'et\u00e0 di 98 anni."}
{"id": "1879269", "revid": "287204", "url": "https://it.wikipedia.org/wiki?curid=1879269", "title": "Vigorelli", "text": ""}
{"id": "1879273", "revid": "111954608", "url": "https://it.wikipedia.org/wiki?curid=1879273", "title": "Powermove", "text": "Powermove (trad. \"movimento di potenza\") \u00e8 una categoria di mosse di break dance che prevede la rotazione attorno a una parte del corpo o la ripetizione veloce di una mossa, creando un flusso di movimento continuo molto spettacolare. I primi powermove erano dei semplici \"Spin\", ovvero delle rotazioni attorno a un punto del corpo partendo da una spinta iniziale. Negli anni ottanta specialmente a Los Angeles i b-boys apportano delle innovazioni che rendono i powermove sempre pi\u00f9 complessi ed aerei. I powermove non sono dei semplici esercizi acrobatici, ma una modalit\u00e0 con cui poter ballare ed esprimere la propria creativit\u00e0.\nStoria ed Evoluzione.\nPossiamo dividere le powermove in due categorie:\nI Powermover.\nCon \"Powermover\" indichiamo quei b-boys specializzati esclusivamente in powermove. Sebbene i powermover abbiano portato una grande innovazione nella loro categoria di mosse, spesso risultano essere poco inclini a \"ballare\", prediligendo solamente il fattore tecnico di questa disciplina.\nDi seguito alcuni powermover che hanno contribuito all'evoluzione delle powermove."}
{"id": "1879274", "revid": "713714", "url": "https://it.wikipedia.org/wiki?curid=1879274", "title": "Riserva regionale Montagne della Duchessa", "text": "La Riserva naturale regionale Montagne della Duchessa \u00e8 un'area naturale protetta situata nel territorio montuoso delle Montagne della Duchessa (catena del Sirente-Velino), interamente compreso nel territorio del comune di Borgorose, nel Cicolano, in provincia di Rieti (Lazio orientale). Istituita con la legge Regionale 70/90 ed estesa per circa 3500 ettari, rientra nel sistema delle Aree Protette della Regione Lazio, con il confine orientale e meridionale che coincide con quello regionale della limitrofa regione Abruzzo, sovrapponendosi a quello del Parco naturale regionale Sirente-Velino, assieme al quale protegge un unicum ecologico rappresentativo dell'ecosistema appenninico. \nTerritorio.\nIl territorio della riserva \u00e8 interamente compreso nell'area montana delle Montagne della Duchessa (o \"Monti della Duchessa\"), una breve dorsale montuosa dell'Appennino abruzzese in territorio laziale (Cicolano - provincia di Rieti), al confine con l'Abruzzo ad est (catena del Sirente-Velino con il gruppo del Monte Velino - Marsica - provincia dell'Aquila, interamente comprese nel territorio del comune di Borgorose, che presenta diverse cime montuose che superano i 2000 m di quota.\nAmbiente.\nFlora.\nNella Riserva sono presenti vari tipi di vegetazione legati a fattori ecologici quali la quota, l'esposizione, la natura della roccia madre e il tipo di suolo, e dall'uso passato da parte dell'uomo.\nSemplificando la complessit\u00e0 della realt\u00e0 vegetale, in generale all'aumentare della quota si passa da boschi pi\u00f9 o meno termofili (letteralmente \u201camanti del caldo\u201d) a boschi mesofili (tipici di stazioni con condizioni termiche intermedie) e microtermi (tipici di stazioni con temperature molto basse), che lasciano poi il posto agli arbusteti e alle praterie d'alta quota.\nNel 2005, la regione ha individuato due siti di interesse comunitario (SIC) all'interno della riserva: l'area sommitale dei Monti della Duchessa (IT6020020) di circa 1173 ha e il Vallone Cieco e Bosco di Cartore (IT6020021) estesi su un'area di 521 ha. Tali aree aumentano il monitoraggio e la tutela dei Monti della Duchessa, a rischio di impoverimento floristico per l'uso a pascolo eccessivo e l'espansione antropica. Si sta preparando il Piano di Gestione dei SIC e della ZPS all'interno della riserva.\nPiano collinare.\nNel piano collinare e nel piano basso montano, fino a circa 1000\u20131100\u00a0m, sono presenti querceti termofili caratterizzati dalla roverella (\"Quercus pubescens\") o dal cerro (\"Quercus cerris\"), a cui si accompagnano il carpino nero (\"Ostrya carpinifolia\"), l'acero opalo (\"Acer opalus\") e l'acero di Montpellier (\"Acer monspessulanum\"). Sempre in questo piano altitudinale, i campi coltivati fino agli anni cinquanta e poi abbandonati e le aree in passato completamente disboscate sono oggi occupate da arbusteti termofili a ginepro comune (Juniperus communis), ginepro ossicedro (\"Juniperus oxycedrus\"), prugnolo (\"Prunus spinosa\") e altri arbusti termofili o meso-termofili. Nel piano montano intermedio sono presenti soprattutto boschi mesofili di latifoglie misti caratterizzati ancora dal cerro ma soprattutto dal carpino nero, dall'orniello (\"Fraxinus ornus\"), dall'acero opalo, dal nocciolo (\"Corylus avellana\") e da alcuni sporadici faggi (\"Fagus sylvatica\").\nPiano montano.\nSalendo verso il piano alto montano il faggio diviene prevalente sulle altre latifoglie; in questo piano altitudinale sono infatti presenti boschi di faggio (sia cedui sia fustaie) in cui la specie dominante \u00e8 accompagnata da acero montano (\"Acer pseudoplatanus\"), carpino nero, acero riccio (\"Acer platanoides\"). Intorno a circa 1650\u20131700\u00a0m la faggeta viene sostituita da arbusteti a ginepro nano (\"Juniperus nana\") e poco oltre dalle praterie mesofile a \"Festuca nigrescens\". Sulle pareti rocciose situate tra 900 e 1300\u00a0m ed esposte verso i quadranti meridionali sono presenti colonie di leccio (Quercus ilex). Nei fondivalle umidi e freschi vegetano il tiglio (\"Tilia cordata\"), il frassino maggiore (\"Fraxinus excelsior\") e l'olmo montano (\"Ulmus glabra\"). Infine nel fondo della Val di Teve sono presenti alcuni individui della rara betulla (Betula pendula), testimonianza di una vegetazione forestale antica legata agli ultimi cicli glaciali.\nSpecie di particolare interesse fitogeografico.\nNel territorio della Riserva sono state censite pi\u00f9 di 500 specie vegetali. Tra le specie pi\u00f9 rare ed interessanti si segnalano: \"Dryopteris villari\" subsp. \"villari\", \"Paeonia officinalis\" subsp. \"villosa\", \"Matthiola italica\", \"Saxifraga ascendens\" subsp. \"parnassica\", \"Saxifraga exarata\" subsp. \"ampullacea\", \"Alchemilla plicatula\", \"Amelanchier ovalis\" subsp. \"cretica\", \"Astragalus danicus\", \"Grafia golaka\", \"Ligusticum lucidum\" subsp. \"cuneifolium\", \"Gnaphalium diminutum\", \"Tragopogon pratensis\" subsp. \"minor\", \"Fritillaria tenella\", \"Allium lineare\", \"Luzula sieberi\" subsp. \"sicula\", \"Arrhenatherum elatius\" subsp. \"sardorum\", \"Nigritella rubra\" subsp. \"widderi\", \"Corallorhiza trifida\".\nFauna.\nLa fauna della riserva \u00e8 rappresentata da un abbondante numero di specie; finora sono state censite 227 specie di insetti, 9 specie di anfibi, 10 specie di rettili, 97 specie di uccelli, 38 specie di mammiferi. Tale ricchezza \u00e8 imputabile alla collocazione geografica dell'area in esame, che coincide con il punto di unione di almeno tre potenziali direttrici di spostamento della fauna selvatica: Sirente-Velino, Monti Simbruini-Monti Carseolani-Monti del Cicolano, Monti della Laga-alta Valle dell'Aterno-complesso del Monte Nuria; grazie alla sua posizione il comprensorio delle Montagne della Duchessa \u00e8 dunque un'area di eccezionale valenza biogeografica.\nAvifauna.\nTra le 97 specie di uccelli censite nella riserva, 81 risultano nidificanti. Tra i rapaci \u00e8 facile osservare il gheppio, il falco pellegrino, il lanario, il falco lodolaio e la poiana. L'aquila reale compare solo di passaggio, essendo nidificante sul vicino monte Velino. Tra i rapaci notturni si rilevano anche il barbagianni, la civetta, l'allocco ed il rarissimo gufo reale. \nPer i visitatori della Riserva \u00e8 quasi scontato avvistare il grifone, presente con una numerosa colonia, risultato della buona riuscita di un progetto di reintroduzione eseguito negli ultimi quindici anni alle falde del Velino dal Corpo Forestale dello Stato.\nNelle boscaglie si possono avvistare ghiandaie, picchi e nelle zone di bassa quota, nel periodo estivo, l'upupa. Molto importante \u00e8 la presenza in quota della coturnice, sopravvissuta malgrado la forte pressione venatoria subita prima dell'istituzione dell'area protetta. Lungo le sponde del lago si possono incontrare alcuni Anatidi migratori occasionali come il germano reale, la moretta e la marzaiola.\nGrandi mammiferi.\nTra gli ungulati, oltre alla presenza dell'ubiquitario cinghiale, c'\u00e8 da segnalare quella del cervo, insediatosi nella Riserva in seguito ad un intervento di reintroduzione effettuato dal Corpo Forestale dello Stato nella limitrofa Riserva naturale Monte Velino agli inizi degli anni novanta. Si segnala anche la presenza del capriolo, giunto spontaneamente per l'espansione delle popolazioni presenti in territorio abruzzese.\nI carnivori sono rappresentati dalla faina, dal tasso, dalla martora (ritenuta scomparsa e di recente individuata in almeno due localit\u00e0), dall'elusivo gatto selvatico e da almeno un branco di lupi appenninici. L'orso bruno marsicano ha lasciato segni del suo passaggio, ma la ridotta estensione della riserva induce a considerarlo come specie occasionale o di transito dal Velino-Sirente.\nFauna minore.\nTra i piccoli mammiferi si ritrovano lo scoiattolo, la donnola, il moscardino, il toporagno, il quercino, l'arvicola terrestre. Nelle praterie di altitudine \u00e8 presente l'arvicola delle nevi, la cui distribuzione nel resto dell'Appennino Centrale (Sibillini, Gran Sasso e Maiella) \u00e8 frutto degli ultimi eventi glaciali. Nelle grotte della Riserva sono presenti numerose specie di Chirotteri di particolare rarit\u00e0. Tra i rettili sono presenti la vipera dell'Orsini, che frequenta i pascoli steppici di alta quota e si nutre prevalentemente di Ortotteri, la vipera comune, il biacco e l'orbettino; per gli anfibi segnaliamo il tritone crestato, presente con una cospicua popolazione nel Lago della Duchessa.\nSede.\nLa sede legale della riserva regionale si trova a Corvaro di Borgorose (RI).\nAccessibilit\u00e0.\nChi proviene da Rieti pu\u00f2 prendere la strada a scorrimento veloce Salto-Cicolana per Borgorose e in poco pi\u00f9 di mezz'ora arrivare a Corvaro. \nSi pu\u00f2 accedere alla Riserva tramite due accessi principali: \nLa parte strettamente montana della riserva \u00e8 raggiungibile dal versante ovest di Cartore di Borgorose attraverso percorsi escursionistici di media lunghezza e dislivello percorrendo la Valle di Teve, il Vallone di Fua o il Vallone del Cieco oppure da Corvaro di Borgorose risalendo la Valle Amara, la Valle dell'Asino fino al Campitello e poi salendo valicando tra Punta dell'Uccettu e Monte Morrone. Dal versante est aquilano da Prato Capito sulla strada per Campo Felice attraversando il Bosco di Cerasuolo, raggiungendo il Campitello e innestandosi sull'altro tracciato oppure dal Rifugio Vincenzo Sebastiani salendo su \"Vena Stellante\" (2271 m) e scendendo poi gradualmente dal Costone."}
{"id": "1879275", "revid": "118834", "url": "https://it.wikipedia.org/wiki?curid=1879275", "title": "Riserva Regionale Montagne della Duchessa", "text": ""}
{"id": "1879276", "revid": "118834", "url": "https://it.wikipedia.org/wiki?curid=1879276", "title": "Riserva naturale delle Montagne della Duchessa", "text": ""}
{"id": "1879281", "revid": "1985558", "url": "https://it.wikipedia.org/wiki?curid=1879281", "title": "Sovignacco", "text": " \nSovignacco (in croato Sovinjak) \u00e8 un insediamento di 29 abitanti del comune di Pinguente della Regione Istriana, sotto la Croazia. \u00c8 a circa 33\u00a0km a sud-est da Trieste su di una collina sopra la strada che da Pinguente porta a Ponte Port\u00f2n che scorre parallela al fiume Quieto.\nStoria.\nSovignacco \u00e8 un posto particolare nel quale si incontrano i tre elementi che caratterizzano il territorio istriano ossia il calcare, l'arenaria e la terra rossa.\nSul colle di Sovinak, come veniva chiamato dai celti, in epoca preistorica sorgeva un castelliere dei Subocrini. Ci\u00f2 \u00e8 documentato dal ritrovamento di fittili, ornamenti in bronzo e schegge d'osso lavorato. (\u00c8 significativa la identit\u00e0 della pronuncia della forma croata Sovinjak con quella del toponimo francese Sauvignac, villaggio della regione francese del Poitou-Charentes, caratterizzata anch'essa da una forte presenza celtica). Poi, sullo stesso colle, dominante sulla valle del Quieto, i Romani vi costruirono una loro postazione.\nIn epoca medievale, nel 1064, divenne possedimento del Margravio (o Marchese) d'Istria Ulrico I della casa sveva Weimar-Orlam\u00fcnde per donazione del re Enrico IV . Il figlio, Ulrico II, nel 1102 don\u00f2 poi tutti i possedimenti istriani alla chiesa di Aquileia la quale cre\u00f2 una gastald\u00eca che dur\u00f2 fino alla fine del XII secolo (a sua volta gestita dai conti di Gorizia).\nNel 1324 il feudo di Sovignacco pass\u00f2 prima a Erardo di Erbestein, fratello di Federico Erbestein signore di Passo, per poi passare nel 1341 al carinziano Mainardo di Rasch che spos\u00f2 in seconde nozze la moglie di Erardo, tale Ingrina.\nNel 1374 pass\u00f2, come tutta la contea, sotto l'Austria grazie alla vigilanza di Ugone VI di Duino e poi del Walsee.\nNel 1463 Sovignacco e il suo castello venne espugnato da Giovanni Frangipane, conte di Veglia, e dai suoi soldati croati che ne ridussero al lumicino il numero degli abitanti. Nei periodi seguenti, per sostituire gli abitanti che venivano a mancare a causa di guerre, pestilenze e carestie, si incentiv\u00f2 l'insediamento nelle campagne di famiglie slave provenienti dalla Carniola.\nSovignacco venne occupata nel 1508 dai Veneziani e poi nel 1523 divenne stabilmente possedimento della Serenissima; il suo castello venne fortificato e da allora fece parte, con quelli di Draguccio, Rozzo, Colmo e Vetta (sotto il comando del Capitano di Raspo, comandante delle truppe veneziane di terra in Istria, che aveva sede a Pinguente) della linea difensiva veneziana lungo i confini della contea austriaca di Pisino.\nIl dominio della Serenissima dur\u00f2 per 300 anni, fino al 1797 quando divenne austriaca; sotto il dominio asburgico Sovignacco fu comune autonomo.\nDal 1918 al 1943 fece parte dello Stato Italiano, poi dell'Adriatisches K\u00fcstenland fino al 1945. Fu assegnato alla Repubblica di Jugoslavia con il Trattato di Pace di Parigi del 1947.\nSociet\u00e0.\nSecondo il censimento del 1921, risiedevano a Sovignacco 952 abitanti, tutti di lingua italiana.\nCorsi d'acqua.\nfiume Quieto (\"Mirna\"), torrente Bottonega (\"Butoniga\"), torrente Sirotici (\"Mlaka\"), torrente Senizza (\"Senica\"), torrente Racizze (\"Re\u010dica\"),\nLocalit\u00e0 afferenti.\nAll'insediamento (\"naselja\") di Sovignacco afferiscono i seguenti paesi:\nBenesi (\"Bene\u017ei\"), Berda di Sovignacco (\"Sovinjska Brda\"), Bernozzi (\"Brnozi\"), Brazzana (\"Pra\u010dana\"), Cherti (\"Krti\"), Chertubrecchi (\"Krtov Breg\"), Dobresia (\"Drobe\u017eija\"), Germania (\"Jermanija\"), Crevatini (\"Hrvatini\"), Loquizza (\"Lokvice\"), Maieri (\"Majeri\"), Maieri di S. Martino (\"Majeri\"), Pighini (\"Pigini\"), Poglie di Sovignacco (\"Sovinjsko Polje\"), Rosario (\"Dr\u0161\u0107ari\"), San Quirino (\"Sv. Kirin\"), Sergobani (\"Srgobani\"), Simetti (\"\u0160ime\u0107i\"), Sirotici (\"Siroti\u0107i\"), Sovischine (\"Bartoli\u0107i\"), Sussani (\"Su\u0161ani\"), Svicar\u00eca (\"\u0160vikarija\"), Toschiani (\"Puhi\"), Tucchi (\"Tuki\"), Valari (\"Valari\"), Valizza del Bottonega(\"Valice\"), Ziganti (\"\u017dugani\"), Zunzi (\"Cunjci\"), "}
{"id": "1879282", "revid": "599013", "url": "https://it.wikipedia.org/wiki?curid=1879282", "title": "Iryna \u017dukova", "text": "Gioca nel ruolo di palleggiatrice."}
{"id": "1879284", "revid": "122131383", "url": "https://it.wikipedia.org/wiki?curid=1879284", "title": "Ordine di Elisabetta", "text": "L'Ordine imperiale austriaco di Elisabetta (in tedesco: \"Kaiserlich \u00f6sterreichischer Elisabeth-Orden\") detto anche Ordine di Elisabetta (in tedesco: \"Elisabeth-Orden\"), venne fondato nel 1898 dall'imperatore Francesco Giuseppe I come Ordine cavalleresco esclusivamente femminile. L'Ordine traeva il suo nome da sant'Elisabetta di Turingia (conosciuta col nome di sant'Elisabetta d'Ungheria), ma venne creato in realt\u00e0 in onore ed in memoria della moglie di Francesco Giuseppe I da poco defunta, l'imperatrice Elisabetta \"Sissi\" di Baviera.\nL'Ordine, che persistette sino alla fine della monarchia nel 1918, venne diviso in tre classi: \nL'Ordine disponeva inoltre di una croce e di una medaglia al merito civile:\nSignificato di Sant'Elisabetta.\nSant'Elisabetta (1207 - 1231) fu una Principessa ungherese, figlia del Re Andrea d'Ungheria. Ella spos\u00f2 all'et\u00e0 di 13 anni il Principe Ludovico IV di Turingia (c. 1220), e trascorse il resto della propria vita prestando aiuto ai poveri ed agli ammalati. Alla morte del marito, concesse gran parte del proprio patrimonio alla creazione di ospedali. Dopo essere morta di morte naturale nel 1231, riconosciuti i suoi meriti, venne canonizzata da papa Gregorio IX gi\u00e0 nel 1235. Ella \u00e8 considerata la patrona degli straccioni, dei derelitti e delle persone che chiedono e fanno la carit\u00e0. Le sue reliquie sono conservate a Vienna e il suo ruolo nel patronato dell'ordine aveva proprio quello di sottolineare l'unione ancora pi\u00f9 forte che aveva stretto Austria ed Ungheria, a cui Sissi era particolarmente affezionata.\nL'Ordine.\nLa decorazione era riservata alle sole donne, senza distinzioni per lo status sociale o per la religione, e veniva concessa per particolari meriti in impegni religiosi o caritatevoli.\nLe concessioni erano distribuite personalmente dall'Imperatore e il numero delle decorate raggiunse le 81 gran croci, 332 Dame di prima classe e 500 Dame di seconda classe, oltre a 208 decorati con la medaglia al merito, tra il 1898 ed il 1918, quando l'Ordine cess\u00f2 la propria esistenza. Anche questo, come del resto tutti gli altri Ordini austriaci esclusivamente riservati alle dame, aveva comunque come proprio Gran Maestro l'imperatore d'Austria."}
{"id": "1879285", "revid": "253269", "url": "https://it.wikipedia.org/wiki?curid=1879285", "title": "John Cameron Mitchell", "text": "Biografia.\nNato in Texas, figlio di un ex Maggior generale della U.S. Army, \u00e8 cresciuto in basi militari statunitensi situate in Germania e Scozia. La madre \u00e8 un'insegnante originaria di Glasgow, immigrata in giovent\u00f9 negli Stati Uniti. Ha studiato presso l'Universit\u00e0 Northwestern dal 1981 al 1985.\nInizia la sua carriera lavorando a Broadway, partecipando a diversi musical di successo. Nel 1986 recita nel film diretto da Paul Michael Glaser \"I 5 della squadra d'assalto\", successivamente partecipa a svariate produzioni televisive, come \"Mac Gyver\" e \"Law &amp; Order - I due volti della giustizia\". Nel 1990 recita nella commedia \"I ragazzi degli anni '50\" mentre nel 1996 lavora per Spike Lee in \"Girl 6 - Sesso in linea\", dove interpreta un attore provinato per un film pornografico.\nNel 1998 scrive il libretto del musical \"Hedwig and the Angry Inch\" e ne interpreta il protagonista nell'Off Broadway; nel 2015 torna a recitare e cantare nei panni di Hedwig nel revival di Broadway del musical e per la sua performance vince uno speciale Tony Award.\nNel 2001 debutta alla regia con \"Hedwig - La diva con qualcosa in pi\u00f9\", opera rock su una musicista transgender della Germania dell'Est, di cui \u00e8 anche interprete principale. Il film, tratto dall'omonimo musical creato da Mitchell, si \u00e8 aggiudicato diversi premi, tra cui miglior film e premio del pubblico al Sundance Film Festival, inoltre \u00e8 stato nominato come miglior opera prima al National Board of Review; Mitchell per la sua interpretazione ha avuto una nomination ai Golden Globe.\nNel 2006 dirige il controverso e audace \"Shortbus - Dove tutto \u00e8 permesso\", lungometraggio senza attori professionisti ma con molte scene di sesso esplicito presentato al Festival di Cannes dello stesso anno. Ha inoltre diretto alcuni videoclip, \"First Day of My Life\" dei Bright Eyes e \"Filthy/Gorgeous\" dei Scissor Sisters.\n\u00c8 dichiaratamente omosessuale.\nOmaggi.\nHa ispirato il personaggio di Victor Nikiforov nell'anime giapponese Yuri!!! on Ice"}
{"id": "1879286", "revid": "131358", "url": "https://it.wikipedia.org/wiki?curid=1879286", "title": "Gerson Candido de Paula", "text": ""}
{"id": "1879289", "revid": "1869172", "url": "https://it.wikipedia.org/wiki?curid=1879289", "title": "Kizaru (personaggio)", "text": ""}
{"id": "1879292", "revid": "109419330", "url": "https://it.wikipedia.org/wiki?curid=1879292", "title": "Crocidolite", "text": "La crocidolite \u00e8 una variet\u00e0 di riebekite e di asbesto (comunemente noto come amianto azzurro o amianto del Capo) appartenente alla famiglia degli anfiboli, di aspetto fibroso e colore bluastro. Si presenta sotto forma di fibre lineari e flessibili con buone resistenza meccanica a trazione e resistenza chimica agli acidi. Ha durezza compresa tra i gradi 5,5 e 6 della scala Mohs e presenta buona filabilit\u00e0 e flessibilit\u00e0. Punto di fusione: 1190\u00a0\u00b0C. Costituisce un agente tossico, cancerogeno, causa di tumore mesotelioma.\nEtimologia.\nDeriva dal greco \"\u03ba\u03c1\u03bf\u03ba\u03c5\u03c2\" (krokus) che significa fibra, alludendo alla struttura a fibre del minerale.\nAbito cristallino.\nFibroso, massivo, terroso.\nOrigine e giacitura.\nMetamorfica. Il minerale tuttavia si pu\u00f2 formare in rocce plutoniche di stampo granitico o pegmatitico.\nForma in cui si presenta in natura.\nI cristalli sono fibrosi, allungati in masse feltrate in fibre lunghe e delicate. Le fibre sono separabili l'una dall'altra, sono anche elastiche. Il minerale si trova anche in aggregati massivi e terrosi.\nPropriet\u00e0 chimico-fisiche.\nSe il minerale \u00e8 incluso nel quarzo, con le fibre parallele, la crocidolite provoca l'effetto del gatteggiamento dando luogo a delle pietre usate in gemmologia (l'occhio di tigre e l'occhio di gatto): in effetti, la luce si concentra in bande chiare e sottili, oscillanti e perpendicolari alle fibre. Inoltre, se i frammenti pi\u00f9 fini vengono irradiati da una luce diffusa appaiono di un blu lavanda.\nGli usi.\nSe racchiuso nel quarzo (come incluso), viene usato in gemmologia. Prima che le leggi ne vietassero l'uso per via della tossicit\u00e0, veniva utilizzato per produrre l'amianto."}
{"id": "1879294", "revid": "307923", "url": "https://it.wikipedia.org/wiki?curid=1879294", "title": "Do\u013eany", "text": ""}
{"id": "1879297", "revid": "307923", "url": "https://it.wikipedia.org/wiki?curid=1879297", "title": "Dubov\u00e1", "text": ""}
{"id": "1879298", "revid": "35813", "url": "https://it.wikipedia.org/wiki?curid=1879298", "title": "Maria Luisa Larisch - Wallersee", "text": ""}
{"id": "1879307", "revid": "857138", "url": "https://it.wikipedia.org/wiki?curid=1879307", "title": "P\u00edla", "text": "P\u00edla pu\u00f2 riferirsi a diversi toponimi della Slovacchia:"}
{"id": "1879313", "revid": "1272592", "url": "https://it.wikipedia.org/wiki?curid=1879313", "title": "Coro &quot;Ildebrando Pizzetti&quot; dell'Universit\u00e0 degli Studi di Parma", "text": "Il coro polifonico \"Ildebrando Pizzetti\" dell'Universit\u00e0 degli Studi di Parma \u00e8 stato fondato nel 1968 per iniziativa di studenti e docenti dell'Ateneo parmigiano in onore del compositore Ildebrando Pizzetti (scomparso proprio in quell'anno), con lo scopo di far conoscere la cultura musicale corale. Attualmente \u00e8 diretto dal M\u00b0 Ilaria Poldi.\nStoria &amp; Attivit\u00e0.\nA partire dalla sua fondazione nel maggio del 1968, il coro intraprese subito un'attivit\u00e0 concertistica importante, grazie al preparatore vocale e primo direttore M\u00b0 Angelo Pecchioni. A partire dal novembre dello stesso anno, si affianc\u00f2 una formazione strumentale, coordinata dal M\u00b0 Sirio Piovesan, che accompagn\u00f2 per diversi anni a venire la compagine corale. Furono esplorati diversi periodi musicali, a partire dalla polifonia cinquecentesca, fino a brani del '900 di autori quali Arcangelo Corelli e Ildebrando Pizzetti.\nNel maggio del 1970 il coro partecipa alla \"III Stagione Polifonica di Torino\", nel 1972 al \"IV Aprile Musicale Parmense\". Nel 1973 ci fu un avvicendamento alla direzione del coro. Il M\u00b0Adolfo Tanzi, appartenente al complesso vocale fin dai primordi, assunse tale carica imprimendo una nuova carica che permise il raggiungimento di una qualit\u00e0 programmatica ed esecutiva di alto livello. Per quel che riguarda le linee estetiche perseguite, si evidenziarono lo studio di alcuni generi fondamentali del genere antico, fra cui spiccava la Lauda monodica e polifonica. Nel 1974 da segnalare lo studio dei brani tratti dal \"Laudario dell'Accademia Etrusca di Cortona\". L'attivit\u00e0 concertistica continu\u00f2 per diversi anni frequentando le maggiori rassegne musicali di Parma, Mantova e Cremona.\nDa segnalare inoltre la partecipazione all'allestimento dell\"'Adriana Lecouvreur\" di Francesco Cilea eseguita nel 1981 presso il Teatro Regio di Parma. Sempre in quell'anno fu registrata per la RAI, la colonna sonora dello sceneggiato \"Delitto di Stato\" scritta dal M\u00b0 Claudio Gallico.\nFin dalla sua fondazione, il coro, ha sempre tenuto i contatti con le realt\u00e0 corali universitarie italiane e straniere: Francia, Spagna, Portogallo, Germania, Polonia, Bulgaria, Svezia, Norvegia, Stati Uniti, Messico, Sudafrica, Scozia, Catalogna, Grecia, sono solo alcune delle nazioni visitate durante i concerti presso le pi\u00f9 rinomate sedi universitarie.\nA partire dal 1994 la direzione pass\u00f2 al M\u00b0 Ilaria Poldi (diplomata in pianoforte composizione e direzione d'orchestra presso i Conservatori di Parma e Milano), anch'essa come il suo predecessore, gi\u00e0 presente all'interno della formazione corale in qualit\u00e0 di corista.\nIl repertorio fu rinnovato e affrontato mediante una nuova didattica il quale si avvalse del metodo \"Goitre\" (variazione personalizzata dal M\u00b0 Roberto Goitre, pensato sulla base del metodo detto del \"DO mobile\") per quanta riguarda l'alfabetizzazione dei nuovi coristi.\nIn collaborazione con il Comune di Parma, nel 1995, viene realizzato la rassegna \"Il Giardino Musicale\" nella quale vennero eseguiti concerti vocali e strumentali incentrati su musiche Rinascimentali e Barocche. Da ricordare in quell'anno l'esibizione tenuta presso l'Aula Magna dell'Ateneo parmigiano in occasione del conferimento della laurea ad \"honoris causa\" al tenore Luciano Pavarotti.\nNumerosi i concerti eseguiti fino ad oggi anche per cause umanitarie e di beneficenza a favore di enti e organizzazioni \"no-profit\".\nNel 2013 il Coro \u00e8 stato selezionato per partecipare alla 27\u00aa edizione del \"Festival International de Musique Universitaire - F.I.M.U.\" che si svolge ogni anno a Belfort. Da segnalare inoltre la partecipazione alla manifestazione nazione \u201c\"Una notte al Museo\"\u201d presso il Palazzo Ducale di Mantova, in collaborazione con il Ministero dei Beni Culturali e per i Beni Storici e Artistici di Mantova e Brescia\nAttivit\u00e0 di ricerca e promozione musicale.\nDal 1999 \u00e8 attiva all'interno del gruppo una sezione che si occupa dello studio della musica medievale che ha partecipato anche al \"Festival Oltrep\u00f2 medievale\" e al \"Festival dei due mondi\" di Spoleto.\n\"Gaudeamus in Musica\".\nNel 2008, in occasione del 40\u00ba Anniversario della Fondazione, il Coro organizz\u00f2 una rassegna di musica corale avente come protagonista il mondo della coralit\u00e0 universitaria. Questo evento viene ripetuto una volta all'anno al fine di far conoscere questa realt\u00e0 a tutti gli appassionati del genere corale.\nI Edizione - Anno 2008. Sedi dei concerti: \"Casa della Musica\" (PR), \"Terme Berzieri\" (Salsomaggiore Terme), \"Chiesa di Santa Maria del Quartiere\" (PR).\nCori partecipanti:\nII Edizione - Anno 2009. Sede dei concerti: \"Chiesa di Sant'Alessandro\" - Parma.\nCori partecipanti:\nIII Edizione - Anno 2010. Sedi dei concerti: \"Chiesa di Sant'Alessandro\", \"Chiesa di San Vitale\" - Parma.\nCori partecipanti:\nIV Edizione - Anno 2011. Sedi dei concerti: \"Chiesa di Sant'Alessandro\", \"Chiesa di San Vitale\" - Parma.\nCori partecipanti:\nV Edizione - Anno 2012. Sedi dei concerti: \"Chiesa di Santa Cristina\", \"Chiesa di San Vitale\" - Parma.\nCori partecipanti:\nVI Edizione - Anno 2013. Sedi dei concerti: \"Chiesa di San Vitale\", \"Chiesa di Sant'Alessandro\", \"Chiesa di San Pietro\" - Parma.\nCori partecipanti:\nVII Edizione - Anno 2014. Sede dei concerti: \"Chiesa di Sant'Alessandro\" - Parma.\nCori partecipanti:\nVIII Edizione - Anno 2015. Sede dei concerti: \"Chiesa di San Vitale\", \"Chiesa di San Rocco\" - Parma.\nCori partecipanti:\n\"Gaudeamus in Musica - International\".\nQuesta rassegna corale nasce nel 2010 dall'idea di voler coinvolgere anche le realt\u00e0 corali universitarie straniere.\nI Edizione Anno 2010: \"Coro dell'Universit\u00e0 di Monaco di Baviera\" (Universit\u00e4tsChor M\u00fcnchen), Chiesa di San Vitale, Parma"}
{"id": "1879317", "revid": "287204", "url": "https://it.wikipedia.org/wiki?curid=1879317", "title": "Alessandra Ierse", "text": "Biografia.\nDebutta nel 1992 nel programma radiofonico \"Grazie della compagnia\" con Massimo Valli di Radio 101 \"One-O-One Network\", premiato come miglior programma nel concorso di \"Tv Sorrisi e Canzoni\". Ma il suo debutto in televisione risale al 1994 su Canale 5, intervenendo come disturbatrice, per 10 puntate, del programma serale \"Sabato notte live\" condotto da Paolo Bonolis.\nNel 1999 entra a far parte del laboratorio di \"Zelig\" sulle nuove scoperte.\nNel 2000 vince il secondo premio Ugo Tognazzi di Cremona, divenendo poi ospite per diverse puntate al \"Maurizio Costanzo Show\".\nNel 2001 partecipa su LA7 al programma \"Telerentola\" condotto da Roberta Lanfranchi.\nNel 2002 partecipa ad un programma radiofonico condotto da Massimo Valli, Ciccio Valenti e Dario Desi.\nNel 2003 recita nella commedia teatrale \"La Famiglia Martinelli\" di Sergio Casentino al fianco di Enrico Beruschi, partecipa alle trasmissioni \"Lista d'attesa\" su Telenova e \"Acqua in bocca\" su RSI e inizia un nuovo laboratorio a \"Zelig\", presentato da Margherita Antonelli e composto da sole attrici donne.\nNel 2004 vince il premio della giuria al concorso nazionale di cabaret in rosa a Nichelino. L'anno seguente arriva il grande successo recitando nella sitcom \"Belli dentro\" nel ruolo della svampita Jolanda e partecipa alla trasmissione \"Zelig off\".\nNel 2006 recita nella commedia teatrale de I Fichi d'India, \"Il condominio\" e fa una piccola apparizione al cinema con Ale &amp; Franz in \"Mi fido di te\", e nel 2007 partecipa a \"Colorado Revolution\" sempre a fianco de I Fichi d'India in \"Adamo, Adamo ed Eva\" e partecipa alle altre tre stagioni di \"Belli dentro.\""}
{"id": "1879331", "revid": "1788047", "url": "https://it.wikipedia.org/wiki?curid=1879331", "title": "Expo 1984", "text": "L'Esposizione internazionale specializzata 1984 (ufficialmente \"The 1984 Louisiana World Exposition\", Esposizione mondiale Louisiana 1984) si svolse a New Orleans, , dal 12 maggio all'11 novembre. Il tema scelto per la manifestazione fu \"I mondi dei fiumi - Acqua fresca come sorgente di vita\". Pi\u00f9 di 7 milioni di visitatori presero parte all'evento.\nIl bilancio degli organizzatori era di 350 milioni di dollari. Questa Expo verr\u00e0 ricordata come l'unica per cui l'organizzazione abbia dichiarato bancarotta durante il periodo espositivo.\nSito.\nCome sito dell'esposizione venne scelta una zona lungo le rive del Mississippi, adiacente al quartiere francese, ora conosciuta come \"Riverwalk\", il lungofiume.\nPartecipanti.\nAlla Expo 1984 presero parte 25 paesi espositori."}
{"id": "1879334", "revid": "1149807", "url": "https://it.wikipedia.org/wiki?curid=1879334", "title": "Furia (serie televisiva)", "text": "Furia o Furia cavallo del West, (\"Fury\") \u00e8 una serie televisiva statunitense trasmessa per la prima volta dal 1955 al 1960. Il titolo italiano deriva dalle parole della sigla; negli USA la serie \u00e8 stata ribattezzata \"Brave Stallion\" nelle riedizioni successive.\nLe prime serie televisive ad avere come protagonista un attore bambino si incentravano tutte sul legame stabilitosi tra un ragazzino ed il suo cane. Cos\u00ec era stato con Tommy Rettig in \"Lassie\" (1954-1957) e Lee Aaker in \"Le avventure di Rin Tin Tin\" (1954-1959). Nel settembre del 1955 furono lanciate due nuove serie televisive: \"Le avventure di Campione\" con Barry Curtis e \"Frida\" con Johnny Washbrook, che riproducevano la stessa formula legata per\u00f2 alla figura di un cavallo. Non durarono che lo spazio di una stagione; entrambe furono spazzate via dall'ultimo arrivato (ottobre 1955) per l'immediato e straordinario successo che Bobby Diamond e il suo cavallo \"Fury\" ebbero sullo schermo.\nSingolarmente, in tutte queste serie televisive che avevano per protagonista un ragazzino e il suo cavallo o il suo cane (o entrambi), con l'unica eccezione di \"Frida\" il piccolo protagonista era sempre un orfano (o di padre o di madre o di entrambi).\nTrama.\nLa serie narra la storia di Furia, un cavallo morello protagonista di numerose avventure nel Far West. All'inizio della serie Furia viene catturato assieme ad altri cavalli selvaggi da Jim, che tuttavia non riesce a domarlo. Solo Joey, un ragazzo orfano appena adottato da Jim, lo doma, conquistandosi l'affetto dello stallone; Furia gli permette di cavalcarlo e all'occorrenza lo aiuta e lo difende.\nPersonaggi e interpreti.\nAccanto al protagonista Robert Diamond e ai suoi amici Roger Mobley e Jimmy Baird, come lui parte del cast, altri attori bambini partecipano occasionalmente alla serie come guest stars, inclusi Donald MacDonald (1.03), Sammy Ogg (1.11), Stuffy Singer (1.18), Billy Chapin (1.21; 5.09), Shelley Fabares e Peter Votrian (2.14).\nProduzione.\nLa serie fu prodotta da Television Programs of America (TPA) dal 1955 al 1958 e da Incorporated Television Company (ITC) dal 1958 al 1960. Fu girata nel Ray Corrigan Ranch nella Simi Valley, in California, e nell'Iverson Ranch, a Los Angeles. Per il ruolo di Furia fu usato un cavallo di nome \"Highland Dale\", addestrato dal suo proprietario Ralph McCutcheon che lo soprannomin\u00f2 \"Beauty\", ed altri quattro cavalli nel ruolo di controfigure.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa dalla NBC durante la prima visione, ed in seguito ritrasmessa negli Stati Uniti fino al 1966, e venne distribuita negli anni sessanta e settanta dalla ITC Entertainment, che inoltre produceva la serie.\nLa prima trasmissione in lingua italiana \u00e8 della TV Svizzera, che mand\u00f2 in onda la serie a partire dal 1\u00ba novembre 1966 con l'episodio \"La cattura di Furia\". Nel 1967, la serie approd\u00f2 sul canale Nazionale della Rai (l'odierna Rai 1) che mantenne il titolo datole dalla Tv Svizzera, \"Furia\". A met\u00e0 anni '70, la Rai replic\u00f2 la serie con il nuovo titolo di \"Furia cavallo del west\", e dal 1977 venne trasmesso sulla Rete 1 (l'attuale Rai 1). Il telefilm fu reso famoso in quegli anni anche grazie alla sigla italiana scritta da Luigi Albertelli con Guido e Maurizio De Angelis e cantata da Mal.\nSigle.\nEsistono due sigle italiane del programma, per la prima e la seconda serie, incise entrambe da Mal:\nLa serie fu replicata nei primi anni ottanta sulle reti Fininvest, con una sigla differente intitolata \"Furia nero black\" e interpretata da Jack Basehart.\nFilm e distribuzione in DVD.\nNel 1950 esce il film intitolato \"Le nuove avventure di Furia\" (\"Fury\") diretto da Lesley Selander e Sidney Salkow, con Peter Graves e William Hudson, il film venne distribuito in Italia solo nel 1977 dalla Titanus, nel 2008 viene distribuito dalla Stormovie e nel 2014 dalla Quadrifoglio entrambe in DVD."}
{"id": "1879342", "revid": "200568", "url": "https://it.wikipedia.org/wiki?curid=1879342", "title": "Ftalato acido di potassio", "text": ""}
{"id": "1879343", "revid": "88740", "url": "https://it.wikipedia.org/wiki?curid=1879343", "title": "Solanas", "text": ""}
{"id": "1879349", "revid": "122380596", "url": "https://it.wikipedia.org/wiki?curid=1879349", "title": "Giovanni Mauriello", "text": "Biografia.\nOriginario del quartiere di San Giovanni a Teduccio, ha fondato nel 1967 il gruppo della Nuova Compagnia di Canto Popolare insieme ad Eugenio Bennato e a Carlo D'Angi\u00f2, con la collaborazione di Roberto De Simone. Nel 1972 il gruppo fu presentato al Festival di Spoleto da Eduardo De Filippo. Con la NCCP ha inciso 15 album e ha svolto un'intensa attivit\u00e0 concertistica, che lo ha portato in tutto il mondo. Nel 1992 il gruppo ha partecipato al Festival di Sanremo con il pezzo \"Pe' dispietto\", ottenendo il premio della critica. Giovanni Mauriello ha lasciato il gruppo nel 1996.\nNell'ambito teatrale ha ricoperto ruoli in varie produzioni: \"La gatta Cenerentola\" (1976) e \"La canzone di Zeza\", di Roberto De Simone, \"Carmina vivianea\", \"La cantata di Masaniello\", \"Le 99 disgrazie di Pulcinella\". \u00c8 stato protagonista del \"Pulcinella\" e dell\"Histoire du soldat\" entrambi di Igor' F\u00ebdorovi\u010d Stravinskij e per la regia di Roberto De Simone e la seconda diretta da Salvatore Accardo. Ha ottenuto il premio Gino Cervi per l'interpretazione del \"Femminello\".\nNel 1977 ha partecipato, sempre con la NCCP, alla trasmissione televisiva \"La cantata dei pastori\", di Roberto De Simone.\nHa vinto il premio \u201cGino Cervi\u201d per il teatro e il \u201cPolifemo d'argento\u201d al Festival internazionale del cinema di Taormina per il film \"Another Time, Another Place\" con la regia di Michael Radford, di cui \u00e8 stato protagonista.\nViene definito da Eugenio Bennato e Carlo D'Angi\u00f2 \u00abmanifestazione vivente dei \"balli di Sfess\u00e0nia\", miscuglio esplosivo di fantasia vocale e gestuale che prescindeva da qualsiasi forma di scuola: lui della musica conosceva solo quello che l'istinto gli dettava\u00bb."}
{"id": "1879350", "revid": "712828", "url": "https://it.wikipedia.org/wiki?curid=1879350", "title": "Cirkeys", "text": ""}
{"id": "1879351", "revid": "712828", "url": "https://it.wikipedia.org/wiki?curid=1879351", "title": "Kuroobi", "text": ""}
{"id": "1879352", "revid": "712828", "url": "https://it.wikipedia.org/wiki?curid=1879352", "title": "Hatchan", "text": ""}
{"id": "1879353", "revid": "712828", "url": "https://it.wikipedia.org/wiki?curid=1879353", "title": "Hacchan", "text": ""}
{"id": "1879354", "revid": "830939", "url": "https://it.wikipedia.org/wiki?curid=1879354", "title": "Les Roberts", "text": "Les Roberts ha iniziato la carriera di scrittore dopo aver lavorato ad Hollywood per venticinque anni come sceneggiatore per numerose produzioni televisive, fra cui \"The Lucy Show\", \"The Andy Griffith Show\", \"The Jackie Gleason Show\" e \"The Man from U.N.C.L.E.\"\nNel 1986 lo scrittore ha vinto il premio \"Best First Private Eye Novel Contest\" con il suo romanzo giallo \"An Infinite Number of Monkeys\", un mistery in cui indaga il detective privato Saxon, protagonista di una serie di romanzi ambientati a Los Angeles.\nLes Roberts \u00e8 autore anche di un'altra serie di romanzi con Milan Jacovich come protagonista, ambientati a Cleveland (Ohio)."}
{"id": "1879355", "revid": "712828", "url": "https://it.wikipedia.org/wiki?curid=1879355", "title": "Pci\u00f9", "text": ""}
{"id": "1879356", "revid": "712828", "url": "https://it.wikipedia.org/wiki?curid=1879356", "title": "Jango (One Piece)", "text": ""}
{"id": "1879357", "revid": "599013", "url": "https://it.wikipedia.org/wiki?curid=1879357", "title": "Boves\u00eca", "text": ""}
{"id": "1879361", "revid": "27723", "url": "https://it.wikipedia.org/wiki?curid=1879361", "title": "Area Ellenofona", "text": ""}
{"id": "1879362", "revid": "1801236", "url": "https://it.wikipedia.org/wiki?curid=1879362", "title": "VIVA Plus", "text": "VIVA Plus \u00e8 stato un canale televisivo di musica della Viacom con sede a Berlino. La prima trasmissione fu alle 13:00 del 7 gennaio 2002. Alle 16:00 del 14 gennaio 2007, dopo cinque anni di trasmissione, fu integrata nel canale Comedy Central Deutschland.\nGet the Clip.\nIl suo programma principale fu \"Get the Clip\", un programma che, attraverso un SMS o IVR, si metteva in classifica un video scelto da una lista di 100 video musicali. In classifica venivano ordinati secondo la percentuale di preferenze e i titoli dei video erano abbinati ad una immagine che caratterizzava la band o la canzone. Dopo due settimane che il video non viene proposto, viene sostituito da altri nuovi. Pi\u00f9 avanti, dopo le 20:00 vennero istituiti i \"Get the Clip\" monotematici: una lista di 100 video uniti dallo stesso genere musicale."}
{"id": "1879364", "revid": "125138821", "url": "https://it.wikipedia.org/wiki?curid=1879364", "title": "Bronis\u0142aw Malinowski (atleta)", "text": "Biografia.\nLa sua prima competizione internazionale avvenne ai Giochi olimpici di Monaco di Baviera nel 1972, quando si classific\u00f2 quarto nella propria specialit\u00e0 dei siepi, ma gi\u00e0 due anni dopo arriv\u00f2 al primo posto ai Campionati europei.\nAi Giochi olimpici di Montr\u00e9al 1976 conquist\u00f2 la medaglia d'argento nei siepi, preceduto solo dal suo grande rivale, lo svedese Anders G\u00e4rderud, che in quella occasione stabil\u00ec anche il record mondiale.\nDopo il ritiro di G\u00e4rderud alla fine del 1976, il suo rivale divenne il keniota Henry Rono, che batt\u00e9 il record mondiale nel 1978, ma che non pot\u00e9 partecipare ai Giochi olimpici di Mosca 1980 a causa del boicottaggio da parte del suo paese. A questi Giochi Malinowski conquist\u00f2 la medaglia d'oro, davanti al tanzaniano Filbert Bayi e all'etiope Erhetu Tura.\nNel settembre del 1981, ad appena 30 anni, perse la vita in un incidente stradale causato da un camion nei pressi della sua abitazione di Grudzi\u0105dz in Polonia."}
{"id": "1879365", "revid": "92723", "url": "https://it.wikipedia.org/wiki?curid=1879365", "title": "Arte preistorica in Italia", "text": "L'arte preistorica in Italia comprende tutte quelle manifestazioni culturali e artistiche delle popolazioni che abitarono la penisola italica dall'et\u00e0 del Paleolitico fino all'VIII-VII secolo a.C., a seconda delle zone.\nLa penisola italiana, rispetto alle culture gi\u00e0 avviate nel Mediterraneo orientale, mantenne a lungo un carattere periferico e frammentato in tante civilt\u00e0 diverse, legate da rapporti di vario genere.\nSi indicano di solito due principali aree culturali: quella della pianura padana, in contatto con l'area nordeuropea e danubiana, e quella della penisola centro-meridionale, gravitante sul Mediterraneo. In queste macro-aree esiste un mosaico di popolazioni diverse. Il successivo periodo protostorico rientra nella cosiddetta arte italica.\nNeolitico.\nRisalgono a quest'epoca le prime incisioni rupestri della Val Camonica, che nel corso dei secoli sarebbero arrivate a contare oltre centoquarantamila petroglifi.\nCon il termine neolitico che, etimologicamente non ha un grande significato, poich\u00e9 coniato in epoca ottocentesca secondo criteri puramente tecnologici di composizione e taglio dei manufatti litici, si suole indicare per convenzione un periodo della preistoria databile all'incirca tra il X e il VI millennio da oggi. In Italia l'inizio della neolitizzazione viene comunemente fissato dagli studiosi alla fine del VII millennio e la sua conclusione al III con l'avvento dell'et\u00e0 del rame, cui seguiranno quelle degli altri metalli. Prima della scoperta della scrittura avvenuta in Mesopotamia (attuale Iraq) ad opera dei Sumeri, una delle prime forme espressive di comunicazione dell'uomo arcaico (homo sapiens), oltre al linguaggio, \u00e8 stata il graffito su pietra. In verit\u00e0 gli studiosi non sono concordi nell'attribuire questa priorit\u00e0 ai semplici graffiti su roccia o alle pitture parietali realizzate nelle grotte. Merita perci\u00f2 un cenno quella forma di espressione extralinguistica rappresentata dall'arte pittorica parietale in Italia meridionale il cui pi\u00f9 importante esempio \u00e8 costituito da migliaia di pittogrammi figurativi e simbolico-astratti, in ocra rossa e guano subfossile di pipistrello, presenti in una Grotta ipogea di Porto Badisco nel basso Salento denominata dei Cervi per le molte scene di caccia a cervidi, databili tra i 6.000 e i 5.000 anni addietro.\nCivilt\u00e0 nuragica.\nCivilt\u00e0 originale che si \u00e8 sviluppata in Sardegna. L'arte Nuragica si espresse in migliaia di bronzetti ottenuti con la tecnica della cera persa e grandi statue in pietra. I bronzetti, la cui produzione ebbe inizio intorno al dodicesimo secolo a.c e perdur\u00f2 sino almeno all'ottavo rappresentano svariati soggetti, inclusi: spadaccini, arcieri, capi, sacerdotesse, offerenti, lottatori, musici, artigiani, guerrieri semi divini, animali, edifici, attrezzi come carri e panche. Una delle categorie pi\u00f9 ricche \u00e8 quella delle navicelle in bronzo, che rappresentano sia grandi vascelli che piccole imbarcazioni, le navicelle erano munite di una protome che poteva essere cervina, bovina e di altri animali. La maggior parte dei bronzetti fu rinvenuta in Sardegna nei santuari nuragici o fuori contesto, e in pochi casi in sepolture, un numero cospicuo di bronzetti Nuragici fu rinvenuto anche in Italia peninsulare, soprattutto nella regione Tirrenica, spesso all'interno di tombe di epoca villanoviana come quella soprannominata come tomba dei bronzetti Sardi a Vulci.\nI bronzetti forniscono un'importante testimonianza dell'abbigliamento e degli oggetti in un uso in Sardegna tra bronzo finale e primo ferro. I Nuragici utilizzavano copricapi di diverso tipo e spesso tenevano i capelli raccolti in lunghe trecce. I capi delle comunit\u00e0 indossavano un mantello e portavano con s\u00e9 uno scettro-bastone, gli arcieri utilizzano sia armature leggere che pesanti borchiate in bronzo, i guerrieri spesso utilizzavano elmi cornuti e scudi circolari con umbone. I musici conoscevano la lira, il corno e degli strumenti a canne che potrebbero essere identificati come Launeddas. Alle divinit\u00e0 si offrivano pani di vari tipi sia lunghi che a ciambella.\nLe statue antropomorfe in pietra Nuragiche per ora sono state rinvenute solo a Mont'e Prama, anche se dei ritrovamenti di elementi scultorei a San Sperate, in un insediamento Nuragico, hanno fatto pensare alla presenza di simili statue in altri siti Sardi. Le statue sono datate all'incirca al nono secolo a.c. La loro altezza si aggira per lo pi\u00f9 attorno ai 2-2,5 metri, sono scolpite in arenaria e rappresentano arcieri, pugilatori, guerrieri e figure con un grande scudo avvolgente, ricordano infatti per molti versi le piccole statuette in bronzo nell'aspetto. Per realizzare alcuni dettagli dell\"armatura e delle decorazioni \u00e8 stato ipotizzato l'uso della gradina e forse anche del trapano. Insieme alle statue sono stati rinvenuti numerosi modelli in pietra di Nuraghe, altri simili modelli in pietra erano gi\u00e0 noti in contesti dell'undicesimo secolo a.c in altri siti Sardi.\nCultura villanoviana.\nAll'inizio dell'et\u00e0 del ferro \u00e8 attestata la \"cultura villanoviana\"' (X secolo a.C. - VIII secolo a.C.), una \"facies\" le cui origini vanno ricercate nella cultura protovillanoviana, e rappresenta la fase pi\u00f9 antica della civilt\u00e0 etrusca. dal nome della localit\u00e0 Villanova presso Bologna, dove furono scavati i primi cospicui ritrovamenti.\nL'area interessata da questa civilt\u00e0 \u00e8 molto vasta e va dell'Emilia-Romagna, alla Toscana, a Fermo nelle Marche e al Lazio settentrionale, mentre la sua diffusione in area campana si ritiene dovuta a una colonizzazione dall'Etruria meridionale.\nI vasi cinerari si trovavano spesso in tombe a pozzetto, coperte da lastre di pietra e poste assieme a vari oggetti di uso comune. \nLa decorazione dei vasi seguiva semplici motivi geometrici e lineari impressi. Avevano la forma di due tronchi di cono (\"biconici\") con una ciotola rovesciata o un elmo bronzeo come coperchio. Le differenti coperture indicavano la classe sociale del defunto (agricoltore o guerriero). Per esempio l'urna con elmo da Tarquinia, al Museo archeologico nazionale di Firenze, presenta un elmo in lamina bronzea con un'alta cresta decorata da file sovrapposte di borchie, poste entro decorazioni a puntinatura. Grande abilit\u00e0 dei villanoviani fu infatti la fusione, laminazione e lavorazione a sbalzo dei metalli.\nVasi figurati.\nA partire dall'VIII secolo a.C. si trovano anche produzioni di vasi plastici, che negli esemplari migliori hanno forme ibride (\"ask\u00f2i\") antropomorfe e zoomorfe, come si riscontrano anche in area danubiana.\nDoli e urne a capanna.\nNel Lazio si ebbe una produzione peculiare dei \"doli\", contenitori di corredi, e urne funerarie a forma di capanna che riproducono la forma delle abitazioni. Numerosi doli sono stati scavati anche a Roma, come nella necropoli del tempio di Antonino Pio e Faustina.\nCivilt\u00e0 atestina.\nAlcune zone mantennero un certo isolamento che caus\u00f2 una produzione di oggetti invariata in lunghi archi temporali, mentre altre zone furono particolarmente ricettive alle influenze esterne. Tra queste ultime ci fu la cosiddetta \"civilt\u00e0 atestina\" (da Este in provincia di Padova), detta anche \"delle situle\", dal nome degli oggetti tipici della sua produzione.\nLa situla Benvenuti \u00e8 uno dei migliori esempi di questa produzione, con ornamenti animali (reali o fantastici), vegetali e geometrici, che dimostrano un'influenza orientale. Vi sono raffigurate anche scene con personaggi, dove si scorgono i primi intenti narrativi, con temi tipicamente locali come scene di commercio, di lotta, di vita rurale e di guerra.\nLe situle sono diffuse in un ampio raggio, forse opera di artigiani itineranti con contatti con civilt\u00e0 orientali pi\u00f9 progredite, probabilmente tramite la mediazione dell'Etruria o delle colonie adriatiche della Magna Grecia o della penisola balcanica.\nInflussi orientali, il periodo orientalizzante.\nLe civilt\u00e0 italiche, al contatto con le pi\u00f9 progredite culture del Mediterraneo orientale (tra VIII e VII secolo a.C.), svilupparono fenomeni di adeguamento e una maggiore libert\u00e0 espressiva. Vengono creati cos\u00ec oggetti pi\u00f9 colti e raffinati, con pi\u00f9 attenzione agli elementi naturalistici e alla ricerca formale (come i vasi a doppia ampolla di Cerveteri)."}
{"id": "1879367", "revid": "767487", "url": "https://it.wikipedia.org/wiki?curid=1879367", "title": "Il vizio nel ventre", "text": "Il vizio nel ventre \u00e8 un film pornografico del 1987 diretto da Antonio D'Agostino con lo pseudonimo Richard Bennet. Il film \u00e8 noto per una scena di zoofilia con un cane.\nTrama.\nUn signore racconta ad un suo amico le sue vicende sessuali con una facoltosa e pervertita signora benestante, che vive in una lussuosa villa, con la passione per l'equitazione: avendo conosciuto Marina, la domestica della signora, riesce ad intrufolarsi nella villa e ad avvicinare la riccona e le sue amiche. Si dedicheranno a raccontare vicendevolmente le loro esperienze erotiche.\nNei giorni successivi, presso la villa, si terr\u00e0 un party che si concluder\u00e0 con un'orgia a base di frutta e ortaggi.\nIl cast.\nTra le attrici del cast si annoverano Karin Schubert e Marina Lotar, note negli anni settanta per aver interpretato parti in film di \"genere\", ma negli anni ottanta esclusivamente dedicatesi al cinema pornografico."}
{"id": "1879368", "revid": "287204", "url": "https://it.wikipedia.org/wiki?curid=1879368", "title": "Bronislaw Malinowski (atleta)", "text": ""}
{"id": "1879369", "revid": "599013", "url": "https://it.wikipedia.org/wiki?curid=1879369", "title": "H\u00e9ctor Romero", "text": "Carriera.\nNella stagione 2008-09 \u00e8 stato in forza alla Snaidero Udine, alla quale era arrivato dalla Montepaschi Siena, dove nella stagione 2007-08 aveva vinto lo scudetto ed era arrivato terzo in Eurolega."}
{"id": "1879372", "revid": "137928", "url": "https://it.wikipedia.org/wiki?curid=1879372", "title": "HDMI", "text": ""}
{"id": "1879378", "revid": "1305772", "url": "https://it.wikipedia.org/wiki?curid=1879378", "title": "Nazionale di pallanuoto dell'Italia", "text": ""}
{"id": "1879379", "revid": "287204", "url": "https://it.wikipedia.org/wiki?curid=1879379", "title": "Juan Martin del Potro", "text": ""}
{"id": "1879385", "revid": "2075278", "url": "https://it.wikipedia.org/wiki?curid=1879385", "title": "Nazionale di pallacanestro dell'Italia", "text": "La nazionale di pallacanestro italiana \u00e8 la selezione dei migliori giocatori di nazionalit\u00e0 italiana. Viene gestita dalla FIP e partecipa ai tornei internazionali di pallacanestro per nazioni gestiti dalla FIBA. Ha vinto due volte l'EuroBasket nel 1983 e nel 1999 (in entrambi i casi le fasi finali in Francia, con il titolo conquistato a Nantes ed a Parigi) e per due volte \u00e8 arrivata seconda al torneo olimpico nel 1980 e nel 2004 vincendo 2 medaglie d'argento.\nTra le nazionali tuttora esistenti \u00e8 quella che, dopo la (che ne ha vinte dodici), ha vinto pi\u00f9 medaglie ai campionati europei, dieci.\nStoria.\nGli esordi (1926-39).\nLa prima partita della nazionale italiana si gioc\u00f2 il 4 aprile del 1926 a Milano, in canottiera bianca, e termin\u00f2 con una vittoria sulla per 23-17.\nNel 1930, il commissario tecnico della Nazionale \u00e8 il maresciallo Bovi, che guida la squadra nell'amichevole contro la Svizzera.\nNel 1936 a Berlino avvenne la prima partecipazione ai Giochi olimpici estivi a cui parteciparono ventuno squadre; l'Italia si piazz\u00f2 settima. Nel 1937 alla seconda edizione degli europei arriv\u00f2 un secondo posto dietro la , che si impose in finale di un solo punto. L'argento sar\u00e0 replicato agli europei del 1946.\nIl difficile dopoguerra (1946-69).\nIn seguito alla fine della Seconda guerra mondiale gli Azzurri attraversano un periodo difficile, fallendo l'accesso a due olimpiadi e tre mondiali consecutivi e stentando in Europa: ci\u00f2 si riflett\u00e9 anche a livello tecnico con l'avvicendarsi di numerosi capoallenatori in pochi anni. Da notare come l'Italia manca per la prima volta ad un Europeo, nel 1949, a causa del lutto per la tragedia di Superga.\nNel 1957 Nello Paratore diventa CT, rimanendo in carica per 11 anni, con risultati mediocri ma comunque migliori del periodo precedente. L'Italbasket ottiene anche la prima grande prestazione olimpica: nel 1960, ai Giochi della XVII Olimpiade di Roma, in cui il basket ebbe un gran successo di pubblico, l'Italia si piazz\u00f2 quarta dietro , e . Curiosamente le costosissime spese organizzative delle olimpiadi romane provocarono la decisione di non far partecipare l'Italbasket all'Europeo del 1961.\nIl decennio di Giancarlo Primo (1969-79).\nNel 1969 prese la guida della nazionale Giancarlo Primo che, improntando il gioco sulla difesa, fece della nazionale italiana una solida realt\u00e0 europea e internazionale. Ottenne sempre buoni piazzamenti e vinse due bronzi agli europei, ottenendo anche due quarti posti mondiali, risultato allora ineguagliato per gli Azzurri. Tra i giocatori di spicco di quella nazionale si citano il giovane Dino Meneghin, Pierluigi Marzorati, Renato Villalta, Renzo Bariviera, Ivan Bisson, Marino Zanatta, Giulio Iellini.\nI successi degli anni di Gamba (1979-85).\nNel 1979 a sostituire Primo arriva Sandro Gamba che guid\u00f2 l'Italia alla conquista delle medaglie pi\u00f9 preziose, come il primo metallo olimpico, l'argento ai Giochi della XXII Olimpiade nel 1980. Gli azzurri vincono anche tre medaglie agli europei, tra cui spicca lo storico oro di Nantes '83, oltre al bronzo di Stoccarda '85. I pilastri dell'Italia sono i soliti Meneghin, Marzorati e Villalta, oltre a Antonello Riva e Roberto Brunamonti. Sono gli anni del grande basket azzurro, che si impone come una delle migliori realt\u00e0 continentali e mondiali\nLa crisi: Bianchini e il Gamba-bis (1985-92).\nAi prestigiosi traguardi del sestennato di Gamba segu\u00ec un periodo di crisi (senza Olimpiadi), prima sotto il CT Valerio Bianchini (subentrato nel 1985), e poi con altri sei anni di Gamba (solo un argento agli europei Roma '91), a cui fu chiamato a mettere fine Ettore Messina, che subentr\u00f2 nel 1992. Nello stesso anno Enrico Vinci lascia, dopo 16 anni, il posto di presidente della Federazione Italiana Pallacanestro: il suo posto viene preso da Giovanni Petrucci.\nMessina-Tanjevic (1992-2001).\nCon Messina come allenatore nel 1992 la nazionale torn\u00f2 a conquistare una medaglia importante agli europei, arrivando seconda a Barcellona, anche se questo fu l'unico risultato di rilievo del quinquennio del coach mestrino, che due anni prima fall\u00ec l'accesso ai Giochi Olimpici. Ai mondiali del 1998 la nazionale arriv\u00f2 sesta, sconfitta ai quarti di finale dagli Stati Uniti.\nDopo Messina arriv\u00f2 Bogdan Tanjevi\u0107 e agli europei del 1999, dopo 16 anni, arriv\u00f2 la seconda medaglia d'oro continentale, e il ritorno alle Olimpiadi. Nelle fasi finali gli azzurri battono in successione , e . Dopo il nono posto agli europei del 2001 in Turchia Tanjevi\u0107 lasci\u00f2, e per sostituirlo viene chiamato Carlo Recalcati.\nIn questo periodo l'Italbasket pot\u00e9 contare sui talenti di Myers, Fu\u010dka e Meneghin (dal 1998), oltre che al valido apporto di giocatori come Basile, Abbio, De Pol, Galanda, Marconato e Chiacig. Oltre che su Bonora e Pittis, ma quest'ultimo fino all'argento del 1997.\nL'era Recalcati (2001-09).\nAgli europei del 2003 l'Italia del neo-coach \"Charlie\" Recalcati part\u00ec male, ma arriv\u00f2 alle semifinali, battendo nella fase ad eliminazione diretta prima la e poi la . Arrivata in semifinale l'Italia fu sconfitta dalla ; vincendo per\u00f2 la finale per il terzo posto contro la , gli Azzurri si qualificarono per i Giochi della XXVIII Olimpiade.\nAd Atene la nazionale disputa un ottimo torneo e solo l' in finale riesce a fermarla, ma \u00e8 un argento che vale pi\u00f9 di quello di Mosca considerata la presenza del Team USA, allora assente per il boicottaggio. La squadra argento olimpico era composta da Bulleri e Pozzecco in cabina di regia, Basile e Soragna guardie, Mian, Righetti e Radulovi\u0107 ali piccole, Galanda ala forte, Marconato e Chiacig centri. Garri e Rombaldoni completavano il gruppo.\nDa allora per gli Azzurri sono stati anni avari di soddisfazioni: dopo le olimpiadi greche gli Azzurri hanno collezionato due noni posti agli Europei (2005 e 2007) e ai Mondiali 2006, mancando la qualificazione alle Olimpiadi di Pechino, agli Europei del 2009 e ai Mondiali dell'anno successivo.\nNonostante la sempre maggiore internazionalizzazione (soprattutto in direzione europea) dell'NBA, e conseguentemente l'approdo (non estemporaneo come avvenuto invece nel passato) negli USA di cestisti italiani, simboleggiati dalla storica prima scelta assoluta del Draft 2006 di Andrea Bargnani, la nazionale ha sofferto dello scarso apporto degli atleti NBA in termini di presenze, di una vecchia guardia non sempre all'altezza (Bulleri e Basile, che erano state le punte di diamante ad Atene) e della mancanza di giovani promesse.\nLo scontro Lega-FIP (specialmente duro sui tetti per i giocatori stranieri in Lega A) costa caro anche ai vertici federali: Fausto Maifredi (in carica dal 1999) lascia, e la Federazione viene prima commissariata (con a capo Meneghin), e poi decide di dare una svolta incaricando lo stesso Dino Meneghin di essere Presidente.\nDopo la mancata qualificazione all'Europeo del 2009, il CT Recalcati lascia e viene sostituito da Simone Pianigiani, che diventa allenatore contemporaneamente anche della Mens Sana Siena.\nL'era buia, gestione Pianigiani (2010-2015) e Messina bis (2015-2017).\nNell'estate 2010, Simone Pianigiani diviene il nuovo selezionatore azzurro. L'ex tecnico del Montepaschi Siena conduce la formazione a qualificarsi per l'Europeo 2011, a cui gli azzurri vengono ammessi per l'allargamento del lotto di partecipanti. Nella fase finale, l'Italia ottiene una sola vittoria (con la ) e rimane cos\u00ec esclusa dalle Olimpiadi di Londra.\nIn seguito, la squadra accede all'Europeo 2013 senza riportare alcuna battuta d'arresto: il fatto crea grandi aspettative nella tifoseria, ma il torneo vedr\u00e0 gli azzurri classificarsi solo ottavi mancando l'accesso ai Mondiali. Nel 2015 viene invece conseguito il sesto posto, ma l'incrinarsi del rapporto tra Pianigiani e Petrucci spinge il commissario tecnico a lasciare l'incarico.\nNel novembre 2015 Ettore Messina assume l'incarico di CT, condividendolo con il ruolo di \"assistant coach\" del San Antonio Spurs: \u00e8 il terzo allenatore, dopo Marinelli e Gamba, a guidare in due occasioni diverse la Nazionale maggiore. Il 9 luglio 2016, la squadra perde contro la nel torneo di qualificazione olimpica mancando cos\u00ec l'accesso ai Giochi di Rio de Janeiro. Nel 2017 l'Italia partecipa agli Europei, arrendendosi contro la Serbia nei quarti di finale.\nPur essendo caratterizzata da buoni talenti (giocanti fissi in NBA) come Bargnani, Belinelli e Gallinari, questa nazionale non \u00e8 mai riuscita a qualificarsi ad una olimpiade o mondiale, n\u00e9 a salire sul podio ad una rassegna europea.\nLa gestione di Meo Sacchetti (dal 2017).\nNel 2017, dopo l'ennesimo flop ottenuto all'EuroBasket, la gestione tecnica viene affidata a Meo Sacchetti, che inizia il ringiovanimento della Nazionale. Con lui in panchina arrivano i primi acuti dopo anni di delusioni: la Nazionale torna a disputare, nell'edizione del 2019 un Campionato Mondiale, con la ciliegina sulla torta rappresentata dalla qualificazione ai Giochi Olimpici di Tokyo 2020, ottenuta a spese della pi\u00f9 quotata , nettamente battuta nella finale del Torneo Preolimpico, disputato nella tana di Belgrado.\nCampionati Mondiali.\nNonostante spesso la nazionale italiana contasse su una formazione competitiva, l'approdo al podio \u00e8 sempre mancato. Lo sfior\u00f2 soltanto in due occasioni (nel 1970 a Spalato, nell'ancora tutta unita Jugoslavia, e nel 1978 a Manila, nelle Filippine), perdendo in entrambe le occasioni la finale per il terzo posto.\nA ci\u00f2 si aggiunge la grande delusione patita nel mondiale ateniese del 1998, quando con una squadra composta da Fu\u010dka, Myers e Meneghin, si riteneva di poter ambire al podio. La partita che determin\u00f2 l'eliminazione fu la sconfitta contro gli . L'anno dopo con la stessa squadra l'Italia si laure\u00f2 campione d'Europa, per la seconda volta dopo la vittoria all'Europeo del 1983.\nGiochi olimpici.\nL'Italia ha vinto due medaglie d'Argento, di cui la prima ottenuta alle Olimpiadi di Mosca 1980 (battuti dalla ) e l'altra ottenuta alle Olimpiadi di Atene 2004 (battuti dall').\nAlle Olimpiadi di Roma 1960, raggiunge il quarto posto perdendo la finale per il bronzo contro il , stesso risultato nel 1972 a Monaco di Baviera contro Cuba.\nIn occasione del Preolimpico, il 1 luglio 2021 l'Italia batte il e due giorni dopo la . Il 4 luglio, nella finale del Preolimpico, la Nazionale batte la pi\u00f9 quotata e si qualifica per le Olimpiadi di Tokyo 2021, dove nel girone affronter\u00e0 , e . L'Italia del Basket supera il girone con 2 successi e una sconfitta ottenendo per tanto la qualificazione ai Quarti di Finale, con il secondo posto del suo girone, dove viene fermata, in un match molto combattuto, dalla Francia, che diventer\u00e0 poi vice campione olimpico.\nNazionali giovanili.\nLa nazionale italiana presenta categorie diverse di nazionali giovanili:\nRosa.\nLista dei 12 giocatori convocati per la XXXII Olimpiade."}
{"id": "1879390", "revid": "1652635", "url": "https://it.wikipedia.org/wiki?curid=1879390", "title": "Juan Mart\u00edn del Potro", "text": "Giocatore alto e dotato di grande potenza, ha nel servizio e nel dritto i colpi pi\u00f9 efficaci. Ha vinto ventidue titoli nel circuito maggiore, tra i quali gli US Open 2009 e il Masters 1000 di Indian Wells 2018. Ha guidato l'Argentina a conquistare per la prima volta la Coppa Davis nell'edizione del 2016. Ha vinto la medaglia di bronzo alle Olimpiadi di Londra 2012 e quella d'argento alle Olimpiadi di Rio 2016. Ha inoltre raggiunto nel 2009 la finale del Masters di fine anno.\nIl suo best ranking ATP \u00e8 stato il 3\u00ba posto raggiunto il 13 agosto 2018. Vittima di diversi infortuni nel corso della carriera, ha interrotto l'attivit\u00e0 agonistica nel febbraio 2014 per sottoporsi a una serie di delicate operazioni al polso sinistro ed \u00e8 rientrato stabilmente nel circuito ATP a Delray Beach nel febbraio 2016.\nCarriera.\nJuniores.\nInizia a giocare a tennis a sei anni. Nel 2003 vince il Torneo Avvenire battendo in finale Marin \u010cili\u0107. Da juniores vince quattro titoli e raggiunge la terza posizione mondiale nel gennaio 2005; al torneo ragazzi del Roland Garros 2005 viene sconfitto nei quarti di finale da Andy Murray, in uno scontro tra futuri campioni degli US Open.. \n2003-2004: inizi tra professionisti.\nNel 2003 inizia a giocare tornei Satellite e in agosto, non ancora quindicenne, debutta tra i professionisti nel circuito Futures al torneo Argentina F1. Vince il primo incontro in doppio nell'aprile 2004 all'Argentina F1. Dopo quattro sconfitte in singolare a maggio ottiene la prima vittoria e il primo punto nel ranking ATP al torneo Argentina F3. Gioca con una certa frequenza tra i professionisti a partire dall'agosto del 2004.\n2005: due titoli Challenger, tre Futures e top 200.\nIl 6 febbraio 2005 disputa la prima finale Futures al torneo Mexico F1, perdendo in tre set da Darko Madjarovski. Alza il suo primo trofeo da professionista il successivo 10 aprile con la vittoria in due set su Jorge Aguilar nella finale del Chile F1 di Santiago del Cile. Nelle tre settimane successive vince altri due titoli superando in finale Thiago Alves al Chile F2 e grazie al ritiro di Dami\u00e1n Patriarca all'Argentina F3. A giugno disputa l'ultimo incontro in carriera nel circuito dei Futures per dedicarsi ai tornei Challenger, e al suo esordio in quello stesso mese raggiunge la semifinale a Reggio Emilia, perdendo in tre set da Mart\u00edn Vassallo Arg\u00fcello. Al primo turno del successivo Challenger di Biella sconfigge per la prima volta un top 100, il n\u00ba70 ATP Jarkko Nieminen, si ripete al secondo turno contro il n\u00ba93 Alessio Di Mauro prima di uscire per mano di Irakli Labadze, che vincer\u00e0 il torneo.\nA luglio disputa la prima finale in un torneo Challenger a Campos do Jord\u00e3o e cede in due set a Andr\u00e9 S\u00e1. Il mese dopo fa la sua prima esperienza in un torneo del Grande Slam venendo eliminato al primo turno di qualificazione agli US Open. Il 6 novembre conquista il primo titolo Challenger nella prima edizione della Copa Petrobras Montevideo sconfiggendo in finale Boris Pashanski con il punteggio di 6-3, 2-6, 7-6. La settimana successiva vince a Guayaquil in coppia con Juan Antonio Mar\u00edn il primo titolo in carriera in doppio, approfittando del forfait dato prima della finale dal duo Luis Horna / Iv\u00e1n Miranda. Alla fine del 2005 si trova al 157\u00ba posto del ranking, ed \u00e8 il pi\u00f9 giovane giocatore tra i top 200.\n2006: debutto nel circuito maggiore, tre titoli Challenger e top 100.\nNel gennaio del 2006 fa il suo esordio nell'ATP Tour vincendo al primo turno contro Albert Portas a Vi\u00f1a del Mar prima di arrendersi nell'incontro successivo a Fernando Gonz\u00e1lez. Subisce quindi altre quattro sconfitte consecutive nei tornei ATP e torna a giocare nei Challenger; ad aprile si aggiudica sia il titolo in singolare che quello in doppio ad Aguascalientes. A maggio debutta in una prova del Grande Slam al Roland Garros superando i tre turni di qualificazione, viene eliminato al primo turno dopo avere strappato un set al n\u00ba27 ATP Juan Carlos Ferrero. A luglio rientra nel circuito ATP raggiungendo il terzo turno a Stoccarda e i quarti di finale all'Open di Umago. La settimana successiva vince a Segovia il suo ultimo titolo nel circuito Challenger, sconfiggendo nei quarti il n\u00ba27 del mondo Fernando Verdasco e in finale Benjamin Becker.\nA fine agosto fa il suo esordio agli US Open e viene eliminato al primo turno da Alejandro Falla. Grazie al secondo turno raggiunto a Mumbai e al terzo turno di Tokyo, il 9 ottobre entra per la prima volta tra i top 100, al 99\u00ba posto. La settimana dopo debutta in un torneo ATP Masters Series a Madrid, uscendo al primo turno per mano di Joachim Johansson. Torna a disputare un quarto di finale ATP al torneo di Basilea e si fa rimontare il set di vantaggio dal n\u00ba7 del mondo Fernando Gonz\u00e1lez. Chiude la stagione al 92\u00ba posto del ranking, il pi\u00f9 giovane tra i top 100 con i suoi diciotto anni e tre mesi.\n2007: primo titolo ATP in doppio, primi incontri vinti negli Slam e prima vittoria su un top 10.\nAll'inizio di gennaio del 2007 raggiunge la sua prima semifinale ATP al South Australian Open di Adelaide e perde in tre set da Chris Guccione. Vince il suo primo incontro all'Australian Open superando Alessio Di Mauro ed \u00e8 quindi costretto al ritiro durante il quinto set dell'incontro con Fernando Gonz\u00e1lez. L'11 febbraio debutta in Coppa Davis nell'ultima giornata della sfida di Linz contro l'Austria e regala i quarti di finale all'Argentina sconfiggendo in cinque set J\u00fcrgen Melzer. In marzo vince a Indian Wells il suo primo incontro in un Masters battendo Gustavo Kuerten. Disputa a Sunrise il suo ultimo Challenger in carriera in preparazione del Miami Masters, nel quale supera i top 20 Marcos Baghdatis e Michail Ju\u017enyj prima di subire negli ottavi un pesante 0-6, 4-6 dal n\u00ba2 del mondo Rafael Nadal. Nei quarti di Davis persi 4-1 contro la Svezia a G\u00f6teborg viene sconfitto nel primo singolare da Robin S\u00f6derling ed \u00e8 ininfluente la sua vittoria su Robert Lindstedt nell'ultimo incontro. La stagione sulla terra battuta inizia con i ritiri durante i tornei dell'Estoril e degli Internazionali d'Italia, mentre al Roland Garros il sorteggio lo mette di fronte al primo turno a Nadal, che lo batte in tre set e vincer\u00e0 il suo terzo Slam parigino consecutivo.\nRaggiunge la semifinale in doppio e i quarti di finale in singolare sull'erba del Nottingham Open; vince quindi per la prima volta un incontro a Wimbledon, ma al secondo turno raccoglie solo 8 giochi contro Federer. La trasferta americana inizia con il primo titolo ATP in un torneo di doppio a Indianapolis, dove in coppia con Travis Parrott sconfigge in finale Tejmuraz Gaba\u0161vili / Ivo Karlovi\u0107 in tre set. Al Cincinnati Masters supera le qualificazioni e raggiunge gli ottavi prima di essere eliminato da Carlos Moy\u00e1. Ottiene le sue prime vittorie agli US Open battendo in tre set Nicolas Mahut e J\u00fcrgen Melzer, ma al terzo turno subisce una dura sconfitta dal n\u00ba3 del mondo Novak \u0110okovi\u0107. In ottobre batte per la prima volta un top 10 superando Tommy Robredo nel secondo turno del Madrid Masters. Il secondo turno raggiunto al Paris Masters lo porta il 5 novembre al suo miglior ranking con la 44\u00aa posizione, che conserva fino a fine anno, quando sar\u00e0 il pi\u00f9 giovane dei top 50.\n2008: primi quattro titoli ATP in singolare, top 10 e finale di Coppa Davis.\nL'infortunio patito a gennaio al secondo turno dell'Australian Open lo costringe a fermarsi fino a marzo. \u00c8 uno dei molti incidenti che avrebbero contraddistinto la sua carriera, e lo porta a cambiare coach e preparatore atletico. Inizia quindi il sodalizio con il connazionale Franco Dav\u00edn, che lo porter\u00e0 a importanti successi. Ripartito dall'81\u00aa posizione del ranking, a maggio deve fermarsi nuovamente per il mal di schiena che lo costringe al ritiro dagli Internazionali d'Italia. Rientra dopo quasi tre settimane e non va oltre il secondo turno al Roland Garros; malgrado si trascini i malanni fino all'estate il 2008 si riveler\u00e0 la stagione della sua definitiva affermazione a livello mondiale.\nDopo avere ritrovato a giugno la condizione migliore raggiunge le semifinali sull'erba del Tennistoernooi van Rosmalen di 's-Hertogenbosch, mentre al secondo turno di Wimbledon cede in tre set al n\u00ba9 ATP Stan Wawrinka. Il 13 luglio 2008 conquista il suo primo titolo ATP in singolare sulla terra battuta dello Stuttgart Open, superando in finale la testa di serie n\u00ba2 Richard Gasquet per 6\u20134, 7\u20135. Si ripete la settimana successiva all'Austrian Open dominando la finale contro l'idolo di casa J\u00fcrgen Melzer, al quale lascia solo tre giochi. La striscia vincente continua anche sul cemento americano del Los Angeles Open, dove si aggiudica il titolo con la vittoria in due set sul n\u00ba9 del mondo Andy Roddick. Il quarto titolo arriva nel Washington Open quando concede solo sei giochi in finale a Viktor Troicki, diventando il primo giocatore ad avere vinto consecutivamente i primi quattro titoli della carriera e il secondo per numero di tornei maggiori vinti nel 2008 dopo Rafael Nadal. La sconfitta nei quarti di finale dello US Open a opera di Andy Murray fissa a 23 il numero di vittorie consecutive. Con questa serie di risultati passa dal 65\u00ba al 13\u00ba posto del ranking nel giro di due mesi.\nA settembre prende parte alla sfida di Buenos Aires contro la Russia valida per la semifinale di Coppa Davis 2008, vince in tre set il primo singolare contro il n\u00ba6 del mondo Nikolaj Davydenko e nell'ultima giornata, sul risultato di 2-2, sconfigge in tre set anche Igor' Andreev, portando l'Argentina in finale. Il 5 ottobre disputa la sua quinta finale stagionale nel Japan Open di Tokyo, perdendo da Tom\u00e1\u0161 Berdych ma entrando per la prima volta nei top 10 del ranking ATP. Nella finale di Coppa Davis in novembre a Mar del Plata persa 4-1 contro la Spagna, del Potro viene sconfitto al primo incontro da Feliciano L\u00f3pez e subisce un infortunio al polso che gli impedisce di presentarsi al secondo singolare. A fine anno fa il suo debutto nella Tennis Masters Cup finendo eliminato al \"round robin\" con una vittoria su Jo-Wilfried Tsonga e due sconfitte con Novak \u0110okovi\u0107 e Nikolaj Davydenko, che si contenderanno la vittoria in finale. Nel corso della stagione ha un record di cinque vittorie e nove sconfitte contro i top 10. Chiude l'anno al nono posto del ranking ed \u00e8, per la prima volta, il miglior tennista sudamericano.\n2009: primo Slam, finale alla Masters Cup e 5\u00ba nel ranking.\nA gennaio conquista l'Heineken Open di Auckland superando in finale Sam Querrey con un doppio 6-3. All'Australian Open raggiunge ancora i quarti di finale, raccogliendo per\u00f2 solo tre giochi contro Roger Federer. Si ferma ai quarti anche nei successivi tornei statunitensi di San Jose, Memphis e Indian Wells. In quest'ultimo viene eliminato in due set dal n\u00ba1 del mondo Rafael Nadal, sul quale si prende la rivincita la settimana dopo nei quarti di Miami battendolo 6-4, 3-6, 7-6; in semifinale perde in tre set da Andy Murray e a fine torneo sale alla quinta posizione del ranking. Agli Internazionali BNL d'Italia raggiunge i quarti di finale, dove viene sconfitto per 6-3, 6-4 da Novak \u0110okovi\u0107. Al Masters 1000 di Madrid disputa un buon torneo, impreziosito dalla vittoria nei quarti contro Andy Murray. La sua corsa si ferma ancora una volta al cospetto di Federer, che in semifinale lo sconfigge per 6-3, 6-4.\nNon perde alcun set nei primi tre turni del Roland Garros; ne cede uno negli ottavi a Tsonga e nei quarti lascia solo nove giochi a Robredo. Raggiunge cos\u00ec la sua prima semifinale nello Slam parigino e viene eliminato in cinque set da Federer, che lo batte per la quarta volta in stagione e conquister\u00e0 il suo unico titolo al Roland Garros. Con questi risultati l'argentino conferma di essere competitivo anche sulla terra battuta e legittima la quinta posizione del ranking. A Wimbledon viene nettamente sconfitto al secondo turno da Lleyton Hewitt, dimostrando di avere ancora poca confidenza con la superficie erbosa. La settimana dopo le sue vittorie nei due singolari nella sfida con la Repubblica Ceca non sono sufficienti per accedere alle semifinali di Davis.\nInizia la stagione nordamericana confermandosi campione al Washington Open, battendo nella finale Andy Roddick in tre set e dando il via a una striscia di diciotto vittorie inframmezzate da una sola sconfitta subita in finale alla Rogers Cup di Montr\u00e9al. Al torneo canadese, dopo avere eliminato nei quarti il campione uscente Rafael Nadal con il punteggio di 7-6, 6-1 e in semifinale Andy Roddick per 4-6, 6-2, 7-5, viene sconfitto in finale da Andy Murray per 6-7, 7-6, 6-1. Salta il Masters di Cincinnati per prepararsi agli US Open, dove vince il suo primo titolo dello Slam. Nei primi due turni supera senza cedere alcun set Juan M\u00f3naco e J\u00fcrgen Melzer, perde il primo set del torneo contro Daniel K\u00f6llerer e al quarto turno concede nove giochi a Juan Carlos Ferrero. Nei quarti supera in quattro set Marin \u010cili\u0107 e batte in semifinale con un triplo 6-2 la testa di serie n\u00ba3 Rafael Nadal. Trionfa in finale contro il numero uno mondiale Roger Federer, che lo aveva sconfitto in tutti e sette gli incontri precedenti e aveva vinto le ultime cinque edizioni del torneo; la battaglia di oltre quattro ore si conclude con il punteggio di 3-6, 7-6, 4-6, 7-6, 6-2. \u00c8 il primo nome nuovo ad aggiudicarsi una prova dello Slam dopo che le precedenti diciotto erano state dominate dai \"Big Three\" Nadal, \u0110okovi\u0107 e Federer.\nNon riesce a esprimersi al meglio nei successivi tornei, ma torna in forma in concomitanza della Masters Cup di Londra; perde da Murray in tre set il primo incontro di round robin e al secondo supera Verdasco, si guadagna l'accesso alle semifinali battendo ancora una volta Roger Federer, questa volta per 6-2, 6-7, 6-3, e migliora il risultato conseguito nell'edizione del 2008. In semifinale elimina Soderling vincendo il set decisivo al tiebreak e viene sconfitto in finale da Nikolaj Davydenko per 6-3, 6-4, chiudendo comunque una grande stagione al 5\u00ba posto del ranking.\n2010: 4\u00ba nel ranking, primo grave infortunio e crollo in classifica.\nNon affronta la nuova annata nelle migliori condizioni fisiche ma l'11 gennaio raggiunge il 4\u00ba posto nella classifica mondiale, suo nuovo best ranking. Fa il suo debutto stagionale all'Australian Open e viene eliminato al quarto turno da Marin \u010cili\u0107 perdendo 5-7, 6-4, 7-5, 5-7, 6-3 in una partita molto combattuta. Un dolore al polso destro lo costringe a stare lontano dai campi per lungo tempo e in maggio si sottopone a un intervento chirurgico al polso. Non partecipando agli US Open, perde i 2000 punti conquistati con la vittoria del 2009 e scende in un colpo solo dalla 10\u00aa posizione del ranking ATP alla 34\u00aa.\nRientra a fine settembre, otto mesi dopo l'ultimo incontro disputato, per il torneo di Bangkok e perde al primo turno dal n\u00ba78 ATP Olivier Rochus, la settimana dopo perde di nuovo al primo turno a Tokyo, questa volta contro Feliciano L\u00f3pez. Saranno gli ultimi tornei dell'anno, il male al polso lo costringe a un nuovo stop e terminer\u00e0 la terribile stagione in 258\u00aa posizione, quando perder\u00e0 anche i punti delle ATP World Tour Finals del 2009.\n2011: risalita, due titoli ATP, n\u00ba11 del ranking e finale di Davis.\nNel 2011 ottiene subito una wild card per partecipare al Medibank International, dove affronta di nuovo Feliciano L\u00f3pez con cui aveva perso l'ultimo match disputato a Tokyo. Contro lo spagnolo ritrova le vittoria in un incontro ATP dopo quasi un anno, ma ancora lontano della forma verr\u00e0 sconfitto dal tedesco Florian Mayer al secondo turno. La settimana successiva, usufruendo del protected ranking, entra nel tabellone principale degli Australian Open, dove viene sconfitto al secondo turno da Marcos Baghdatis. Perde cos\u00ec ulteriori punti in classifica mondiale e si trova in 485\u00aa posizione.\nDopo le semifinali perse a San Jose e a Memphis il 27 febbraio torna a vincere un torneo ATP a Delray Beach, imponendosi in finale su Janko Tipsarevi\u0107 per 6-4 6-4. Continua a risalire la china arrivando in semifinale all'Indian Wells Masters, che perde in due set contro il n\u00ba1 al mondo Nadal. Al successivo Masters di Miami non va oltre il quarto turno. Inizia la stagione europea sulla terra rossa vincendo il secondo torneo stagionale all'Estoril Open, battendo in finale Fernando Verdasco con un secco 6-2 6-2. Al Madrid Masters si ritira prima di affrontare al terzo turno Nadal. Si ripresenta dopo due settimane all'Open di Francia, dove affronta al terzo turno il numero 2 del mondo Novak \u0110okovi\u0107 e nonostante disputi una partita di alto livello perde 6-3, 3-6, 6-3, 6-2.\nQualche settimana dopo ottiene il suo miglior risultato sull'erba di Wimbledon arrivando agli ottavi di finale, battendo tra gli altri il francese numero 16 del seeding Gilles Simon in tre set. Nonostante disputi un'altra partita di grandissimo livello, si arrende in quattro set al numero 1 del mondo Rafael Nadal, perdendo 7-6(6), 3-6, 7-6(4), 6-4. Perde al secondo turno in entrambi i Masters 1000 di Montreal e Cincinnati. Ai successivi Open degli Stati Uniti viene eliminato al terzo turno dal francese Gilles Simon in quattro set.\nSubito dopo vince entrambi i singolari nella semifinale di Coppa Davis contro la Serbia, approfittando nel secondo del ritiro per infortunio del numero 1 del mondo Novak \u0110okovi\u0107, regalando cos\u00ec il punto decisivo all'Argentina. \u00c8 quindi costretto a fermarsi 6 settimane per problemi fisici. Torna nel circuito nei tornei indoor e raggiunge la finale nel Bank Austria Tennis Trophy di Vienna, dove viene sconfitto da Jo-Wilfried Tsonga 7-6(5), 3-6, 4-6. Subito dopo esce in semifinale a Valencia e dopo tre settimane di pausa perde entrambi i singolari contro Ferrer e Nadal nella finale di Davis, che gli spagnoli vincono per 3-1. I risultati del 2011 gli valgono il premio annuale per il maggior numero di posizioni recuperate nella classifica ATP, che chiude a fine anno all'11\u00ba posto.\n2012: medaglia di bronzo alle Olimpiadi e rientro nella top 10.\nDel Potro aveva chiuso il 2011 in una forma fisica non esaltante ma nonostante ci\u00f2 agli Australian Open riesce ad arrivare ai quarti di finale, battuto poi da Roger Federer 6-4, 6-3, 6-2. Rientra nei \"top ten\" il 5 marzo, insediandosi al nono posto. Viene battuto dal numero 7 David Ferrer agli ottavi di Wimbledon.\n\u00c8 comunque un anno di duri allenamenti e le cose cambiano ai Giochi olimpici 2012, dove sembra ritrovare la forma che aveva perso da molto tempo. Arriva infatti alle semifinali dove si arrende a Roger Federer per 6-3, 6-7, 17-19, giocando quella che viene definita da molti tennisti e giornalisti la \"partita dell'anno\", essendo stata la pi\u00f9 lunga partita al meglio dei tre set della storia (finita dopo quattro ore e 26 minuti di gioco); non mancano gli elogi al tennista argentino, che sembra tornato alla forma del 2009. Nonostante la faticosa semifinale nella finale per la medaglia di bronzo supera il numero 2 del mondo Novak \u0110okovi\u0107 in due set 7-5, 6-4, conquistando cos\u00ec il terzo posto e la prima medaglia olimpica nella storia del tennis argentino. Sempre ai Giochi Olimpici si ferma ai quarti di finale del doppio misto in coppia con Gisela Dulko.\nAl Cincinnati Masters raggiunge la semifinale dove perde contro lo stesso \u0110okovi\u0107, anche a causa di problemi al polso. In ottobre vince due titoli di fila, l'Erste Bank Open su Grega \u017demlja e lo Swiss Indoors Basel sconfiggendo in casa Roger Federer, con gli ultimi due set finiti al tie-break.\nInizia male le ATP World Tour Finals perdendo la prima partita contro lo spagnolo David Ferrer per 3-6, 6-3, 4-6. Nella seconda partita batte Janko Tipsarevi\u0107 in due set, concedendo soltanto quattro game nel secondo parziale. Nell'ultima partita del round robin, del Potro supera il numero 2 dell'ATP Federer per 7-6(3),4-6, 6-3. Questo successo gli permette di passare il girone. La sua corsa termina in semifinale, quando si arrende al numero 1 del mondo Novak \u0110okovi\u0107 perdendo 6-4, 3-6, 2-6. Chiude l'anno in settima posizione del ranking mondiale.\n2013: semifinale a Wimbledon.\nAgli Australian Open esce al terzo turno contro Chardy. Il 17 febbraio vince il Rotterdam ABN AMRO, senza perdere nemmeno un set in tutto il torneo, battendo in finale Julien Benneteau 7-6(2) 6-3. Esce ai quarti agli Open di Marsiglia contro Simon, e in semifinale a Dubai contro Novak \u0110okovi\u0107.\nUna serie di ottime prestazioni lo porta alla finale del Masters 1000 di Indian Wells, sconfiggendo ai quarti Andy Murray e in semifinale lo stesso \u0110okovi\u0107, uscendo poi sconfitto 4-6, 6-3, 6-4 nel match decisivo contro Nadal. Dopo essere stato eliminato al secondo turno a Masters di Montecarlo, un'infezione virale lo costringe a saltare il resto della stagione sulla terra rossa, rinunciando ai tornei di Madrid, Roma e al Roland Garros.\nInizia la stagione sull'erba al torneo del Queen's, dove viene battuto ai quarti da Lleyton Hewitt. A Wimbledon supera Ferrer ai quarti e arriva senza avere perso alcun set alla prima semifinale in carriera sull'impianto londinese. Viene sconfitto da \u0110okovi\u0107 dopo una durissima battaglia durata quattro ore e mezza con il punteggio di 5-7, 6-4, 6-7, 7-6, 3-6, nonostante abbia annullato due match point nel tie-break del quarto set.\nInizia bene la \"tourn\u00e9e\" americana vincendo per la terza volta il torneo di Washington, battendo in semifinale Tommy Haas e in finale lo statunitense John Isner in tre set. Lo stesso Isner si prende la rivincita sconfiggendolo nella semifinale del successivo Masters 1000 di Cincinnati. Si presenta quindi agli US Open con la testa di serie numero 6, sconfiggendo al primo turno Guillermo Garc\u00eda L\u00f3pez e perdendo contro Lleyton Hewitt al secondo in cinque set.\nA ottobre si aggiudica l'Open del Giappone, sconfiggendo nell'ordine Marcos Baghdatis, Carlos Berlocq, Aleksandr Dolgopolov, Nicol\u00e1s Almagro e in finale il canadese Milos Raonic in due combattuti set. Al successivo Masters di Shanghai sconfigge Philipp Kohlschreiber, Tommy Haas, Nicol\u00e1s Almagro e, per la prima volta dal trionfo agli US Open, Rafael Nadal in semifinale, per poi arrendersi al campione uscente Novak \u0110okovi\u0107 al tiebreak del terzo set.\nBattendo Roger Federer nella finale dell'Open di Basilea, si aggiudica il quarto trofeo stagionale. Lo svizzero si prende la rivincita battendo del Potro nei quarti del Masters di Parigi-Bercy e nel \"round robin\" delle Finali ATP, estromettendolo dalle semifinali.\nLe buone prestazioni di fine stagione lo issano al quinto posto del ranking. Conclude la stagione con quattro titoli all'attivo, un bilancio di 51 vittorie e 16 sconfitte, premi vinti per un totale di 4.294.039 dollari e ottenendo il premio di sportivo argentino dell'anno. Malgrado abbia disputato una stagione positiva, dimostrando di potere battere chiunque, e sembri recuperato dal punto di vista psico-fisico, del Potro d\u00e0 l'impressione di avere perso parte della sua imprevedibilit\u00e0 e della convinzione necessaria per potere battere i migliori tennisti nell'arco di uno stesso torneo.\n2014-2015: operazioni al polso sinistro.\nIl 2014 inizia con la vittoria nel torneo Apia International Sydney battendo in finale Bernard Tomi\u0107 per 6-3, 6-1. Tre giorni dopo supera Rhyne Williams al primo turno degli Australian Open, ma esce dal torneo al secondo turno sconfitto da Roberto Bautista Agut. Perde quindi da Gulbis nei quarti del Torneo di Rotterdam, dove era la testa di serie numero 1.\nA fine febbraio si ritira per il grave acutizzarsi dell'infortunio al polso sinistro nell'incontro di singolare del primo turno ai Campionati di Dubai, dove esce dal campo in lacrime per il dolore. Il polso sinistro, che usa nel rovescio a due mani, aveva cominciato a dargli problemi nell'agosto del 2012 durante il Masters di Cincinnati e il dolore lo aveva costretto a un mese di riposo dopo la semifinale di Davis che aveva giocato nel settembre successivo. In seguito erano stati altri i problemi fisici che lo avevano afflitto e il dolore al polso si era ripresentato agli ultimi Australian Open.\nLa gravit\u00e0 della situazione costringe del Potro a operarsi a marzo e a osservare un lungo periodo di convalescenza. Rientra nel circuito nel gennaio 2015 e viene eliminato da Kukushkin ai quarti di finale a Sydney, ma il polso gli duole e si sottopone a un nuovo intervento. Il nuovo rientro avviene a fine marzo al Miami Open 2015, dove si presenta con il numero 616 nella classifica ATP, avendo perso praticamente tutti i punti accumulati a causa dell'inattivit\u00e0. Viene sconfitto 6-4, 7-6 al primo turno da Pospisil. Il dolore ritorna e nel giugno 2015 si opera per la terza volta allo stesso polso. Il mese dopo, del Potro annuncia a sorpresa la fine del rapporto professionale con Davin, il coach che lo aveva allenato dal 2008.\n2016: la rinascita, argento olimpico e vittoria in Coppa Davis.\nDel Potro torna a giocare nel febbraio 2016 dopo due anni di quasi totale inattivit\u00e0 al torneo di Delray Beach, ripartendo come numero 1045 del ranking. Supera in due set Denis Kudla, John-Patrick Smith e nei quarti Chardy, in semifinale viene eliminato in due set dal futuro campione del torneo Sam Querrey. Partecipa poi al torneo di Indian Wells, al primo turno concede solo quattro giochi a Tim Smyczek e al secondo perde in due set contro Berdych. Al successivo Master 1000 di Miami esce al secondo turno per mano di Horacio Zeballos. Apre la stagione sulla terra rossa all'Open di Monaco battendo in tre set Dustin Brown e Jan-Lennard Struff, per poi perdere in due set contro il futuro campione del torneo Philipp Kohlschreiber. Al Masters 1000 di Madrid supera al primo turno per 7-6, 6-3 l'emergente Dominic Thiem, testa di serie n\u00ba 14 e 14\u00ba nel ranking mondiale, e viene sconfitto al secondo in due set da Jack Sock. Salta quindi gli Internazionali d'Italia e il Roland Garros, concentrandosi sul Torneo di Wimbledon e sulla Coppa Davis.\nInizia la stagione sull'erba alla Mercedes cup di Stoccarda battendo nell'ordine Grigor Dimitrov, John Millman e nei quarti Gilles Simon; in semifinale deve arrendersi per la seconda volta in stagione a Kohlschreiber. Esce al primo turno del Queen's per mano di John Isner. A Wimbledon supera in tre set St\u00e9phane Robert e desta sorpresa al secondo battendo in quattro set la testa di serie numero 4 Wawrinka, esce al turno successivo sconfitto in quattro set da Lucas Pouille. Pochi giorni dopo viene impiegato solo nel doppio nel vittorioso quarto di finale di Coppa Davis contro l'Italia, nel quale con il compagno Guido Pella sconfigge in cinque set Fabio Fognini e Paolo Lorenzi.\nAl torneo olimpico di Rio 2016, del Potro torna ai vertici del tennis mondiale battendo al primo turno il numero uno del mondo Novak \u0110okovi\u0107 in due set 7-6, 7-6, al secondo il portoghese Jo\u00e3o Sousa e ai quarti il giapponese Tar\u014d Daniel per 6-7, 6-1, 6-2. In semifinale riesce ad avere la meglio dopo quasi quattro ore su Rafael Nadal per 5-7, 6-4, 7-6, una vittoria definita epica sul sito della BBC. In finale perde dal campione uscente Andy Murray dopo una partita molto equilibrata durata quattro ore e 6 minuti e terminata 5-7, 6-4, 2-6, 5-7.\nBattendo al quarto turno degli Us Open Dominic Thiem, del Potro torna ai quarti di finale di uno Slam dopo tre anni; la sua corsa per\u00f2 si ferma davanti a Stan Wawrinka che si aggiudica il mach con il punteggio di 6-7, 6-4, 3-6, 2-6. I buoni risultati della stagione lo riportano tra i primi 70 al mondo. Nella semifinale di Coppa Davis di Glasgow contro la Gran Bretagna, regala il primo punto alla sua squadra prendendosi la rivincita su Andy Murray nella partita pi\u00f9 lunga della carriera, durata 5 ore e 12 minuti e terminata 6-4, 5-7, 6-7, 6-3, 6-4. Si impone anche nel doppio in coppia con Leonardo Mayer, sconfiggendo in 4 set i fratelli Murray. Dopo le 8 ore di in cui ha giocato nelle prime due giornate, del Potro viene sostituito nel singolare decisivo dallo stesso Mayer, che piega in quattro set Daniel Evans e porta l'Argentina alla sua quinta finale di Davis.\nDopo un mese di pausa rientra a ottobre al Masters 1000 di Shanghai e viene eliminato al primo turno in tre set da David Goffin. All'ATP 250 di Stoccolma del Potro torna a vincere un torneo dopo quasi tre anni, battendo in finale Jack Sock con il punteggio di 7-5, 6-1. Al successivo ATP 500 di Basilea viene eliminato ai quarti in due set dal n\u00ba5 ATP Kei Nishikori. A fine novembre arriva il trionfo nella Coppa Davis 2016, il primo in assoluto nella competizione per l'Argentina. Nella finale sul cemento di Zagabria regala due punti fondamentali alla sua squadra battendo prima Ivo Karlovi\u0107 per 6-4, 6-7, 7-5, 6-3 e quindi Marin \u010cili\u0107 con il punteggio di 6-7, 2-6, 7-5, 6-4, 6-3. Perde il doppio in coppia con Mayer, ma l'Argentina si aggiudica la sua prima insalatiera grazie al successo in tre set di Federico Delbonis su Karlovi\u0107. Del Potro chiude alla 38\u00aa posizione del ranking ATP una grande annata, nella quale ha sconfitto Andy Murray, Novak \u0110okovi\u0107, Rafael Nadal, Marin \u010cili\u0107, Dominic Thiem, Stan Wawrinka, David Ferrer e altri top 10.\n2017: semifinale agli US Open.\nInizia la nuova stagione al torneo di Delray Beach e dopo avere eliminato in due set Kevin Anderson e il detentore del titolo Sam Querrey in semifinale perde contro il n\u00ba 4 ATP Milos Raonic. Questi risultati lo proiettano al 32\u00ba posto del ranking ATP, il suo miglior piazzamento dopo il rientro dall'infortunio al polso. Al successivo ATP 500 di Acapulco si arrende al secondo turno dopo una grande partita contro Novak \u0110okovi\u0107. Al Masters 1000 di Indian Wells batte al primo turno Federico Delbonis e al secondo perde ancora in tre set da \u0110okovi\u0107. Al successivo Masters 1000 di Miami si presenta come testa di serie n\u00ba 29, dopo il bye al primo turno batte al secondo Robin Haase e al terzo viene sconfitto in due set dal n\u00ba6 ATP Federer, che si aggiudicher\u00e0 il torneo.\nTorna in campo all'Estoril, supera Y\u016bichi Sugita al primo turno e si ritira dal torneo a causa della morte del nonno; non partecipa al Masters 1000 di Madrid. Agli Internazionali d'Italia batte nell'ordine Grigor Dimitrov, Kyle Edmund e Kei Nishikori, ma ai quarti raccoglie solo cinque giochi contro \u0110okovi\u0107. Riceve una wildcard per il nuovo torneo di Lione e al secondo turno viene eliminato da Elias. Al Roland Garros si arrende in tre set al terzo turno al n\u00ba 1 del mondo Andy Murray. A Wimbledon elimina al primo turno Thanasi Kokkinakis e viene sconfitto al secondo da Ernests Gulbis.\nTorna in campo a Washington e al terzo turno subisce per la prima volta una sconfitta in questo torneo per mano di Kei Nishikori. A Montreal elimina al primo turno John Isner e al secondo viene battuto in due set dalla sorpresa del torneo Denis Shapovalov. A Cincinnati sconfigge Tom\u00e1\u0161 Berdych e Mitchell Krueger prima di arrendersi nel terzo turno a Grigor Dimitrov. Nei primi turni degli Us Open elimina in tre set Henri Laaksonen, Adri\u00e1n Men\u00e9ndez Maceiras e la testa di serie n\u00b0 11 Roberto Bautista Agut. Negli ottavi rimonta due set a Dominic Thiem, salvando due match point nel quarto set, e vince 6-4 il quinto set dopo tre ore e mezza di gioco. Nei quarti di finale elimina in quattro set Roger Federer e perde la semifinale contro la testa di serie n\u00b0 1 Rafael Nadal per 6-4, 0-6, 3-6, 2-6.\nIn ottobre il n\u00b0 2 del ranking Federer si prende la rivincita nella semifinale dello Shanghai Masters su del Potro, che aveva battuto al terzo turno la rivelazione stagionale e n\u00b0 4 ATP Alexander Zverev. La settimana dopo si conferma campione allo Stockholm Open sconfiggendo in finale Grigor Dimitrov con il punteggio di 6\u20134, 6\u20132. Subito dopo \u00e8 di scena allo Swiss Indoors di Basilea, supera in semifinale il n\u00b0 4 ATP Marin \u010cili\u0107 e viene sconfitto in finale dall'idolo di casa Federer per 6-7, 6-4, 6-3. La sconfitta nei quarti del Paris Masters contro John Isner a novembre gli pregiudica l'accesso alle ATP Finals 2017. Chiude la positiva stagione all'11\u00ba posto del ranking.\n2018: 3\u00ba nel ranking, primo Masters 1000 e infortunio al ginocchio.\nInizia il 2018 arrivando in finale a Auckland e perde in tre set da Roberto Bautista Agut, risultato che gli consente di rientrare tra i primi 10 del ranking dai quali era uscito nell'agosto 2014. Agli Australian Open si ferma al terzo turno, sconfitto in tre set dal n\u00ba 20 ATP Tom\u00e1\u0161 Berdych. Si riscatta vincendo l'ATP 500 di Acapulco dove batte nei quarti il n\u00ba 6 ATP Thiem, in semifinale il n\u00ba 5 Alexander Zverev e in finale il n\u00ba 8 Anderson per 6-4, 6-4. Due settimane dopo vince il suo primo Masters 1000 in carriera a Indian Wells battendo in finale il n\u00ba 1 al mondo Federer con il punteggio di 6-4, 6-7, 7-6, dopo avere salvato tre match-point, e a fine torneo si trova al 6\u00ba posto del ranking. Il buon momento di forma prosegue al successivo Miami Masters, dove viene sconfitto in semifinale da John Isner, che si aggiudicher\u00e0 a sua volta il suo primo Masters 1000 in carriera battendo in finale Alexander Zverev.\nSalta la prima parte della stagione europea e rientra al Masters 1000 di Madrid perdendo a sorpresa al terzo turno contro il n\u00ba 95 ATP Du\u0161an Lajovi\u0107. Ai successivi Internazionali d'Italia sconfigge l'emergente Stefanos Tsitsipas, reduce dalla finale persa a Barcellona contro Nadal, e si ritira durante il successivo incontro con David Goffin per un dolore all'inguine. Al Roland Garros supera nell'ordine Mahut, Benneteau, Ramos Vi\u00f1olas e il n\u00ba 10 ATP Isner; nei quarti ha la meglio sul n\u00ba 4 \u010cili\u0107 e in semifinale Nadal gli concede sette soli giochi. Questi risultati gli permettono di eguagliare il suo best ranking al n\u00ba 4 del mondo. Torna in campo a Wimbledon e batte in tre set Gojowczyk, L\u00f3pez e Paire. Concede un set al quarto turno a Simon e nei quarti viene di nuovo eliminato da Nadal cedendo 4-6 nel quinto set, definito da Murray il pi\u00f9 bello a cui abbia assistito dal vivo.\nInizia la trasferta americana all'ATP 250 di Los Cabos e perde la finale contro Fabio Fognini per 4\u20136, 2-6. Nonostante il dolore al polso che gli fa rinunciare al successivo Masters 1000 di Toronto, a fine torneo ritocca il proprio best ranking diventando il n\u00ba 3 della classifica mondiale. Al Cincinnati Masters supera Chung Hyeon e Nick Kyrgios prima di cedere nei quarti di finale a David Goffin. Ai primi turni degli US Open elimina in tre set Donald Young, Denis Kudla, Fernando Verdasco, e Borna \u0106ori\u0107. Nei quarti sconfigge in quattro set il padrone di casa John Isner e accede alla seconda semifinale consecutiva nel torneo. Opposto al n\u00ba 1 al mondo Nadal, vince i primi due set e un infortunio al ginocchio costringe al ritiro lo spagnolo consentendo a del Potro di accedere alla sua seconda finale di uno Slam, nove anni dopo quella vinta contro Federer. All'atto decisivo viene battuto 3-6, 6-7, 3-6 da Novak \u0110okovi\u0107, protagonista di una grande stagione dopo l'infortunio che l'aveva costretto a una lunga pausa e a ripartire dalla 22\u00aa posizione del ranking. Dopo tre settimane del Potro arriva in finale al China Open di Pechino senza perdere alcun set e viene sconfitto a sorpresa da Nikoloz Basila\u0161vili per 4-6, 4-6. Durante lo Shanghai Masters si frattura la rotula ed \u00e8 costretto a chiudere in anticipo la stagione, che lo vede a fine anno al 5\u00ba posto del ranking.\n2019-2022: operazioni al ginocchio, lungo stop e annuncio del possibile ritiro.\nSalta gli Australian Open e torna in campo a febbraio nell'ATP 250 di Delray Beach, dove perde al terzo turno contro Mackenzie McDonald. Persistenti dolori al ginocchio infortunato lo costringono a dare forfait per i successivi impegni, in particolare ad Acapulco e all'Indian Wells Masters, dove era campione uscente e non pu\u00f2 cos\u00ec difendere i punti conquistati. Rientra nel circuito in maggio con l'8\u00aa posizione del ranking ATP e al primo incontro del Madrid Masters viene eliminato in tre set dall'emergente Laslo Djere. Agli Internazionali d'Italia giunge per la terza volta ai quarti di finale eliminando in due set David Goffin e Casper Ruud. A negargli l'accesso in semifinale \u00e8 il n\u00b01 del mondo Novak \u0110okovi\u0107, che lo sconfigge in tre set dopo tre ore di gioco e dopo avere salvato due match-point nella seconda partita.\nAl Roland Garros arriva agli ottavi e cede in quattro set a Karen Cha\u010danov, che grazie a questo successo entra nei top 10 del ranking relegando del Potro al 12\u00ba posto. Il debutto stagionale sull'erba avviene al Queen's di Londra, e dopo avere battuto al primo turno Shapovalov gli viene riscontrata la frattura della rotula gi\u00e0 rotta in ottobre a Shanghai, che lo costringe all'ennesimo intervento chirurgico.\nNel gennaio 2020 deve sottoporsi a un'altra operazione al ginocchio; torna in campo per gli allenamenti in luglio ma sente ancora fastidio e in agosto opera il ginocchio per la terza volta. La nuova convalescenza e le terapie seguite si rivelano insufficienti e nel marzo 2021 si sottopone al quarto intervento chirurgico. Rientra a giocare nel circuito l'8 febbraio 2022 a Buenos Aires oltre 31 mesi dopo l'ultimo incontro disputato, viene sconfitto al primo turno da Federico Delbonis e annuncia che potrebbe essere stato il suo ultimo match, visto il persistente dolore al ginocchio che gli impedisce di continuare.\nCaratteristiche tecniche.\nSoprannominato \u201cla torre di Tandil\u201d e \u201cil Gigante Buono\u201d per via della sua altezza e del suo carattere, Del Potro impugna la racchetta con la destra. Dotato di una prima di servizio molto potente e di una seconda solida, pu\u00f2 essere annoverato tra i migliori battitori del circuito. La prima di servizio costituisce al tempo stesso una delle principali armi del tennista argentino, con la quale \u00e8 in grado di ottenere molti punti diretti, ma anche una fondamentale fonte di gioco, che spesso gli consente di indirizzare lo scambio a proprio favore.\nNella risposta ha un buon fondamentale e, in particolare, risulta in grado di essere molto aggressivo in risposta alla seconda palla di servizio dell'avversario. Da fondo possiede un dritto molto potente, giocato a tutto braccio, che viene considerato il suo colpo migliore e uno dei pi\u00f9 letali del circuito. Il dritto diventa particolarmente devastante quando lo esegue in \"open stance\", con il tronco parallelo alla rete, le gambe divaricate, i piedi perpendicolari alla rete e colpendo la palla di piatto, spesso in salto, senza effetto. \u00c8 comunque molto potente anche il dritto normale, che esegue con un ottimo \"topspin\".\nIl rovescio a due mani \u00e8 un colpo meno solido e decisivo del diritto, eseguito di solito di piatto o in \"topspin\", che ha subito un'involuzione dopo l'infortunio al polso della mano sinistra. Per esercitare meno pressione sui polsi lo gioca pi\u00f9 piatto, con meno \"topspin\" e con una minore rotazione della spalla; risulta di conseguenza meno veloce, pur restando un colpo efficace. Non ha problemi con il rovescio in \"slice\", che esegue a una mano. Predilige il lungolinea piuttosto che l'incrociato e, a volte, \u00e8 capace di giocare un discreto taglio. Ha dimostrato di avere anche un'ottima sensibilit\u00e0, esibendosi spesso in tweener o in lob spettacolari. Si trova a suo agio sul cemento, in particolare quello degli US Open, il suo torneo preferito, ma ha avuto rendimenti altissimi su tutte le superfici.\nStatistiche.\n\u00c8 l'unico giocatore della storia ad avere vinto consecutivamente i primi quattro titoli della carriera.\nRisultati in progressione.\n\"Aggiornato a fine 2021.\""}
{"id": "1879394", "revid": "1305772", "url": "https://it.wikipedia.org/wiki?curid=1879394", "title": "Missing You (Brandy, Tamia, Gladys Knight &amp; Chaka Khan)", "text": "Missing You \u00e8 una ballata R&amp;B composta da Barry Eastmond e Gordon Chambers per la colonna sonora del film Set It Off - Farsi notare, diretto da F. Gary Gray, e interpretato per l'occasione da Brandy, Tamia, Gladys Knight e Chaka Khan. Il brano \u00e8 stato pubblicato nell'agosto del 1996 come singolo tratto dalla colonna sonora, ed \u00e8 entrato nella top10 della Billboard Hot R&amp;B/Hip-Hop Songs e nella top40 della Billboard Hot 100, oltre ad aver raggiunto la seconda posizione nelle classifiche neozelandesi. Il brano ha ricevuto una nomination ai Grammy Awards del 1997 nella categoria Best Pop Vocal Performance By A Duo Or Group.\nVideo.\nIl videoclip della canzone ha utilizzato quattro location diverse, per ognuna delle interpreti: Brandy, con il suo look tipico di quegli anni fatto di lunghe treccine e abiti casual, appare in un vasto prato ai piedi di un grande albero; Tamia, con un vestito verde, \u00e8 in un immenso campo di grano; Gladys Knight ha girato la sua scena invece su un ponte di legno che d\u00e0 su una laguna; infine Chaka Khan \u00e8 stata portata su degli scogli in riva al mare. Le quattro cantanti appaiono insieme solo durante l'ultima scena, grazie a un fotomontaggio, nelle loro figure evanescenti. Durante il video vengono presentate immagini tratte del film, a volte sovrapposte, a volte in montaggio alternato.\nRicezione.\nIl singolo \u00e8 entrato nella Hot 100 il 24 agosto 1996 al numero 62, compiendo un balzo fino al numero 49 la settimana successiva. Il 28 settembre, durante la sua sesta settimana di presenza in classifica, ha raggiunto la posizione numero 25, dove \u00e8 rimasto per tre settimane consecutive, passando 20 settimane in tutta la classifica. Nelle classifiche R6b il singolo \u00e8 arrivato alla posizione numero 10, passando un totale di 27 settimane in classifica che gli hanno permesso di rimanere nella top40 anche nei primi mesi del 1997: in questo modo la canzone \u00e8 entrata nella classifica di riepilogo della \"Billboard\" Hot R&amp;B/Hip-Hop Songs sia nel 1996 che nel 1997, piazzandosi rispettivamente al numero 52 e al numero 88. Con \"Missing You\" Brandy \u00e8 riuscita ad ottenere il sesto singolo consecutivo in top40, mentre per Tamia si tratta del primo.\nIn Nuova Zelanda il successo \u00e8 stato molto pi\u00f9 grande: entrato in classifica il 29 settembre del 1996 alla posizione numero 6, quattro settimane pi\u00f9 tardi il singolo ha raggiunto la seconda posizione, dove \u00e8 rimasto per due settimane consecutive, passando ben tredici settimane soltanto nella top10. Per Tamia questo \u00e8 il secondo singolo al numero 2 nelle classifiche neozelandesi dopo \"Slow Jams\" dello stesso anno, mentre per Brandy si tratta del quarto singolo in top10 e del successo pi\u00f9 grande ottenuto fino a quel momento. Sia per Chaka Khan che per Gladys Knight questo \u00e8 il primo singolo in classifica."}
{"id": "1879404", "revid": "287204", "url": "https://it.wikipedia.org/wiki?curid=1879404", "title": "Avia Pervia Modena", "text": "L'Avia Pervia Modena fu una storica societ\u00e0 pallavolistica maschile di Modena.\nStoria.\nIl primo nucleo del club nacque nel 1947 per iniziativa del professore modenese Franco Anderlini, che radun\u00f2 un gruppo di studenti, tra cui Odone Federzoni, e fond\u00f2 l\"'Unione Sportiva Ferrari\". Nel 1951 e nel 1952 prese parte per al campionato nazionale. Sempre nel 1952 la Ferrari fu assorbita dal \"Circolo Sportivo Avia Pervia\" (dal motto inciso sullo stemma della citt\u00e0 di Modena), frequentato anche dal tenore Luciano Pavarotti.\nNegli anni successivi l'Avia Pervia, guidata ancora da Anderlini, lott\u00f2 per la vittoria dello scudetto con altre due societ\u00e0 modenesi, la Minelli e la Villa d'Oro. Degli undici titoli consecutivi conquistate da societ\u00e0 della citt\u00e0 emiliana, cinque furono conquistati dall'Avia Pervia (1957, 1959, 1960, 1962 e 1962-63). Dopo il secondo posto conquistato al termine del campionato 1963-64, alle spalle dell'emergente Ruini di Firenze, l'Avia Pervia, travolta da una crisi economica, scomparve.\nL'eredit\u00e0 della gloriosa societ\u00e0 fu raccolta dalla squadra dei Vigili del Fuoco, la Menegola Modena, che Anderlini allen\u00f2 per un biennio in Serie B. Successivamente la Menegola fu assorbita dal \"Gruppo Sportivo Panini\" (oggi Pallavolo Modena), fondato nel 1966 dagli imprenditori Benito e Giuseppe Panini e considerato discendente dell'Avia Pervia."}
{"id": "1879407", "revid": "38120", "url": "https://it.wikipedia.org/wiki?curid=1879407", "title": "Commedia umana", "text": ""}
{"id": "1879409", "revid": "393899", "url": "https://it.wikipedia.org/wiki?curid=1879409", "title": "Lettera di intenti", "text": "In diritto privato, la lettera d'intenti \u00e8 un documento sottoscritto dalle parti durante la trattativa per la conclusione di un contratto, con il quale esse fissano i punti su cui sono gi\u00e0 pervenute ad un accordo e disciplinano il prosieguo delle trattative, senza che questo le impegni a concludere il contratto.\nAssenza di obblighi.\nLa \"lettera di intenti\" non integra solitamente un contratto, in quanto in base ad essa non sorge alcuna obbligazione per le parti. In giurisprudenza, tale definizione \u00e8 stata ascritta alla \"minuta\" o \"puntuazione del contratto\" e si \u00e8 affermato che essa costituisce un impegno con \"funzione meramente preparatoria di un futuro negozio\".\nAllorquando l'intesa raggiunta tra le parti abbia ad oggetto un vero e proprio regolamento definitivo del rapporto, si deve ritenere formata la volont\u00e0 attuale di un accordo contrattuale, con il conseguente sorgere delle obbligazioni che ne derivano (Cass. civ. Sez. I, 04-02-2009, n. 2720, RV 606500).\nIl contenuto della \"lettera di intenti\" pu\u00f2 spaziare dall'individuazione di future clausole di un contratto che le parti non si impegnano comunque a concludere, all'esposizione delle ragioni della trattativa e degli obiettivi perseguiti dalle parti o alla documentazione delle trattative.\nSino a che la \"lettera di intenti\" non abbia assunto i caratteri di un contratto definitivo, i suoi effetti giuridici restano limitati alla sfera della responsabilit\u00e0 precontrattuale, rientrante nella categoria della responsabilit\u00e0 da fatto illecito di cui agli artt. 2043 e ss. cod. civ., per cui la stessa pu\u00f2 essere utile solo a fondare una richiesta di risarcimento per interruzione ingiustificata delle trattative. Tale forma di responsabilit\u00e0 viene generalmente ritenuta limitata ai soli oneri sostenuti per la conduzione delle trattative stesse, con esclusione dei danni che possano essere messi in diretta correlazione con la mancata stipula del contratto.\nValore legale.\nNel sistema giuridico italiano, che di massima si basa sulla validit\u00e0 e vincolativit\u00e0 del contratto, la \"lettera di intenti\" assume la veste di un atto preliminare, nell'ambito del quale le parti si limitano a prospettare impegni o obblighi senza per\u00f2 assumerseli in modo definitivo (questo avverr\u00e0 nell'eventuale successivo contratto)."}
{"id": "1879413", "revid": "125648019", "url": "https://it.wikipedia.org/wiki?curid=1879413", "title": "Arduino Sacco", "text": "Biografia.\nInizia la sua carriera nel cinema interpretando una parte secondaria nel film \"Il diario segreto di una minorenne\", diretto da Oscar Brazzi nel 1968. Nel 1977 \u00e8 attore protagonista del film \"Questa libert\u00e0 di avere le ali bagnate\", diretto da Alessandro Santini. Nel film \"Battaglie negli spazi stellari\", diretto da Alfonso Brescia nel 1977, \u00e8, invece, la voce narrante. \nSacco \u00e8 stato anche doppiatore in molti film. \nA partire dal 1982, si dedica in maniera definitiva alla regia e alla fotografia di oltre 70 film per lo pi\u00f9 pornografici, dirigendo, tra gli altri, \"Diva futura\", con la co-regia di Ilona Staller. Ha usato gli pseudonimi \"Hard Sac\" e \"Dudy Steel\". \nA partire dagli anni novanta si dedica alla casa editrice Arduino Sacco Editore. "}
{"id": "1879417", "revid": "1543377", "url": "https://it.wikipedia.org/wiki?curid=1879417", "title": "Eugenetica", "text": "Il termine eugenetica (dal greco \u03b5\u1f50\u03b3\u03b5\u03bd\u03ae\u03c2, \"eughen\u00e8s\": \"ben nato\", da \u03b5\u1f56, \"\u00e8u\", \"buono\", e \u03b3\u03ad\u03bd\u03bf\u03c2, \"gh\u00e8nos\", \"razza\", \"parentela\", \"stirpe\") indica tutto un insieme di teorie e pratiche miranti a migliorare la qualit\u00e0 genetica di una certa popolazione (umana).\nDescrizione.\nNel linguaggio comune il termine si confonde spesso con l'ideologia la quale ritiene che la soluzione di problemi politici, sociali, economici o sanitari possa essere raggiunta attraverso l'adozione di pretese soluzioni eugenetiche.\nLa definizione esatta di \"eugenetica\" \u00e8 stata una questione di dibattito fin dal momento che il termine fu coniato (seconda met\u00e0 del XIX secolo).\nL'articolo giornalistico del filantropo ed eugenetico statunitense Frederick Henry Osborn del 1937, \"Development of a Eugenic Philosophy\" (Sviluppo di una filosofia eugenetica) l'inquadr\u00f2 come una vera e propria forma di filosofia sociale, cio\u00e8 una filosofia con implicazioni nell'ordine sociale; ma anche questa definizione non viene universalmente accettata. Osborn sostenne i tassi pi\u00f9 elevati di riproduzione sessuata presenti tra persone con tratti \"maggiormente desiderabili\" (eugenetica positiva) ed al contempo ridotti tassi di riproduzione - con eventuale sterilizzazione - di persone con tratti meno desiderati o \"indesiderati\" (eugenetica negativa).\nIn alternativa la selezione del gene piuttosto che quella delle persone \u00e8 stata attualmente resa possibile grazie ai progressi nella modificazione artificiale del genoma umano.\nMentre i principi eugenetici sono stati praticati nel corso della storia del mondo fin dall'antica Grecia, la moderna storia dell'eugenetica ha avuto il suo inizio nei primi anni del XX secolo quando un movimento popolare eugenetico emerse nel Regno Unito, per diffondersi subito dopo in molti paesi tra cui gli Stati Uniti d'America e il Canada, oltre che nella maggior parte dei paesi europei.\nIn questo periodo le idee eugenetiche vennero lanciate ed acquisite in tutto lo spettro politico; conseguentemente molti paesi adottarono politiche eugenetiche con l'intento di migliorare la qualit\u00e0 delle risorse genetiche delle loro popolazioni. Tali programmi compresero sia misure positive, incoraggiare gli individui ritenuti particolarmente idonei a riprodursi, sia misure negative, come i divieti di matrimonio interrazziale, mescolanza razziale e sterilizzazione obbligatoria di persone ritenute inadatte alla riproduzione.\nLe persone ritenute non idonee a riprodursi spesso inclusero individui con disabilit\u00e0 mentali o fisiche, chi otteneva un basso risultato nei test del quoziente d'intelligenza, i criminali, i devianti e i membri di gruppi minoritari sfavoriti. Il movimento eugenetico si \u00e8 associato negativamente alla Germania nazista e all'Olocausto, quando molti degli imputati al processo di Norimberga tentarono di giustificare gli abusi commessi contro i diritti umani sostenendo che vi era davvero poca differenza tra i programmi dell'eugenetica nazista e quelli statunitensi.\nNei decenni successivi alla seconda guerra mondiale, con la proclamazione universale dei diritti umani, molti paesi cominciarono gradualmente ad abbandonare le politiche eugenetiche, questo anche se alcuni paesi occidentali - tra cui gli Stati Uniti - continuarono a realizzare sterilizzazioni forzate fino a met\u00e0 degli anni sessanta.\nNel corso degli anni ottanta e novanta, quando furono rese disponibili nuove procedure tecnologiche di riproduzione assistita, come la surrogazione di maternit\u00e0 (disponibile dal 1985), la diagnosi genetica pre-implantazione (disponibile dal 1989) e il trasferimento citoplasmatico (eseguito per la prima volta nel 1996) si temette un eventuale rinnovarsi delle idee e pratiche eugenetiche, con l'emersione eclatante dell'ampliamento del divario tra ricchi e poveri del mondo.\nUna critica tra le pi\u00f9 importanti alle politiche eugenetiche \u00e8 quella che, a prescindere dal fatto che vengano utilizzate politiche \"positive\" o \"negative\", esse sono suscettibili di abuso poich\u00e9 i criteri di selezione vengono determinati sempre dal gruppo che detiene il potere politico in una determinata epoca. Inoltre l'eugenetica negativa in particolare pu\u00f2 essere considerata come una violazione dei diritti umani fondamentali i quali includono anche il diritto alla riproduzione.\nUna critica ulteriore \u00e8 quella che afferma che le politiche eugenetiche portano ad una perdita di diversit\u00e0 genetica, con conseguente depressione endogamica a causa della minore variazione genetica.\nStoria.\nCome detto l'eugenetica - a rigore - fa riferimento allo studio dei metodi volti al perfezionamento della specie umana attraverso selezioni artificiali operate tramite la promozione dei caratteri fisici e mentali ritenuti positivi, o \"eugenici\" (genetica positiva) e la contemporanea rimozione di quelli negativi, o \"disgenici\" (genetica negativa), mediante selezione o modifica delle linee germinali, secondo le tradizionali tecniche invalse nell'allevamento animale e in agricoltura basate sulla genetica proposta da Gregor Mendel, oltre a quelle rese attualmente o potenzialmente disponibili dalla biotecnologia moderna.\nAntecedenti.\nLa selezione artificiale degli esseri umani venne suggerita almeno fin dai tempi dell'antica Grecia, in cui era conosciuta come un costume usuale (tramite l'esposizione dei neonati non sani); qualsiasi figlio appena nato avrebbe potuto essere abbandonato dai genitori secondo il proprio libero arbitrio. \nSecondo Plutarco, nell'antica Sparta questo fatto era una pratica istituzionale regolata dallo Stato con l'intento di selezionare fin dalla nascita i futuri cittadini, che avrebbero dovuto essere sani e forti per poter difendere la polis. \nTuttavia, gli studiosi contemporanei ritengono che Plutarco abbia esagerato queste affermazioni e che l'esposizione dei neonati fosse tollerata, ma non istituzionalizzata.\nPlutarco nella sua \"Vita di Licurgo\" (XVI, 1-2) ci informa come subito dopo la nascita il bambino venisse dalla madre stessa immerso nel vino per poter verificare la sua resistenza agli effluvi tossici dell'alcol. Se il bambino avesse superato il test allora poteva venir presentato dal padre al \"Lesj\u00e9\" (il portico) e qui controllato minuziosamente da un consiglio di anziani saggi per valutarne la salute, la bellezza e la forza capaci di sopportare i rigori di una vita spartana. Se il bambino non avesse per\u00f2 soddisfatto a questi requisiti allora doveva essere portato all'\"Apothetai\" o \"Apotetas\" (il serbatoio di scarico) che si trova sul lato est del Taigeto, ove veniva gettato o abbandonato. Il sacrificio dei figli meno robusti, dei nati malati o deboli alla nascita, cos\u00ec come i disabili mentali e fisici; in questo modo solo il \"forte\" sarebbe sopravvissuto e avrebbe potuto a sua volta riprodursi. \nSecondo Plutarco:\nCome detto, degli scavi archeologici condotti nel 2007 paiono per\u00f2 smentire quest'antica leggenda; l'analisi delle ossa rinvenute nella fossa del monte avrebbe rivelato la presenza solo di adolescenti e adulti. Gli storici tuttavia concordano sul fatto che gli spartani praticassero una qualche forma di selezione, anche se forse l'eliminazione non era fisica; gli spartiati troppo deboli o vili sarebbero stati relegati al ruolo di iloti o perieci..\nLa stessa cosa propone Platone (storicamente l'eugenetica come campo di ricerca fu per la prima volta suggerita proprio da uno dei massimi esponenti della filosofia greca) (in \"Politico (dialogo)\" 458 segg. e pi\u00f9 dettagliatamente ne \"La Repubblica\") ove si stabiliscono le linee guida per regolare la vita coniugale e riproduttiva; il suo fu un concetto di eugenetica positiva volta a produrre esseri umani migliori, suggerendo l'accoppiamento selettivo per produrre una classe di \"guardiani\".\nIl limite alla riproduzione viene decisa solo dallo Stato nella \"Repubblica platonica\"; essa ritiene che la procreazione di figli debba avvenire solo nel fiore della vita: le donne danno i bambini allo Stato dai venti ai quarant'anni e gli uomini fino a quando non hanno superato il primo fuoco della giovinezza, segnato a cinquantacinque anni.\nPlatone pu\u00f2 essere considerato un rappresentante di ci\u00f2 che oggi chiamiamo programma eugenetico totalitario o autoritario. In seguito, la sua teoria venne nominata pi\u00f9 volte da Charles Darwin e ne influenz\u00f2 le ipotesi.\nNella \"Politica\" il maggiore tra i discepoli di Platone Aristotele concorda anch'egli col suo maestro; egli considera difatti perfettamente naturale che per quanto riguarda uccidere o crescere i figli, la legge debba proibire in ogni caso l'allevamento dei \"tarati\" e dei \"deformi\". Propone inoltre che lo Stato limiti la procreazione, piuttosto che la propriet\u00e0, di modo che non si generino pi\u00f9 di un numero prefissato di figli. Infine tiene anche conto dell'eventualit\u00e0 che alcuni neonati possano morire o rivelarsi in futuro sterili.\nSuccessivamente, seguendo la tradizione, anche gli antichi romani gettarono i bambini deformi e malati dalla rupe Tarpea, un promontorio situato attualmente al centro di Roma nei pressi del Campidoglio, utilizzato anche per eseguire le condanne a morte dei criminali. La Rupe, un ripido pendio dell'antica Roma, sulla cima meridionale del Campidoglio da cui si affacciava l'antico Foro Romano. Durante tutto il periodo della Repubblica romana fu utilizzata come luogo di esecuzione di assassini e traditori, i quali venivano scagliati da essa.\nIl Cristianesimo medioevale, dando per scontata la degenerazione umana dovuta al peccato originale, lasci\u00f2 alla sfera ultraterrena ogni possibilit\u00e0 di \"miglioramento\".\nNel corso del Rinascimento il filosofo italiano Tommaso Campanella, nella sua prospettiva utopica de \"\u201cLa citt\u00e0 del Sole\u201d\", sostenne l'opportunit\u00e0 di combinare i matrimoni e controllare la vita sessuale dei cittadini.\nTra il XVIII e il XIX secolo si afferm\u00f2 la frenologia, una disciplina in seguito considerata come non scientifica la quale sosteneva di riuscire ad individuare dalla forma del cranio le pi\u00f9 intime tendenze psicologiche delle persone, in primis la propensione alla \"devianza\" e alla criminalit\u00e0.\nLe origini dell'eugenetica galtoniana.\nL'idea di un'eugenetica negativa con l'intento di far diminuire le nascite di esseri umani \"inferiori\" \u00e8 esistita almeno fin da quando il ginecologo statunitense William Goodell (1829-1894) sostenne la castrazione e l'eliminazione dei pazzi (gli \"insani\").\nL'idea di un progetto moderno di miglioramento della popolazione umana attraverso una comprensione statistica dell'ereditariet\u00e0, incoraggiata da un buon \"allevamento\", venne originariamente sviluppata durante gli anni sessanta del XIX secolo dall'antropologo, sociologo e psicologo britannico Sir Francis Galton (cugino di Darwin attraverso Erasmus Darwin) ed inizialmente rimase strettamente collegata al darwinismo e alla sua teoria della selezione naturale; egli teorizz\u00f2 il miglioramento progressivo della razza secondo criteri analoghi a quelli dell'evoluzione biologica.\nGalton era venuto a conoscenza della teoria evoluzionistica la quale cercava di spiegare lo sviluppo di specie vegetali e animali, ed ebbe immediatamente il desiderio di poterla applicare anche agli esseri umani. Sulla base dei suoi studi biografici Galton credette che le qualit\u00e0 umane pi\u00f9 desiderabili avessero dei tratti ereditari, anche se Darwin fu fortemente in disaccordo con questa elaborazione della sua teoria; egli invece sostenne con forza che fosse necessario un intervento delle istituzioni a questo fine, mediante l'incrocio selettivo degli individui maggiormente adatti.\nGi\u00e0 alla fine degli anni cinquanta la lettura de \"L'origine della specie\" rafforz\u00f2 la sua convinzione \"selezionista\". Nel 1869 in \"Hereditary Genius\" (uno studio consacrato al genio dei grandi uomini britannici), concluse con la convinzione del carattere ereditario dei tratti del \"genio\".\nNel 1883, un anno dopo la morte del cugino naturalista, Galton diede alla sua ricerca un nome preciso: eugenetica (termine tratto del greco classico). Con l'introduzione del campo genetico, l'eugenetica si bas\u00f2 essenzialmente su un'ideologia di determinismo biologico in cui il carattere umano era dovuto interamente ai geni, non influenzabili quindi dall'educazione o dalle condizioni di vita. Molti dei primi genetisti non furono darwiniani e d'altra parte la teoria dell'evoluzione non era pi\u00f9 necessaria per le politiche eugenetiche basate sul determinismo genetico. Per tutto il corso della sua storia iniziale l'eugenetica rimase un argomento altamente controverso.\nEugenetica, spencerismo e pensiero evoluzionista.\nIn principio l'eugenetica (o \"galtonismo\") venne spesso confusa con lo spencerismo. Il filosofo britannico Herbert Spencer prese a prestito i concetti chiave dell'evoluzionismo darwiniano e li applic\u00f2 alle scienze sociali, sostenendo l'opportunit\u00e0 e la necessit\u00e0 delle differenze sociali allo scopo di assecondare il naturale processo di selezione dei pi\u00f9 adatti.; fu un teorico del darwinismo sociale.\nOra, il \"galtonismo\" \u00e8 una concezione conservatrice o neoconservatrice dell'evoluzione sociale; si tratta pertanto di \"forzare\" la selezione naturale in \"selezione artificiale\" contro i presunti mali che compromettono gli individui e i gruppi (la \"degenerazione\"). Mentre lo spencerismo \u00e8 una concezione liberale dell'evoluzione sociale; lasciare pertanto che la selezione naturale all'interno della societ\u00e0 permetta una rigenerazione della societ\u00e0 stessa, eliminando in maniera del tutto naturale - ma senza alcun aiuto proveniente dall'esterno - i meno adattabili all'ambiente sociale.\nSpencerismo e galtonismo sono pensieri evolutivi la cui base centrale comune \u00e8 soltanto la selezione naturale, anche se altri fattori vengono coinvolti nell'evoluzione della natura e della societ\u00e0.\nLa preoccupazione per la \"degenerazione\".\nPer il filosofo francese contemporaneo Jean-Paul Thomas \"l'eugenetica \u00e8 totalmente dominata dall'ossessione nei confronti della decadenza\". Nel contesto della rivoluzione industriale, che produsse un movimento verso l'urbanizzazione e la proletarizzazione delle popolazioni di pi\u00f9 basso ceto sociale, la proliferazione disorganizzata delle classi lavoratrici fu causa di profonda preoccupazione per l'\u00c9lite dell'era vittoriana (1873-1901).\nI problemi sociali e di salute che sembrarono connaturati al proletariato (tubercolosi, sifilide, alcolismo) i quali si moltiplicarono nel Regno Unito apparvero come le manifestazioni di una contaminazione della specie umana di difetti congeniti prodotti dai segmenti pi\u00f9 poveri della popolazione. Anche grazie al successo ottenuto dalle teorie del malthusianesimo la differenza di fertilit\u00e0 tra le classi richiam\u00f2 l'attenzione degli scienziati britannici.\nGalton non fece eccezione alla regola. In ultima analisi le persone pi\u00f9 povere, concepite come \"naturalmente inferiori\", gli sembrarono essere irrimediabilmente sopraffatti dai rappresentanti delle classi sociali superiori le quali combinavano le caratteristiche fisiche, intellettuali e morali pi\u00f9 alte ed elevate.\nLa separazione sociale.\nPer Galton le classi sociali possiedono qualit\u00e0 trasmissibili ereditariamente. La conservazione delle qualit\u00e0 di \"buona stirpe\" avrebbe dunque richiesto di evitare la commistione di sangue tra gruppi familiari diversi, che avrebbe potuto condurre solamente alla scomparsa dei caratteri migliori della razza umana. Questa rappresentazione del mondo esisteva ancora prima che gli studi eugenetici lo portassero a riflettere sulle differenze sociali in ambito strettamente biologico.\nLa prima teoria eugenetica promuove esplicitamente un modello di uomo che corrisponde per l'appunto al gruppo sociale da cui proveniva Galton; l'\u00e9lite della societ\u00e0 britannica fu rappresentata per lui dai liberi professionisti, dalle antiche famiglie dell'aristocrazia terriera e dagli scienziati. Le nuove ricchezze, costruite per l'industria e il commercio, non trovano invece alcun favore ai suoi occhi.\nPoliticamente l'eugenetica galtoniana appare come una teoria difensiva che ha lo scopo primario di proteggere un gruppo sociale definito contro la minaccia proveniente per l'appunto dagli strati pi\u00f9 bassi della popolazione; sotto l'apparenza di natura scientifica essa ricerca difatti la preservazione ed il mantenimento dell'ordine sociale vigente, il quale esige limiti severi per le unioni tra individui di contesti sociali differenti.\nLa civilizzazione contro la selezione naturale.\nI primi eugenetici trovarono nella lettura de \"L'origine delle specie\" lo stimolo a indirizzarsi verso la conclusione delle proprie teorie riguardanti la specie umana, una chiave esplicativa per la loro ossessione nei confronti della decadenza. Dalla loro prospettiva l'intera opera di civilizzazione, bloccando i meccanismi della selezione naturale, non poteva far altro che condurre alla rovina: i poveri, i malati, i deboli in generale, tutti coloro che vengono assistiti e protetti in quanto non autosufficienti, costituiscono i primi tra i loro obiettivi.\nPer la filosofa e scienziata francese Cl\u00e9mence Royer, libera pensatrice e prima traduttrice di Charles Darwin in lingua francese, la carit\u00e0 cristiana e i valori della solidariet\u00e0 che hanno trovato un cos\u00ec ampio e fecondo sviluppo all'interno delle idee democratiche, non possono fare altro che portare alla degenerazione della razza umana.\nGalton condivise in gran parte le posizioni di Royer; come molti dei suoi colleghi eugenetici venuti dopo di lui anch'egli si convert\u00ec all'eugenetica a seguito della lettura dell'opera del cugino, conducendolo per\u00f2 anche ad un feroce anticristianesimo. Sul piano pi\u00f9 eminentemente politico, anche se non abbracci\u00f2 esplicitamente il credo dell'antropologo francese razzista e antisemita Georges Vacher de Lapouge, che intese sostituire la formula rivoluzionaria \"libert\u00e0, uguaglianza, fraternit\u00e0\" con \"determinismo, disuguaglianza, selezione\", in netto contrasto con i principi di uguaglianza naturale e quindi anche politica degli esseri umani, vi si avvicin\u00f2 molto.\nLa scienza alleata del progresso sociale?\nNonostante la costante minaccia di degenerazione, l'eugenetica fu segnata anche da un certo ottimismo (vedi scientismo), sempre a patto per\u00f2 che l'uomo si degnasse di mettere in pratica gli insegnamenti scientifici. La salvezza della civilt\u00e0 occidentale implic\u00f2 in ogni caso la considerazione, da parte degli scienziati, dei diritti politici acquisiti. Galton nutr\u00ec forti speranze in campo scientifico, presentate sempre come un sostituto preferibile alle religioni tradizionali.\nVacher de Lapouge riassume bene quest'idea, centrale per la prima eugenetica, quando afferma che \"\u00e8 la scienza che ci dar\u00e0 la nuova religione, la nuova moralit\u00e0 e la nuova politica\". Se le regolamentazioni sociali vengono a perturbare il processo di selezione naturale, allora risulta necessario mettere in pratica l'eugenetica - che prende il posto della Natura - con misure selettive essenziali per l'evoluzione della specie umana, anche se non necessariamente ovunque con gli stessi mezzi.\nIl paradigma dell'ereditariet\u00e0.\nL'eugenetica si bas\u00f2, come la nascente genetica, sulla convinzione che le capacit\u00e0 e le attitudini umane sono determinate da tratti biologici trasmessi. Al momento della prima formulazione dell'eugenetica da parte di Galton, il lavoro svolto da Gregor Mendel non era ancora del tutto noto alla comunit\u00e0 scientifica. La conoscenza delle leggi dell'ereditariet\u00e0 si fondavano solo sull'esperienza pratica degli agricoltori nella scelta delle migliori variet\u00e0 vegetali ed animali.\nTutta l'ambizione di Galton fu quella di poter dimostrare l'ereditariet\u00e0 della \"capacit\u00e0 naturali\" dell'uomo e di comprenderne il meccanismo di trasmissione, il tutto con l'obiettivo dichiarato di trovare dei modi per \"migliorare la razza umana\" sul modello dell'allevamento degli animali. Nel 1869 gli sembr\u00f2 \"del tutto possibile produrre una razza umana sovradotata attraverso matrimoni programmati durante diverse generazioni consecutive\".\nIl suo desiderio di scoprire le leggi dell'ereditariet\u00e0, le quali soltanto avrebbero potuto consentire di dare una base scientifica al suo progetto di miglioramento, gli fece adottare un approccio statistico, l'unico possibile in quel momento nel campo della biologia, sulla base della gaussiana distribuzione normale; la densit\u00e0 di distribuzione la quale disegna una curva (la funzione gaussiana) a semicerchio verso l'alto.\nEgli applic\u00f2 la \"distribuzione normale\" alla popolazione sotto esame, come fece poco prima di lui anche il belga Adolphe Quetelet. Misur\u00f2 quindi la variazione, rispetto alla media dei vari elementi, del profumo di una generazione di piselli (il Pisum sativum); cominci\u00f2 poi a raccogliere i dati sulle costituzioni fisiche e il peso della popolazione britannica, per poter applicare i suoi risultati anche agli esseri umani.\nLa cosa pi\u00f9 importante risiede nei presupposti del suo approccio. Galton applica un sistema esplicativo molto differente rispetto al suo collega belga; laddove Quetelet dedusse regolarit\u00e0 statistiche osservando \"cause morali costanti\", Galton dedusse invariabilmente l'origine biologica ed ereditaria dei fenomeni che studiava. Nonostante il metodo innovativo i risultati si rivelarono per\u00f2 assai scarsi; nel 1892 riconobbe che \"il grande problema riguardante il miglioramento della razza umana non \u00e8 ancora andato oltre il semplice interesse accademico\".\nTra la scienza e l'ideologia.\nGran parte del successo iniziale dell'eugentica \u00e8 dovuto ai suoi stretti legami con le principali correnti ideologiche esistenti alla fine del XIX secolo; l'evoluzionismo, lo spencerismo liberale, ma anche il socialismo scientifico, il malthusianesimo, il darwinismo sociale fino a giungere al razzismo. Tutte queste forme di pensiero si ritrovarono articolate nell'eugenetica e, proprio come tutte queste ideologie, anche l'eugenetica ha tratto la propria legittimit\u00e0 dal suo presunto rapporto con la scienza.\nL'eugenetica pu\u00f2 quindi esser considerata a tutti gli effetti come un'\"ideologia scientifica\", nel senso attribuitogli dal filosofo ed epistemologo francese Georges Canguilhem: essa si basa sulla scienza stabilita che utilizza il suo prestigio acquisito per legittimare un certo progetto politico, mischiando l'azione eugenetica con le ipotesi biologiche sulla \"scienza dell'ereditariet\u00e0\", utilizzando lo stesso approccio statistico della popolazione.\nPer lo storico della scienza Andr\u00e9 Pichot tuttavia questo rapporto non \u00e8 inequivocabile; se la scienza biologica partecipa alla legittimazione della dottrina eugenetica, in cambio una tale dottrina rafforza il ruolo sociale della scienza. Il progetto eugenetico partecipa alla costruzione dell'immagine che la scienza della fine del XIX secolo ha di se stessa e che vuole riflettere al resto della societ\u00e0: l'eugenetica si affaccia, a lato della vaccinazione o dell'elettricit\u00e0, tra i benefici che la scienza intende offrire all'umanit\u00e0. La genetica nascente e ancora incerta nei suoi primi passi trova in essa la chiave del suo progetto di ricerca e la sua giustificazione ideologica.\nLa scienza.\nDarwin e l'eugenetica.\nPrima ancora della definizione del termine eugenetica Galton venne fortemente ispirato dalla teoria evoluzionistica darwiniana, obbligando lo stesso Charles Darwin a pronunciarsi sulla questione della dottrina eugenetica nascente. Nel suo libro \"L'origine dell'uomo e la selezione sessuale\" (1871) l'autore riprende le conclusioni effettuate dal cugino sull'ereditariet\u00e0 dichiarando quantomeno probabile che il talento ed il genio nell'uomo fossero ereditari. Gli sembr\u00f2 anche possibile che le tutele sociali concesse ai pi\u00f9 deboli e bisognosi fossero in netta contrapposizione con la selezione naturale.\nEgli rifiut\u00f2 tuttavia di adottare le conclusioni politiche di Galton, ponendo lo spirito di fratellanza umana al di sopra delle leggi scientifiche: \"non possiamo limitare la nostra simpatia e vicinanza, neanche ammettendo l'inflessibilit\u00e0 della ragione di una nostra legge, senza creare un pregiudizio nella parte pi\u00f9 nobile della nostra natura\".\nFu solo dopo la morte del cugino avvenuta nel 1882 che Galton cominci\u00f2 a chiamare eugenetica la propria filosofia sociale; tuttavia il nome di Darwin gli rimase incollato in modo permanente a causa del coinvolgimento della sua famiglia; lo stesso Galton, il figlio di Darwin Leonard, che fu uno degli sviluppatori pi\u00f9 influenti del pensiero eugenetico nel Regno Unito; oltre che come principale sostenitrice dello sviluppo della dottrina darwinista. Il lavoro compiuto da Galton sigill\u00f2 realmente un'unione duratura tra la scienza in generale, la genetica in particolare e la dottrina eugenetica.\nLa genetica delle popolazioni.\nPer Andr\u00e9 Pichot e Troy Duster il successo dell'eugenetica, amplificatosi all'inizio del XX secolo, fu in parte prodotto da causa interne nella storia della scienza, in particolare dalla preponderanza della genetica delle popolazioni nel campo della biologia.\nL'approccio di Galton, che diventer\u00e0 la biometria con l'apporto di Karl Pearson, pone difatti le basi della genetica delle popolazioni la quale rimarr\u00e0, con la sua variante mendeliana, l'approccio dominante nel campo della genetica fino alla seconda guerra mondiale. La genetica delle popolazioni si imposta l'obiettivo di scoprire le leggi del modello darwiniano dell'evoluzione sulla base di modelli statistici.\nLe sue due principali linee di ricerca sono lo studio della frequenza di una versione genica in una popolazione (frequenza allelica) ed il ruolo svolto dalla selezione naturale in questa ripartizione. Sulla sua base la teoria dell'evoluzionismo ha sperimentato importanti sviluppi, fino alla moderna sintesi evolutiva (o neodarwinimo), che rappresenta ancor oggi lo schema esplicativo dominante.\nEugenetica e genetica delle popolazioni, le cui origini sono legate alle figure di Galton e Pearson, ebbero quindi preoccupazioni e metodi molto simili; fu grazie all'utilizzo dello studio statistico di vasti segmenti di popolazione che vennero scoperte le leggi che governano l'evoluzione. Molti dei maggiori rappresentanti della genetica delle popolazioni della prima met\u00e0 del XX secolo espresse anche convinzioni eugenetiche, con posizioni spesso apertamente militanti nelle principali organizzazioni del movimento.\nIl biologo August Weismann, autore della teoria del germoplasma, fu uno dei membri della societ\u00e0 per l'igiene razziale tedesca. Lo statunitense Charles Davenport, uno dei principali promotori della teoria mendeliana negli Stati Uniti, fu anche uno dei principali leader dell'eugenetica americana. I celebri biologi Julian Huxley, John Burdon Sanderson Haldane e Ronald Fisher - quest'ultimo ritenuto uno dei padri fondatori della genetica moderna - intrapresero nel frattempo una campagna per un'eugenetica meno dura, che viene descritta come \"riformista\".\nAl di l\u00e0 del campo pi\u00f9 prettamente biologico l'inventore Alexander Graham Bell o l'agronomo statunitense Luther Burbank, furono influenti ed attivi militanti eugenetici. Nella Terza Repubblica Francese i pi\u00f9 importanti scienziati eugenetici furono il premio Nobel per la medicina Alexis Carrel e Charles Robert Richet.\nConvergenze ideologiche.\nIl razzismo.\nFin dall'inizio l'eugenetica galtoniana \u00e8 impregnata del razzismo del suo promotore, i cui pregiudizi iniziali vennero rafforzati dal viaggio compiuto in Sudafrica nel 1850. Il razzismo e l'eugenetica spesso si mescolano negli argomenti degli eugenetici conservatori, soprattutto quando si affronta la questione dell'immigrazione. Galton, come molti dei suoi contemporanei, assunse il fatto di essere inglese come \"condizione razziale\" privilegiata; questo pensiero, risalente ai primi anni cinquanta, non pu\u00f2 dunque essere stato in alcun modo influenzato dalle idee di Charles Darwin, pubblicate per la prima volta nel 1859.\nAll'inizio del XX secolo la preoccupazione nei riguardi del \"deterioramento nazionale\" venne rafforzata dalla creazione di strumenti statistici per la misurazione dei giovani coscritti. Sulla base di queste cifre si ritrova regolarmente una \"degenerazione fisica ed intellettuale\" della popolazione, con un'inquietudine rivolta particolarmente alle differenze dei tassi di fecondit\u00e0 tra i popoli di \"razza nordica\" e i recenti migranti provenienti dall'Europa orientale. La paura nei confronti della fecondit\u00e0 delle classi popolari si accompagna a preoccupazioni circa gl'immigrati cattolici irlandesi, ebrei-polacchi, russi e finanche tedeschi meridionali, alimentando un antisemitismo sempre latente, ma vi furono coinvolti anche elementi pi\u00f9 tardi come il Conflitto nordirlandese.\nOltreoceano la preoccupazione risult\u00f2 essere ancora pi\u00f9 forte e condusse ad una severa limitazione dell'immigrazione, soprattutto contro polacchi, russi, Askenaziti, ungheresi e italiani. Gli eugenetici si trovarono in prima linea nella lotta per ottenere legislazioni fortemente anti-immigrazione. Per il celebre economista Irving Fisher il focalizzarsi dell'attenzione pubblica sulle questioni migratorie \"\u00e8 stata una grande opportunit\u00e0 per portare la gente comune ad interessarsi attivamente all'eugenetica\"\nSituato in una prospettiva pi\u00f9 ampia rispetto alla semplice proclamazione del dovere di difendere la \"purezza della razza\" il progetto di molti eugenetici fu comunque quello di migliorare le capacit\u00e0 del genere umano nel suo complesso. Per Charles Richet, premio Nobel per la medicina nel 1913 \"\"quando si tratta di razza gialla e, a maggior ragione, della razza nera, per poter preservare e, soprattutto, per aumentare la nostra forza mentale, si dovr\u00e0 praticare non la selezione individuale - come accade con i nostri fratelli bianchi - ma la selezione specifica, eliminando risolutamente qualsiasi mescolanza razziale con le razze inferiori\". Risulta pertanto essere necessario che una qualche autorit\u00e0 porti all'\"eliminazione delle razze inferiori e di tutti gli anormali\"\".\nIl regime nazista consum\u00f2 tragicamente il matrimonio tra razzismo ed eugenetica, colpendo con le sue leggi di sterilizzazione innanzitutto i mulatti nati durante l'Occupazione della Ruhr da parte delle truppe coloniali francesi nel 1923, un fatto denunciato come \"vergogna negra\", e questo prima ancora dell'avvento del nazionalsocialismo; poi con l'applicazione metodica del programma per l'eliminazione delle \"razze inferiori\"; nell'impero tedesco la concezione razzista venne introdotta dalla medicina all'inizio del XX secolo nella sua qualit\u00e0 di \"igiene razziale\" (termine coniato dal dottor Alfred Ploetz).\nIl sociologo tedesco Th\u00e9o Welfringer non ha mancato di sottolineare gli stretti legami intercorrenti tra medicina e razzismo in questo particolare periodo storico, giungendo ad affermare che l'eugenetica non \u00e8 altro che una forma di razzismo di tipo medico.\nDimensioni igieniste ed estetiche.\nL'eugenetica si accorda molto bene in gran parte anche con il disgusto provato verso il disordine, la sporcizia e la materialit\u00e0 organica, che ha accompagnato gli igienisti nelle societ\u00e0 occidentali. L'ossessione per il culto del corpo perfetto, incarnata nella costruzione di stereotipi nazionali virili costitu\u00ec un secondo aspetto di questo rinnovato rapporto nei confronti dell'aspetto fisico. Il nazismo prese in considerazione questo principio fin dai suoi albori, riflettendo la legislazione che avrebbe condotto all'eliminazione dei prigionieri comuni pi\u00f9 \"brutti\": l'ebreo, per sua intima natura, sarebbe difatti principalmente brutto: un tale concetto fu parte integrante dell'opera di demonizzazione nei suoi confronti.\nPolitiche eugenetiche applicate (1890-1945).\nUno dei primi sostenitori moderni delle idee eugenetiche (prima ancora della loro classificazione come tali) fu Alexander Graham Bell. Nel 1881 Bell indag\u00f2 il tasso di sordit\u00e0 sugli abitanti di Martha's Vineyard nel Massachusetts; da questo lavoro concluse che la sordit\u00e0 fosse ereditaria in natura e raccomand\u00f2 il divieto di matrimonio per i sordi, cosa a dir poco contraddittoria in quanto egli stesso era sposato con una sorda. Come molti altri dei primi eugenetici propose un ferreo controllo dell'immigrazione a fini eugenetici e avvert\u00ec che gli istituti per sordi avrebbero potuto eventualmente essere considerati come luogo di allevamento di una \"razza umana del tutto sorda\".\nLungi dall'essere confinato in una ristretta cerchia di credenti o di scienziati marginali, la dottrina eugenetica si diffuse gradualmente fino al grande pubblico. All'inizio del XX secolo il termine era oramai usato correntemente (si parl\u00f2 ad esempio di \"matrimonio eugenetico\", per indicare l'unione basata sulle teorizzazoni eugenetiche) con numerose dimostrazioni e manifestazioni atte a promuoverne la dottrina incontrarono un'ampia eco.\nGalton stesso venne nominato cavaliere nel 1909 e l'anno seguente ricevette il prestiogioso riconoscimento della Medaglia Copley da parte della Royal Society; egli fu il primo organizzatore di un movimento che divenne in brevissimo tempo internazionale. Nel 1912, a Londra, il discorso d'apertura e benvenuto della \"Prima conferenza internazionale di eugenetica\" venne pronunciato dall'ex primo ministro del Regno Unito Arthur James Balfour.\nL'eugenetica divenne presto una disciplina accademica in molti college ed istituti universitari e cominci\u00f2 a ricevere ampi finanziamenti provenienti dalle fonti pi\u00f9 disparate. Vennero create organizzazioni con l'intento di accaparrarsi il sostegno dell'opinione pubblica, ondeggiante verso i valori eugenetici \"responsabili\" della genitorialit\u00e0; tra queste l'\"Eugenics Education Society\" (il futuro Galton institute) britannica nel 1907 e l'\"American Eugenics Society\" (la futura Society for Biodemography and Social Biology) nel 1921. Entrambe cercarono il sostegno dei maggiori uomini di Chiesa, modificando in parte il loro messaggio per poter soddisfare gli ideali religiosi predominanti.\nNel 1909 i sacerdoti appartenenti all'anglicanesimo William Inge e James Peile scrissero entrambi per la Societ\u00e0 eugenetica britannica. Inge venne inoltre invitato a parlare all'\"International Eugenics Conference\" nel 1921; l'incontro ottenne anche l'approvazione esplicita dell'arcivescovo del cattolicesimo romano di New York Patrick Joseph Hayes.\nLe tre \"Conferenze internazionali di eugenetica\" presentarono una piattaforma globale per gli eugenetici con incontri nel 1912 a Londra (con la presenza di una folta delegazione di scienziati italiani, ispirati anche dalle teorie degenerazioniste di Cesare Lombroso.) e nel 1921 e nel 1932 a New York. Le politiche eugenetiche furono per la prima volta implementate nei primi anni del XX secolo negli Stati Uniti d'America, ma si radicarono ed attecchirono velocemente anche nella Terza Repubblica Francese, nell'impero tedesco e in Gran Bretagna. La teoria ebbe grande successo, grazie anche alla forte impostazione positivista della scienza e all'ideale imperante di progresso della civilt\u00e0.\nPi\u00f9 tardi, nel corso degli anni venti e trenta, la politica eugenetica di sterilizzazione obbligatoria di alcuni pazienti mentali venne implementata anche in altri paesi tra cui il Belgio, il Brasile, il Canada, il Giappone e finanche la Svezia.\nOltre a venire attivamente praticata in diversi paesi, l'eugenetica si organizz\u00f2 a livello internazionale attraverso l'\"International Federation of Eugenic Organizations\" (IFEO). I suoi progetti scientifici furono portati avanti da organismi di ricerca come il \"Kaiser Wilhelm Institute of Anthropology, Human Heredity, and Eugenics\" (fondato nel 1927 nella repubblica di Weimar), il \"Cold Spring Harbour Carnegie Institution\" per l'evoluzione sperimentale e l'\"Eugenics Record Office\" (ERO) statunitensi.\nPoliticamente il movimento sostenne misure come le leggi di sterilizzazione; nella sua dimensione morale l'eugenetica respinse la dottrina che vuole tutti gli esseri umani nascere uguali e ridefin\u00ec il valore morale in termini puramente di idoneit\u00e0 genetica e \"fitness\". I suoi elementi associati al razzismo scientifico compresero la ricerca di una pura gamma genetica di \"razza nordica\" o, meglio, di \"razza ariana\", con l'eventuale eliminazione delle \"razze inadeguate\".\nI primi critici della filosofia eugenetica inclusero il sociologo statunitense Lester Frank Ward, lo scrittore inglese cattolico Gilbert Keith Chesterton, l'antropologo tedesco americano Franz Boas e il medico britannico Halliday Sutherland (pioniere scozzese degli studi sulla tubercolosi). L'articolo di Ward del 1913 \"Eugenics, Euthenics, and Eudemics\", il libro di Chesterton del 1917 intitolato \"Eugenetica e altri malanni\" e l'articolo di Boas del 1916 \"Eugenics\" fatto pubblicare nel \"The Scientific Monthly\" furono tutti molto critici nei confronti del movimento altrimenti in rapida ascesa.\nSutherland identific\u00f2 essere gli eugenetici come uno dei principali ostacoli all'eradicazione e alla cura della tubercolosi nel suo saggio pubblico inviato nel 1917 dal titolo \"Consumption: Its Cause and Cure\"; la sua critica rivolta all'eugenetica e al neo-malthusianesimo nel suo libro del 1921 \"Birth Control\" (controllo delle nascite) gli cost\u00f2 un'accusa di diffamazione da parte dell'eugenetica nonch\u00e9 femminista e sostenitrice della contraccezione Marie Stopes. Anche molti studiosi di biologia si mantennero in una posizione di antagonismo nei confronti del movimento eugenetico, incluso lo zoologo e statistico britannico Lancelot Hogben.\nAltri biologi come gli inglesi John Burdon Sanderson Haldane e Ronald Fisher espressero tutto il loro scetticismo verso la convinzione eugenetica che la sterilizzazione dei \"difettosi\" avrebbe condotto alla totale scomparsa dei tratti genetici indesiderati.\nTra le istituzioni pubbliche la Chiesa cattolica romana fu nella sua generalit\u00e0 una fiera avversaria delle sterilizzazioni statali forzose. I tentativi compiuti dalla \"Eugenics Education Society\" di persuadere il governo di Sua Maest\u00e0 a legalizzare la sterilizzazione volontaria trovarono l'opposizione da parte dei cattolici e del Partito Laburista. L'\"American Eugenics Society\" invece inizialmente si guadagn\u00f2 l'appoggio cattolico; ma il sostegno a suo favore diminu\u00ec a seguito dell'emmissione dell'enciclica papale del 1930 intitolata \"Casti Connubii\".\nPapa Pio XI condann\u00f2 esplicitamente le leggi di sterilizzazione: \"i magistrati pubblici non hanno alcun potere diretto sui corpi dei loro soggetti, perci\u00f2, quando non c'\u00e8 stato alcun crimine e non vi \u00e8 alcuna causa per la grave condanna, non possono mai danneggiare o alterare l'integrit\u00e0 del corpo, n\u00e9 per un qualche motivo eugenetico o per qualsiasi altra ragione\".\nCome movimento sociale, l'eugenetica raggiunse la sua massima popolarit\u00e0 nei primi decenni del XX secolo, quando venne realizzata praticamente in tutto il mondo e promossa da governi, istituzioni e individui influenti. Molti paesi adottarono l'esclusiva e il monopolio in diverse politiche eugenetiche, tra cui: lo screening genetico, la contraccezione obbligatoria, la promozione di tassi di natalit\u00e0 differenziali, (vedi le restrizioni sul matrimonio interrazziale) e l'istituzionalizzazione delle malattie mentali (vedi ospedale psichiatrico), la sterilizzazione obbligatoria, l'aborto forzato o la gravidanza forzata ed in ultima analisi culminando in un vero e proprio tentativo di genocidio.\nAnche se l'eugenetica viene ai giorni nostri spesso associata con il razzismo scientifico, non \u00e8 sempre stato cos\u00ec; sia William Edward Burghardt Du Bois (tramite la sua collaborazione con Margaret Sanger per l'apertura di una clinica per la contraccezione ad Harlem) sia Marcus Garvey supportarono l'eugenetica o idee simili come un modo per ridurre la sofferenza degli afroamericani e migliorarne lo status sociale.\nMolti metodi legali di eugenetica inclusero leggi statali contro l'\"incrocio di razze\" o che vietavano il matrimonio interrazziale. La Corte suprema degli Stati Uniti d'America abrog\u00f2 tali legislazioni solamente nel 1967, dichiarando incostituzionali le leggi contro la mescolanza razziale.\nIl primo grande movimento eugenetico si svilupp\u00f2 come detto negli Stati Uniti d'America. A cominciare dal Connecticut nel 1896 molti degli stati federati degli Stati Uniti d'America promulgarono leggi matrimoniali basantisi su criteri eugenetici, vietando il matrimonio a chiunque fosse \"epilettico, imbecille o debole di mente\". Nel 1898 Charles Davenport, un biologo statunitense di primo piano, inizi\u00f2 il suo lavoro come direttore di una stazione di ricerca biologica sull'evoluzione delle piante e degli animali; nel 1904 ricevette fondi consistenti e nel 1910 apr\u00ec l'\"Eugenics Record Office\" ed insieme ad Harry Hamilton Laughlin cominci\u00f2 a promuovere attivamente l'eugenetica.\nNel corso del XX secolo i ricercatori rimasero affascinati dall'idea che il disturbo mentale potesse essere trasmesso all'interno delle famiglie e pertanto condussero numerosi studi per documentare l'ereditariet\u00e0 di malattie come la schizofrenia, il disturbo bipolare e il disturbo depressivo, fino a che questi interessi finirono con l'associarsi strettamente con il movimento eugenetico. Tra le fine del XIX e gli inizi del XX secolo vennero emanate leggi per vietare il matrimonio ai \"matti\" e per costringerli alla sterilizzazione, il tutto al fine di evitare la \"trasmissione\" della malattia mentale.\nNegli anni seguenti l'archivio eugenetico raccolse una vasta collezione di alberi genealogici concludendo che coloro che risultavano essere \"inadatti\" provenivano per lo pi\u00f9 da ambienti economicamente e socialmente poveri. Eugenetici quali Davenport, lo psicologo Henry Herbert Goddard e l'esponente del conservazionismo Madison Grant (tutti molto rispettati all'epoca) cominciarono a premere per trovare soluzioni politiche ai vari problemi causati dai \"non idonei\" (Davenport si dichiar\u00f2 favorevole alla limitazione dell'immigrazione e alla sterilizzazione obbligatoria come metodi principali, Goddard raccomand\u00f2 la segregazione razziale nel suo libro del 1912 intitolato \"The Kallikak Family: A Study in the Heredity of Feeble-Mindedness\" ed infine Grant fu a favore di tutto quanto sopra e, per di pi\u00f9, coltiv\u00f2 anche l'idea di sterminio).\nSeppur la loro metodologia di ricerca viene considerata ai giorni nostri molto difettosa, in quel tempo venne considerata essere una legittima ricerca scientifica. L'eugenetica ebbe ancora degli scienziati detrattori, in particolare Thomas Hunt Morgan, uno dei pochi mendeliani a criticarla esplicitamente, anche se la maggior parte delle critiche si incentr\u00f2 maggiormente sulla metodologia primitiva degli eugenetici e sulla considerazione che voleva quasi tutte le caratteristiche umane come ereditarie.\nL'idea di \"genio\" e \"talento\" venne considerata dal sociologo William Graham Sumner, uno dei membri fondatori dell'\"American Sociological Association\" (ASA), il quale sostenne che se il governo non avesse interferito nella politica sociale del laissez faire, sarebbe sorta presto una classe di geni nella parte superiore del sistema di stratificazione sociale, seguita da una classe di talenti; mentre la maggior parte del resto della societ\u00e0 sarebbe ricaduta nella classe dei mediocri. Coloro che vennero considerati anomali (ritardati mentali, disabili, ecc) avrebbero prodotto invece un effetto negativo sul processo sociale consumando risorse; essi avrebbero dovuto pertanto essere lasciati soli con se stessi. Ma la classe dei criminali (delinquenti, pervertiti ecc) avrebbe dovuto invece essere eliminata per sempre dal contesto sociale.\nGli eugenetici svolsero un ruolo di primo piano nel dibattito inerente all'approvazione della legge statunitense sull'immigrazione Johnson-Reed (l'\"Immigration Act of 1924\"), parlando della minaccia rappresentata dai \"ceppi inferiori\" provenienti dall'Europa orientale e dall'Europa meridionale (russi, polacchi, ungheresi, italiani, ebrei Askenaziti), nella loro qualit\u00e0 di consiglieri tecnici. Questo ridusse il numero di immigrati provenienti dall'estero del 15% rispetto agli anni precedenti, anche grazie al rigido controll\u00f2 degli individui \"non idonei\" ad entrare nel paese. La nuova legge non fece altro che rafforzare il divieto gi\u00e0 esistente di mescolanza razziale.\nAlcuni stati fecero sterilizzare gli \"imbecilli\" per gran parte del XX secolo. Il momento pi\u00f9 importante della sterilizzazione eugenetica fu tra il 1927 e il 1963, quando circa 64.000 persone vennero forzatamente sterilizzate secondo le leggi eugenetiche degli Stati Uniti.\nUn rapporto favorevole sui risultati della sterilizzazione in California, di gran lunga lo Stato con il maggior numero di sterilizzazioni eseguite, fu pubblicato in forma di libro dal biologo Paul Popenoe e sarebbe stato ampiamente citato dai gerarchi della Germania nazista come prova che massicci programmi di sterilizzazioni erano fattibili e finanche \"umani\". Quando i capi nazisti furono processati per crimini di guerra durante il processo di Norimberga subito dopo la fine della seconda guerra mondiale, giustificarono le massicce sterilizzazioni (oltre 450.000 in meno di un decennio) citando gli Stati Uniti come loro fonte d'ispirazione.\nIn gran parte dell'Europa occidentale e del America settentrionale vennero applicati provvedimenti di vario tipo di carattere eugenetico a partire dagli ultimi anni del XIX secolo.\nAlcuni stati si distinsero per un maggior impegno in tal senso, con una legislazione eugenetica non solo \"positiva\", mirante cio\u00e8 a indirizzare le scelte riproduttive, ma anche \"negativa\", ovvero la rimozione di caratteri considerati difettosi, attraverso la sterilizzazione obbligatoria. Ecco le stime riguardanti i casi di sterilizzazioni:\nLe leggi eugenetiche furono votate a stragrande maggioranza in molti paesi. Le forze politiche di ogni orientamento furono concordi sull'utilit\u00e0 delle pratiche di sterilizzazione, per il miglioramento della razza, o per motivi di politica demografica ed economici.\nPaesi occidentali.\nIl primo paese al mondo ad adottare una legislazione eugenetica furono gli Stati Uniti d'America, grazie alle disposizioni che rientravano nella competenza dei singoli stati federati degli Stati Uniti d'America. Nel 1907 l'Indiana autorizz\u00f2 la sterilizzazione di alcuni tipi di malati e di criminali; venne seguita nel 1909 dalla California, dal Connecticut e da Washington. Entro il 1917 15 Stati avevano gi\u00e0 votato e adottato dispositivi di questo tipo; divennero 33 entro il 1950.\nI criminali recidivi, i colpevoli di stupro, vari tipi di pazienti - epilessia, disturbo mentale e \"idiotismo\" - e talvolta gli affetti da alcolismo e da tossicodipendenza, rimasero sottomessi a queste leggi di sterilizzazione. In Virginia la sterilizzazione rimase una pratica comune in tutto lo Stato fino al 1972.\nNel periodo interbellico diversi stati europei votarono a loro volta testi legislativi del tutto simili: la Svizzera nel 1928, la Danimarca nel 1929, la Norvegia e la Germania nazista nel 1934, la Finlandia e la Svezia nel 1935, l'Estonia nel 1937. La maggior parte dei paesi che seguivano il protestantesimo rimasero colpiti da questa ondata eugenetica, con la notevole eccezione della Gran Bretagna, dove la richiesta venne tuttavia portata avanti da una parte del movimento eugenetico.\nRegno Unito.\nL'eugenetica costitu\u00ec fino alla prima guerra mondiale una parte inevitabile del dibattito politico britannico: Arthur James Balfour, Neville Chamberlain e Winston Churchill, per citare solo i primi ministri, difesero i punti di vista eugenetici.\nKarl Pearson, il principale discepolo di Galton, continu\u00f2 l'opera del suo mentore, basata su un approccio statistico che affin\u00f2 i propri metodi in una disciplina separata: la biometria. Sul piano scientifico la sua partecipazione all'emergere della genetica delle popolazioni fu progressivamente sempre pi\u00f9 marginalizzata dal contemporaneo sviluppo della genetica mendeliana. Se il lavoro svolto nei suoi laboratori fu regolarmente utilizzato dagli attivisti eugenetici, i mendeliani esitarono sempre ad intervenire direttamente nel dibattito pubblico..\nLa \"Societ\u00e0 per l'educazione eugenetica\" venne fondata nel 1907 ed esiste ancor oggi sotto il nome di \"Istituto Galton\"; essa divenne la principale associazione britannica per la promozione dell'eugenetica. Lo stesso Sir Francis Galton s'impegn\u00f2 direttamente, dopo una lunga esitazione, diventando nel 1908 il suo presidente onorario. La Societ\u00e0 si ampli\u00f2 rapidamente in tutto il territorio britannico e giunse a contare anche una rappresentanza locale in Australia.\nAnche se non raggiunse mai le dimensioni di un'organizzazione di massa - non ebbe mai pi\u00f9 di 1700 membri - riusc\u00ec comunque a far sentire la propria voce nel dibattito pubblico; la sua composizione sociale fu chiusa ma influente come capacit\u00e0 organizzativa. Principalmente composta da scienziati, avvocati ed uomini influenti, pot\u00e9 vantare di raccogliere in s\u00e9 alcuni tra i nomi pi\u00f9 prestigiosi del Regno. Dal 1911 fino al 1928 il suo presidente fu Leonard Darwin, uno dei figli di Charles Darwin.\nI suoi metodi principali d'intervento vennero ripresi da tutte le organizzazioni simili presenti oltreoceano e compresero la pubblicazione di una rivista (l'\"Eugenics review\") di brossura, un film e congressi che si occuparono delle principali preoccupazioni del movimento; l'ereditariet\u00e0, l'igiene razziale, il matrimonio selettivo e la sessualit\u00e0.\nUno degli effetti del movimento fu quindi paradossalmente quello di portare all'attenzione del pubblico quelle questioni che erano state a lungo escluse dal rigore morale dell'et\u00e0 vittoriana. La Societ\u00e0 per l'educazione eugenetica esercit\u00f2 anche un'attivit\u00e0 di gruppo di pressione significativo, organizzando delegazioni in seno al Parlamento del Regno Unito su questioni come le leggi sui poveri, le malattie sessualmente trasmissibili o il trattamento dei cosiddetti \"deficienti mentali\". Fece campagna per istituire un particolare \"asilo d'internamento\" per i \"dementi\" al fine d'impedire loro di procreare. La legge verr\u00e0 approvata nel 1913, senza alcuna menzione esplicita della Societ\u00e0, ma con il movente alla sua base che riconduceva direttamente al metodo eugenetico.\nIl movimento conservatore, il cui principale esponente fu Leonard Darwin, costitu\u00ec la maggioranza della Societ\u00e0, favorevole alla sterilizzazione e all'internamento di tutti coloro che erano affetti da ritardo mentale, con una campagna pubblica incentrata in termini di \"morale\" per la conservazione del ruolo di genere sessualmente differenziato; espressero anche la loro opposizione alla contraccezione, considerata come un potente incentivo alla \"dissolutezza\" (i \"debosciati\").\nSi opposero all'accesso all'istruzione superiore per le donne, considerando che l'esercizio di attivit\u00e0 gestionali avrebbe potuto distogliere l'attenzione dalla funzione riproduttiva, considerata second loro \"il dovere naturale pi\u00f9 glorioso delle donne\".\nBench\u00e9 rimasero sempre una minoranza anche i riformatori sociali parteciparono rapidamente, a volte all'interno della Societ\u00e0, alla promozione della nuova dottrina. Gli attivisti socialisti del fabianesimo, gli economisti Sidney James Webb e John Maynard Keynes (che fu direttore della \"British Eugenetic Society\" dal 1937 al 1944), il drammaturgo George Bernard Shaw e l'eminente psicologo Havelock Ellis (il quale divenne anche vicepresidente della Societ\u00e0) difesero posizioni sensibilmente differenti rispetto a quelle dei conservatori. I sostenitori dell'insegnamento dei principi eugenetici pensarono, proprio come Galton, che l'istruzione fosse il modo migliore per instillare i principi eugenetici negli spiriti.\nEssi scelsero principalmente di sviluppare l'eugenetica a fianco della \"questione femminile\"; per i riformisti l'indipendenza economica delle donne avrebbe dovuto permetter loro di scegliere un marito in conformit\u00e0 con le principali preoccupazioni eugenetiche: politica demografica, contraccezione e sessualit\u00e0, il tutto per separare il matrimonio dalla procreazione.\nInfine la liquefazione delle classi sociali incoraggi\u00f2 la razionalizzazione dei regimi matrimoniali, finora ostacolata dalle barriere di classe; se il loro ideale fu a gran maggioranza, come quello di Galton, d'immaginare una societ\u00e0 di caste, alcuni esponenti del socialismo poterono svolgere all'interno della Societ\u00e0 una presa di attenzione sulla necessit\u00e0 di un'azione in materia ambientale. Questo \u00e8 quello che produssero, ad esempio, alcuni membri del fabianesimo come Sidney e Martha Beatrice Webb.\nStati Uniti.\nNel 1922 la \"Societ\u00e0 americana di eugenetica\" (oggi nota come \"Society for Biodemography and Social Biology\") venne istituita per coordinare gli attivisti eugenetici statunitensi; arriver\u00e0 ad avere assemblee collettive in 28 Stati. Come accadde anche per la sua cugina britannica rimase una piccola organizzazione che non super\u00f2 mai i 1200 membri, ma con gruppi principalmente costituita da scienziati e uomini potenti. Venne presieduta dall'economista Irving Fisher e finanziata da John Davison Rockefeller.\nUna delle principali rivendicazioni degli eugenetici americani fu, come gi\u00e0 detto, la drastica limitazione dell'immigrazione proveniente dal Sud e dall'Est europeo. La Societ\u00e0 venne dotata nel 1923 di un Comitato che si occup\u00f2 della materia dell'immigrazione selettiva il quale milit\u00f2, sulla linea dell'analisi di Madison Grant, a favore di una legge che limitasse in maniera permanente l'immigrazione.\nNegli Stati Uniti ad essere sterilizzati furono per lo pi\u00f9 coloro che venivano dichiarati deboli di mente, pazzi, idioti, imbecilli, criminali-nati o, addirittura, affetti da epilessia, persone moralmente degenerate o sessualmente pervertite.\nFrancia.\nIn terra francese la fondazione della \"Soci\u00e9t\u00e9 fran\u00e7aise d\u2019eug\u00e9nisme\" \u00e8 datata al 29 gennaio del 1913. Ma gi\u00e0 nel corso degli anni che precedettero la sua creazione, i discorsi eugenetici alimentarono le preoccupazioni nei confronti del declino demografico del paese; questo da parte dei pi\u00f9 eminenti demografi.\nQuesta corrente di pensiero sul pericolo del \"declino\" rimase particolarmente attenta ai dibattiti sugli stessi temi che si stavano svolgendo al di l\u00e0 de La Manica. Un comitato consultivo francese composto da 45 personalit\u00e0 venne costituito per partecipare alla \"Prima Conferenza internazionale\" del 1912; esso comprese, oltre a scienziati, medici e statistici, anche due politici in prima linea nel \"movimento per la natalita\", Paul Doumer (futuro presidente della repubblica) e Paul Strauss.\nDi ritorno in Francia diversi partecipanti al Congresso si convinsero della necessit\u00e0 di organizzare le loro forze. All'appello dello statistico e demografo Lucien March una prima riunione si tenne il 12 dicembre 1912 all'\"\u00c9cole de m\u00e9decine de Paris\", prima ancora che gli statuti dell'associazione venissero messi a punto. La riunione inaugurale riun\u00ec 104 persone, di cui il 64,5% erano medici.\nNel complesso in Francia l'eugenetica fu in gran parte una sorta di igienismo sociale pausteriano intriso di lamarckismo, con le sue misurazioni dell'ambiente naturale e sociale che si schieravano contro la diffusione di tutti quei \"difetti\" che venivano creduti all'epoca essere ereditari, come la tubercolosi e la sifilide, per la protezione delle donne in stato di gravidanza e dei neonati, oltre che al tentativo condotto di sradicare la piaga dell'alcolismo.\nGli scienziati francesi rimasti ancora significativamente lamarckiani se ne stettero in disparte e non aderirono al movimento eugenetico internazionale, dal momento che avevano gi\u00e0 approvato il darwinismo. Il neodarwinista Lucien Cu\u00e9not, a differenza del resto del movimento neodarwinista, minimizz\u00f2 ad esempio il ruolo svolto dalla selezione naturale e propose il mescolamento di tutta una serie di classi sociali e \"razze\" per poter produrre il \"vigore ibrido\". Tuttavia questo non fu il parere di alcuni membri dell'Institut de France, come l'eugenetico Charles Robert Richet.\nSvezia e Finlandia.\nIn particolare in Svezia e in Finlandia la gestione del \"welfare state\" port\u00f2 a scegliere interventi di questo tipo per ridurre il carico degli assegni di maternit\u00e0.\nLa Svezia mantenne un proprio programma eugenetico dal 1936 fino al 1976; si stima che circa 63.000 donne siano state sterilizzate solo nel corso degli anni quaranta. Furono particolarmente colpite tutte quelle che avessero scontato una qualche pena detentiva, le affette da alcolismo, da epilessia, quelle con difficolt\u00e0 di apprendimento o che avevano avuto un qualche disturbo mentale, e quelle di \"razza\" mista\".\nItalia.\nPreceduta negli ultimi decenni del XIX secolo da un intenso dibattito proto-eugenetico nel regno d'Italia, a partire dal \"Primo Congresso Internazionale di Eugenica\" (presieduto da Leonard Darwin, il figlio di Charles) svoltosi a Londra nel 1912, si diffusero i termini eugenica (eugenetica, eugenia). Nel 1913 si costitu\u00ec il primo \"Comitato Italiano per gli Studi di Eugenica\", in modo originale e con teorie rifacentesi al neo-lamarckismo; di scambio sociale ed elitarie (di Vilfredo Pareto), di un'antropologia d\u2019allevamento razziale (e migrazione) ed il collegamento lombrosiano tra genio e degenerazione. Il punto di partenza fu caratterizzato da un quadro scientifico ed intellettuale che rese l'eugenica italiana incompatibile con il modello anglosassone.\nIl conflitto insegn\u00f2 agli eugenisti l'efficienza economicamente razionale nella gestione diretta dello stato di risorse biologiche della nazione e l'importanza di un\u2019\u00abunit\u00e0 di comando\u00bb. Il periodo interbellico si dimostr\u00f2 sia come potenziamento biologico della nazione che di \u00abselezione al rovescio\u00bb, l\u2019ascesa del fascismo e le crisi degli ultimi governi liberali si accompagnarono ad ambizioni tecnocratiche, a nuove politiche di welfare, di \u00abmedicina sociale\u00bb e ad ansie di rigenerazione nazionale. La \u00abdifesa della societ\u00e0 e della razza\u00bb - di fronte al superiore interesse collettivo nella subordinazione della libert\u00e0 del singolo - si afferm\u00f2 prepotentemente nel \u00abparadigma eugenetico\u00bb.\nUna visione della popolazione manageriale e tecnocratica, fu condivisa trasversalmente sia dalla sinistra politica col suo riformismo socialista, sia a destra col nazionalismo. Fu un periodo di intenso dibattito sui vari temi eugenetici: sterilizzazione, igiene mentale, controllo delle nascite (contraccezione) e certificato medico prematrimoniale;.\nIn questo periodo videro la luce l\u2019\"Istituto di Previdenza e Assistenza Sociale\" (IPAS), la \"Societ\u00e0 Italiana per lo studio delle Questioni Sessuali\" (SISQS), la \"Societ\u00e0 Italiana di Genetica e Eugenetica\" (SIGE) ed infine anche la \"Lega Italiana di Igiene e Profilassi Mentale\" (LIPIM).\nIl regime fascista, nonostante la vicinanza con alcuni scienziati sostenitori dell'eugenetica nordica, pur non arrivando a misure di sterilizzazione, in pi\u00f9 occasioni promosse progetti di controllo totale del corpo sociale e dell'individuo; con programmi di organizzazione razionale delle risorse biologiche della nazione. Il perseguimento del \"miglioramento della razza\" port\u00f2 il fascismo ad intervenire a favore della famiglia e dell'infanzia con la creazione dell'Opera Nazionale Maternit\u00e0 e Infanzia e ad introdurre una politica di igienizzazione \"morale\", vista come prevenzione contro la disgregazione delle famiglie e la diffusione di malattie sessualmente trasmissibili. Posizione perfettamente in sintonia con il parere della Chiesa, che non vedeva di buon occhio i provvedimenti eugenetici intrapresi dal mondo anglosassone. In Italia quindi, tanto nel ventennio fascista quanto nel secondo dopoguerra, l'eugenetica s'intrecciava alla diffusione del razzismo.\nL'ortodossia basata sul binomio di politica demografica natalista ed eugenica \u201cquantitativa\u201d venne imposto ufficialmente e definitivamente nel 1927. Il punto di svolta fu prima di tutto politico, venne pertanto sancita dall'alleanza tra la politica della natalit\u00e0 fascista, inaugurata a maggio con il famoso \"discorso dell\u2019Ascensione\" di Benito Mussolini e la morale sessuale cattolica, ribadita dalla Santa Sede nel dicembre 1930 con l'enciclica \"Casti Connubii\". La guida della SIGE rispecchi\u00f2 questa fusione ideologica e politica, il presidente fu il demografo, statista e politico Corrado Gini, il vice-presidente invece era il principale esponente dell\u2019eugenetica cattolica italiana, padre Agostino Gemelli; fondatore e decano dell'Universit\u00e0 Cattolica di Milano.\nA partire dalla seconda met\u00e0 degli anni venti ad un livello scientifico e ideologico emerse una teoria fascista paradigmatica, dai pilastri di Corrado Gini con la demografia \u00abstrategica\u00bb e di Nicola Pende (vicino agli ambienti cattolici) nella biotipologia costituzionalistica; dall\u2019espansionismo demografico al controllo biopolitico dell\u2019individuo.\nOriginalit\u00e0 e sintesi che determinarono un grande successo all'estero per l'eugenetica italiana, da un asse italo-francese nel 1935 nacque la \"Federazione Latina delle Societ\u00e0 di Eugenica\". Dichiaratamente opposta all'\"International Federation of Eugenic Organizations\" (IFEO) del modello \u201cnordico\u201d anglo-tedesco-scandinavo (fondata nel 1925 dall\u2019ex \"International Commission of Eugenics\"); ma sorprendentemente ci\u00f2 non coincise con la fase pi\u00f9 critica delle relazioni diplomatiche tra l'Italia fascista e la Germania nazista.\nNell\u2019Italia fascista a partire dal 1936, ma in particolare nel 1938 con l'introduzione del \"razzismo di stato\" (vedi \"Leggi razziali fasciste\") - la convergenza ideologica e politica del fascismo e del nazionalsocialismo influenzarono anche il rapporto tra eugenica e razzismo, dove si alimentarono nuove tensioni e opposizioni, in particolare sulla determinazione esatta della cosiddetta \"razza ariana\".\nDal 1938 al 1943 il binomio galtoniano natura/nurture divenne il terreno di scontro tra le diverse correnti razziste del fascismo: quella \u201dbiologica\u201d (capitanata da Telesio Interlandi e da Guido Landra) e quella \u2018esoterica-tradizionalista\u2019 (capitanata da Julius Evola e Giovanni Preziosi) che adott\u00f2 il modello nazista di eugenica negativa; quella che rimase comunque fedele al modello \u201clatino\u201d, neo-lamarkiano e ambientalista (con Giacomo Acerbo, Nicola Pende ecc.) nel razzismo \u201cnazionalista\u201d della cosiddetta \"razza mediterranea\". Definizioni dell\u2019identit\u00e0 razziale italiana opposte, ma convergenti nella discriminazione dei loro nemici razziali, quali il meticcio e l\u2019\u201cEbreo\u201d.\nNel secondo dopoguerra le conseguenze del razzismo nazionalsocialista non segnarono la fine definitiva dell\u2019eugenetica. Nei decenni cinquanta e sessanta l'eugenetica in Italia non sub\u00ec la stigmatizzazione come fosse un tab\u00f9, ma venne progressivamente ridefinita passando attraverso una sorta di terra di nessuno, in cui su diversi livelli si sono verificate lotte e opposizioni. Istituzionale e accademica, la SIGE con i suoi demografi e statistici, si ritrov\u00f2 a scontrarsi con la genetica (di Adriano Buzzati-Traverso, Giuseppe Montalenti, Claudio Barigozzi), che nel 1953 si costitu\u00ec in una nuova associazione autonoma (\"Associazione Italiana di Genetica\", AGI).\nInvece i medici Carlo Fo\u00e0, Luigi Gedda e Luisa Gianferrari nel 1951 costituirono la prima \"Societ\u00e0 di Genetica Medica\" (la Societ\u00e0 Italiana di Genetica Medica); opposta sia alla SIGE che all\u2019AGI. Dopo la seconda guerra mondiale la guida politica dell\u2019eugenetica italiana fu una componente importante del razzismo scientifico internazionale, espresso dallo IAAEE e dal \"Mankind Quarterly\", che mise assieme anche componenti di riforma antifasciste.\nDal punto di vista ideologico cattolico, della famiglia e della natalit\u00e0 sostenute soprattutto da Luigi Gedda con l\u2019Istituto \u201cGregorio Mendel\u201d, opposto all'eugenetica secolare il quale auspicava una politica demografica di controllo delle nascite e di pianificazione familiare.\nDalla seconda met\u00e0 degli anni settanta, con l'introduzione in Italia della diagnosi prenatale, seguita nel 1978 dall'approvazione della legge 194 sulla legalizzazione dell'aborto, il dibattito eugenetico \u00e8 entrato in una nuova fase che in Italia ancora oggi a livello politico e culturale rimane intenso e a volte lacerante.\nL\u2019attuale Bioetica ha sviluppato nuove argomentazioni che per \u00abanalogia nazista\u00bb (nell\u2019eugenica come concetto), sia dalle dichiarazioni (dei sostenitori) che dal testo della \"legge 40\" del 2004 diveniva successivamente e retoricamente paragonabile solo a forme d\u2019eugenetica negativa di matrice nazista; su qualsiasi tipo di selezione della Prole.\nNazionalsocialismo e conseguente declino dell'eugenetica.\nLa reputazione scientifica dell'eugenetica cominci\u00f2 a diminuire nel corso degli anni trenta, quando lo psichiatra e genetista svizzero-tedesco Ernst R\u00fcdin cominci\u00f2 ad utilizzare l'eugenetica come una giustificazione per la politica razziale nella Germania nazista. Adolf Hitler aveva elogiato ed incorporato le idee eugenetiche gi\u00e0 a partire dal 1925 nel suo \"Mein Kampf\" e a suo tempo, una volta assunto il potere nel 1933, emul\u00f2 la legislazione eugenetica volta alla sterilizzazione dei \"difettosi\", di cui gli Stati Uniti erano stati i pionieri.\nAlcuni tra i metodi pi\u00f9 comuni degli studi eugenetici del XX secolo coinvolsero l'individuazione e la classificazione dei singoli individui e delle loro famiglie di origine tra cui i poveri, i malati mentali, i nati ciechi e sordi, le prostitute, gli omosessuali ed alcuni gruppi razziali come i Rom e gli ebrei nella Germania nazista. Tutti questi esseri umani, etichettati come inadeguati o degenerati (gli \"Untermensch\") furono presto condotti alla segregazione forzata, all'istituzionalizzazione negli ospedali psichiatrici, alla sterilizzazione obbligatoria, all'eutanasia fino a giungere alla strage (omicidio di massa) e al tentativo di genocidio.\nLa pratica nazista di eutanasia venne eseguita sui pazienti ospedalieri nei centri del progetto \"Aktion T4\", come il Castello di Hartheim situato in Austria.\nLa Germania nazista di Adolf Hitler fu presto famosa per i suoi programmi eugenetici che cercavano di ottenere dei tedeschi di razza \"pura\", attraverso una serie di misure contenute nel cosiddetto programma di \"igiene razziale\". Tra le altre attivit\u00e0 i nazisti eseguirono anche una vasta sperimentazione su esseri umani vivi (vedi esperimenti nazisti su esseri umani) per testare le loro teorie genetiche, che andavano dalla semplice misurazione fisica di antropometria fino agli esperimenti effettuati dal dottor Josef Mengele e da Otmar Freiherr von Verschuer sulle caratteristiche dei gemelli nei campi di concentramento.\nTra il 1930 e il 1940 il regime nazista fece sterilizzare con la forza centinaia di migliaia di persone che considerava mentalmente e fisicamente \"non idonei\" (si stimano in circa 400.000 solo tra il 1934 e il 1937). Gli elementi pi\u00f9 estremi del programma nazista di eugenetica spinse i sostenitori americani a chiedere un ampliamento del programma statunitense adducendo il fatto che \"i tedeschi ci stanno battendo al nostro stesso gioco\". I nazisti per\u00f2 andarono anche oltre, uccidendo decine di migliaia di invalidi civili attraverso programmi obbligatori di eutanasia.\nEssi impiantarono anche diverse politiche eugenetiche positive, dando premi alle donne tedesche di \"razza ariana\" (vedi la Croce d'onore per le madri tedesche) che riuscivano ad avere il pi\u00f9 alto numero possibile di figli e con la promozione di un servizio in cui le donne nubili ma \"di razza pura\" vennero fatte mettere incinte da ufficiali delle SS (progetto Lebensborn).\nMolte delle loro preoccupazioni circa l'eugenetica e l'igiene razziale furono presenti anche nello sterminio sistematico di milioni di persone \"indesiderabili\", tra cui ebrei, zingari, testimoni di Geova e omosessuali durante l'Olocausto (gran parte delle attrezzature e dei metodi di sterminio utilizzati nei campi erano stati inizialmente sviluppati in un programma di eutanasia). La portata e la coercizione dei programmi eugenetici tedeschi, insieme con l'uso pesante di una retorica eugenetica e la proclamazione della \"scienza razziale\" in tutto il paese cre\u00f2 un'associazione culturale indelebile tra l'eugenetica e il Terzo Reich negli anni immediati del secondo dopoguerra.\nAlla fine della seconda guerra mondiale molte delle leggi eugenetiche discriminatorie furono velocemente abrogate, essendo oramai associate inestricabilmente con il nazionalsocialismo; nei primi tre decenni del ventesimo secolo, l'eugenetica era diventata ampiamente accettata in tutto il mondo economicamente sviluppato dell'occidente, ad eccezione dell'Unione delle Repubbliche Socialiste Sovietiche.. Lo scrittore britannico H. G. Wells, che aveva richiesto la \"sterilizzazione dei fallimenti\" gi\u00e0 nel 1904, si ricredette in parte ed afferm\u00f2 nel suo libro del 1940 \"The Rights of Man: Or What are we fighting for?\" che, tra i diritti umani, che credeva dovessero essere disponibili per tutte le persone, vi fossero anche inclusi \"\"un divieto alla mutilazione, alla sterilizzazione, alla tortura e a qualsiasi altra punizione corporale\".\nNel secondo dopoguerra la pratica di \"imporre misure destinate a prevenire le nascite all'interno di un gruppo di popolazione\"\" rientr\u00f2 pienamente nella definizione del nuovo reato internazionale di \"genocidio\" cos\u00ec come stabilito nella Convenzione sul genocidio del 1948. La Carta dei diritti fondamentali dell'Unione europea del 2000 (la \"Carta di Nizza\") proclama inoltre solennemente \"il divieto delle pratiche eugenetiche, in particolare quelle destinate alla selezione delle persone\" (all'art. 3 \u00a72 impone il divieto esplicito di qualsivoglia pratica eugenetica).\nNonostante il declino delle leggi eugenetiche discriminatorie, alcuni mandati governativi consentirono la sterilizzazione forzata fino al XXI secolo. Durante i dieci anni della sua presidenza del Per\u00f9 - dal 1990 al 2000 - Alberto Fujimori fece sterilizzare forzosamente pi\u00f9 di 2000 persone. La Repubblica Popolare Cinese mantenne la propria politica del figlio unico (con conseguenti aborti forzati contro le figlie femmine) fino al 2015, nonch\u00e9 tutta una serie di altre leggi basate sull'eugenetica per ridurre la dimensione della popolazione e gestire i tassi di fertilit\u00e0 dei diversi gruppi etnici.\nNel 2007 l'Organizzazione delle Nazioni Unite hanno riferito di sterilizzazione e isterectomia coercitive in Uzbekistan. Durante gli anni compresi tra il 2005 e il 2013 quasi un terzo dei 144 detenuti fatti sterilizzare in California non avevano dato il loro previo consenso legale all'operazione.\nAltri paesi e prospettive dell'epoca.\nNel luglio 1933 la Germania nazista approv\u00f2 una legge che permette la sterilizzazione obbligatoria di quelle persone \"affette da alcolismo, o criminali sessuali e lunatici ereditari e incurabili, oltre a coloro che soffrivano di una malattia incurabile che avrebbe potuto essere trasmessa alla loro progenie\".\nIl Canada procedette a migliaia di sterilizzazioni forzate fino al 1970. Molti appartenenti alle Prime nazioni (i nativi canadesi), cos\u00ec come gli immigrati provenienti dall'Europa orientale, sono state oggetto di questo programma che identific\u00f2 le minoranze razziali ed etniche come inferiori geneticamente. La Svezia fece sterilizzare forzosamente 62.000 persone, soprattutto malati mentali in pochi decenni, ma anche le minoranze etniche e razziali, inizialmente come parte di un programma di eugenetica che \u00e8 durato per ben 40 anni.\nCome avvenne anche per altri programmi, si credette che l'etnia o la razza fossero inestricabilmente correlate alla salute mentale e fisica. Anche se il programma non fu gradito da molti svedesi, i politici solitamente lo supportarono pi\u00f9 come un mezzo per migliorare la salute sociale che come una misura di protezionismo razziale, il che di fatto \u00e8 stato (il governo svedese ha successivamente versato un risarcimento per le persone colpite).\nOltre ai programmi su larga scala negli Stati Uniti d'America, anche altri paesi come l'Australia, il Regno Unito, la Norvegia, la Terza Repubblica francese, la Finlandia, la Danimarca, l'Estonia, l'Islanda e la Svizzera eseguirono programmi di sterilizzazione delle persone con disabilit\u00e0 mentali. Singapore pratic\u00f2 una forma limitata di eugenetica positiva che comprese la promozione del matrimonio tra laureati nella speranza di generare figli migliori.\nDiversi autori, in particolare Stephen Jay Gould, hanno pi\u00f9 volte affermato che le restrizioni in materia di immigrazione promulgate negli Stati Uniti nel corso degli anni 1920 (e abrogate nel 1965) sono stati motivati da obiettivi di eugenetica, in particolare dalla volont\u00e0 di escludere coloro che erano considerati come appartenenti a \"razze inferiori\".\nNel corso del XX secolo gli Stati Uniti e il Canada cominciarono a ricevere un numero molto pi\u00f9 elevato di immigrati provenienti dall'Europa meridionale e dall'Europa orientale. Eugenetici influenti come Lothrop Stoddard e Harry Hamilton Laughlin (che venne nominato come perito da parte del \"Comitato del Congresso per l'immigrazione e la naturalizzazione\" nel 1920) presentarono la tesi che questi soggetti erano di razze inferiori e che perci\u00f2 inquinavano il patrimonio genetico nazionale, se i loro numeri non fossero stati velocemente limitati.\nSi \u00e8 sostenuto che questa proposta venne presto messa in paratica dal Canada e dagli Stati Uniti al fine di approvare leggi che creavano una gerarchia di nazionalit\u00e0, partendo dai pi\u00f9 desiderabili anglosassoni e appartenenti alla \"razza nordica\" fino ai pi\u00f9 indesiderati, cio\u00e8 gli immigrati cinesi e giapponesi a cui fu quasi del tutto proibito di entrare nei suddetti paesi.\nDiversi autori per\u00f2, tra cui Franz Samelson, Richard Herrnstein e Mark Spiderman, hanno sostenuto che sulla base dell'esame delle registrazioni dei dibattiti congressuali in materia di politica dell'immigrazione, praticamente non \u00e8 stata data alcuna considerazione a questi fattori. Secondo loro le restrizioni sono state principalmente motivate dal desiderio di mantenere l'integrit\u00e0 culturale del paese contro la forte influenza degli stranieri. Questa interpretazione, tuttavia, non \u00e8 accettata dalla maggior parte degli storici dell'eugenetica.\nAi suoi tempi l'eugenetica venne vista da molti scienziati come \"progressista\" e come una forma di applicazione al campo della riproduzione umana. Nikola Tesla, per esempio, cos\u00ec come Francis Galton, fu favorevole all'applicazione selettiva eugenetica, la loro opinione fu che avrebbe dovuto essere ulteriormente perseguita fino alle sue pi\u00f9 estreme conseguenze ed universalmente stabilita nel futuro. In un'intervista rilasciata nel 1937, Tesla dichiar\u00f2:\nAsia.\nGiappone Sh\u014dwa.\nDurante la fase di espansione militare dell'impero giapponese nel corso della prima parte del periodo Sh\u014dwa (1926-1989, sotto l'imperatore Hirohito - vedi fascismo giapponese - ) i vari governi che si succedettero misero in atto misure di sterilizzazione dei disabili mentali e di tutti i \"devianti\", tra cui una legge eugenetica nazionale emanata nel 1940 dal governo presieduto da Fumimaro Konoe (1940-41).\nAi sensi della \"legge di protezione eugenetica\" (1948) la sterilizzazione avrebbe potuto essere imposta ai criminali \"con una predisposizione genetica al crimine\", ai pazienti con una qualche malattia genetica come l'emofilia, l'albinismo, l'ittiosi e con malattie mentali quali la schizofrenia, il disturbo bipolare e finanche l'epilessia.\nD'altra parte le leggi sulla prevenzione della lebbra del 1907, del 1931 e de 1953 (quest'ultima abolita soltanto nel 1996) permisero l'internamento dei pazienti in sanatori dove l'aborto e la sterilizzazione furono prassi corrente; questo principalmente a causa del fatto che molti scienziati giapponesi affermarono che la suscettibilit\u00e0 costituzionale alla lebbra fisica fosse ereditaria.\nLa Corea sotto il dominio giapponese ordin\u00f2 la prevenzione della lebbra nei modi succitati per tutti i pazienti coreani che avrebbero potuto far parte dell'eventuale forza lavoro.\nGiappone dopo il disastro nucleare di Fukushima.\nA seguito del Disastro di Fukushima Dai-ichi (2011) aborti sistematici sono stati imposti alle donne i cui figli sembravano subire cambiamenti genetici connessi con l'esposizione alla radiazione. Se per l'\"Institut de radioprotection et de s\u00fbret\u00e9 nucl\u00e9aire\" francese il tasso di aborto spontaneo non aument\u00f2 in maniera significativa, l'Organizzazione mondiale della sanit\u00e0 nel febbraio del 2013 rilev\u00f2 invece un aumento del tumore in certe categorie della popolazione nella prefettura di Fukushima.\nUn aumento significativo di Iodio-131 venne osservato subito dopo l'incidente dalle autorit\u00e0 sanitarie, accrescendo cos\u00ec la paura collettiva. Un calo del tasso di natalit\u00e0 legato agli aborti spontanei \u00e8 stato osservato in Giappone nei primi nove mesi dopo il disastro, con un calo del 15,1% nella prefettura di Fukushima e del 4,7% a livello nazionale.\nUno stesso aumento degli aborti venne osservato anche in Ucraina a seguito del Disastro di \u010cernobyl' (1986).\nCorea del Nord.\nSecondo il rapporto pubblicato nell'aprile del 2009 dall'\"Istituto coreano per l'unificazione nazionale\" il governo della Repubblica Popolare Democratica di Corea pratica anche l'eugenetica; gli affetti da nanismo hanno subito la vasectomia e sono stati messi in quarantena e, dal 1980, operazioni di contraccezione coatta sono state praticate nelle donne al di sotto di 1,50 m d'altezza.\nNel fumetto autobiografico \"Pyongyang\" (2003) di Guy Delisle viene notata la totale assenza di disabilit\u00e0, mentre la guida del protagonista afferma che non esiste nella \"razza coreana\".\nL'osservatorio dell'Organizzazione delle Nazioni Unite nel 2006 ha affermato che tutte quelle persone che risultano affette da un qualche disturbo mentale vengono mandate nei campi di concentramento.\nCina.\nLa Repubblica Popolare Cinese e Singapore sono i due unici paesi al mondo ad aver avuto, alla fine del XX secolo, una legislazione eugenetica \"per la tutela della madre e del bambino\" ed esplicitamente attuata per \"migliorare la qualit\u00e0 della popolazione\".\nEntrata in vigore il 1\u00ba giugno del 1995 essa impone un esame prematrimoniale e prevede che i portatori di una malattia infettiva, un disturbo mentale o una malattia genetica possa loro essere impedito il diritto ad avere un figlio. Dovranno invece essere sottoposti a sterilizzazione o impegnarsi in una politica di contraccezione a lungo termine o, in caso di gravidanza, ad un aborto; in caso contrario sar\u00e0 vietato loro di sposarsi.\nQuesta franca politica eugenetica, \u00e8 stato affermato, ha lo scopo di incoraggiare le nascite nelle aree urbane ricche e di limitarle nelle zone rurali maggiormente svantaggiate. Gli esperti locali hanno dichiarato che erano necessarie \"risorse umane di qualit\u00e0\" per modernizzare il paese, ma anche che le tendenze presenti prefigurano una \"minore qualit\u00e0 della popolazione\".\nLa politica del figlio unico (con conseguente aborto o infanticidio delle figlie femmine) messa in atto dalle autorit\u00e0 cinesi nel corso degli anni settanta ha condotto ad un rischio per il paese di scivolare in un autentico disastro demografico. Secondo le stime ufficiali in tre decenni circa 400 milioni di nascite furono evitate. D'altra parte il governo ha autorizzato le minoranze etniche presenti nel suo territorio a poter aver fino a due figli per donna; questo non nelle citt\u00e0, bens\u00ec in campagna. Ma con l'introduzione del liberalismo ed il crescente bisogno di manodopera per l'imprenditore agricolo questa legge \u00e8 stata spesso disattesa e/o ignorata.\nLa Cina ha lanciato all'inizio del 2013 un vasto programma di sequenziamento del DNA con l'intento di ottenere una Plusdotazione; duemila e duecento individui con un quoziente d'intelligenza (QI) di almeno 160 saranno sequenziati. Un tale programma verr\u00e0 condotto dall'\"Istituto genomico pechinese\", che \u00e8 il pi\u00f9 vasto centro di sequenziamento del DNA al mondo. L'obiettivo dei cinesi \u00e8 quello di identificare le varianti genetiche che favoriscono l'intelligenza, mettendo a confronto il genoma di individui di talento a quelli con un QI medio per poter selezionare gli embrioni con un miglior patrimonio neuogenetico.\nSingapore.\nSingapore ha implementato nella prima met\u00e0 degli anni ottanta una politica di incentivi per incoraggiare le nascite tra i ricchi e limitarle negli ambienti socieconomici pi\u00f9 modesti. Nel 1983 il \"Graduate Mums Scheme\" ha avuto lo scopo di promuovere la fertilit\u00e0 delle laureate, anche attraverso i tagli fiscali al di l\u00e0 del terzo figlio. Il primo meccanismo \u00e8 stato accompagnato nel 1984 da una politica d'incentivazione della sterilizzazione per le donne sotto i 30 anni il cui reddito fosse inferiore ai 1500 dollari, sotto forma di un premio di 10.000 dollari. Fortemente criticato, il primo aspetto del progetto \u00e8 stato abbandonato nel 1985, mentre il secondo meccanismo di questa politica non ha mai incontrato significativi echi negativi tra la popolazione.\nRinascita contemporanea dell'interesse e del dibattito.\nGli sviluppi delle tecnologie di ingegneria genetica, genomiche e riproduttive alla fine del XX secolo stanno sollevando numerosi quesiti sullo status etico dell'eugenetica, causando efficacemente una ripresa dell'interesse sull'argomento. Alcuni, come l'esperto di sociologia dell'Universit\u00e0 della California Berkeley Troy Duster, sostengono che la genetica contemporanea costituisce una \"porta posteriore\" dell'eugenetica. La disponibilit\u00e0 della completa sequenza del genoma e l'avanzamento delle biotecnologie ha fatto ipotizzare un pericolo di possibile selezione dei caratteri genetici dei nascituri.\nQuesta stessa visione viene condivisa anche dall'\"White House Assistant Director for Forensic Sciences\" Tania Simoncelli la quale ha dichiarato in una pubblicazione del 2003 per il \"Population and Development Program\" dell'Hampshire College che i progressi nella diagnosi gentica di preimpianto (PGD) stanno spostando l'intera societ\u00e0 verso una \"nuova era eugenetica\" e che, a differenza degli eugenetici nazisti, la moderna eugenetica viene guidata dal consumatore e dal mercato dove i bambini vengono sempre pi\u00f9 considerati come dei semplici \"prodotti\" di consumo creati su ordinazione.\nIn un articolo giornalistico del 2006 Richard Dawkins ha affermato che la discussione riguardante l'eugenetica \u00e8 stata inibita dall'ombra dello sfruttamento nazista, nella misura in cui alcuni scienziati non ammetterebbero mai che l'\"allevamento di esseri umani\" per indurre ad una maggiore probabilit\u00e0 di certe abilit\u00e0 siano possibili. Egli ritiene che ci\u00f2 non sia fisicamente diverso dall'allevamento di animali domestici al fine di fargli assumere tratti caratteristici come la velocit\u00e0 nella corsa o l'abilit\u00e0 nell'allenamento.\nDawkins ritiene che sia trascorso un tempo sufficiente per poter chiedere almeno quali siano le differenze etiche tra l'allevamento animale atto a produrre certe abilit\u00e0 e l'addestramento degli atleti o alla costrizione per i bambini a sottoporsi a lezioni di musica, anche se potrebbe pensare a motivazioni persuasive per trarne una distinzione.\nNell'ottobre del 2015 il Comitato internazionale di bioetica dell'UNESCO ha scritto che i problemi etici sorti dallo sviluppo dell'ingegneria genetica e della terapia genica non dovrebbero essere confusi con i problemi di eticit\u00e0 rivolti ai movimenti eugenetici del XX secolo. Tuttavia la questione rimane problematica in quanto sfida l'idea dell'uguaglianza umana ed apre a nuove forme di discriminazione e stigmatizzazione per coloro che non vogliono o non possono permettersi l'utilizzo della nuova tecnologia.\nIl transumanesimo viene spesso associato all'eugenetica, anche se la maggior parte dei transumanisti che hanno opinioni analoghe si allontanano dal temine \"eugenetica\" (preferendovi quelli di \"scelta germinale\" o \"riprogenetica\"); questo per evitare che la loro posizione venga confusa con le teorie e le pratiche oramai del tutto screditate dei movimenti eugenetici del XX secolo.\nLo screening di diagnosi prenatale pu\u00f2 essere considerato come una forma di eugenetica contemporanea in quanto pu\u00f2 condurre a prevenire la nascita di un figlio con tratti e caratteristiche psicofisiche \"indesiderate\" (ad esempio per quanto riguarda la sindrome di Down).\nOltre alla succitata sterilizzazione chirurgica o farmacologica delle persone con menomazioni fisiche o psichiche, ipotetici strumenti di Selezione genetica possono essere considerati:\nIl dibattito in Italia.\nRecentemente il termine eugenetica \u00e8 stato anche ripreso da politici ed esponenti cattolici e conservatori per etichettare in modo negativo anche le tecniche di diagnosi preimpianto dell'embrione nei casi di fecondazione assistita e riguardo ai casi di aborto terapeutico.\nL'ordinamento italiano, con la legge 40/2004, ha ritenuto in linea di principio inammissibili alcune pratiche in materia di procreazione medicalmente assistita:\nNella stessa ottica, la legge n. 40 del 2004, art. 1 e art. 4 comma 1, vietano il ricorso alla fecondazione assistita ai portatori sani di malattie genetiche. La fecondazione \u00e8 ammessa nei soli casi di sterilit\u00e0 e infertilit\u00e0 di uno dei \"partner\".\nIl 24 settembre 2007 il Tribunale di Cagliari ha emesso una sentenza, provocando lo sdegno della Conferenza Episcopale Italiana, a favore di una donna che, due anni prima, aveva chiesto di poter eseguire la diagnosi preimpianto prima di procedere con le tecniche di fecondazione in vitro perch\u00e9 portatrice di talassemia, malattia molto diffusa in Sardegna, al pari del diabete mellito.\nTale sentenza veniva confermata dal TAR Lazio, con sentenza 398/08 la quale dichiarava illegittimo il divieto di diagnosi preimpianto previsto dalle \"Linee Guida Ministeriali\" (adottate con D.M 21.7.2004) a meno che tale tecnica non avesse carattere sperimentale ovvero specifica finalit\u00e0 eugenetica (nel senso di tecniche volte alla selezione della razza umana).\nNella sentenza 398/08 venivano anche sollevate le questioni di legittimit\u00e0 costituzionale e successivamente accolte dalla Corte Costituzionale - con sentenza 151/09 - che ha previsto la possibilit\u00e0 di inseminare un numero di embrioni adeguato al caso concreto - valutato in scienza e coscienza dal medico curante - e di crioconservare gli embrioni che non risultasse opportuno trasferire immediatamente nell'utero materno, quando ci\u00f2 comportasse un rischio per la salute della donna e dei concepiti).\nIl caso \u00e8 stato oggetto di particolare attenzione da parte dei giuristi, alla luce della delicatezza degli interessi toccati e della emblematica vicenda umana, segnata dalla condizione della donna, attrice nel processo, prostrata da precedenti interventi abortivi dovuti alle annunciate malattie del concepito. La decisione \u00e8 fondata nel rinvenimento di un'identit\u00e0 nelle finalit\u00e0 della diagnosi prenatale ex l.194/78 e della diagnosi dell'embrione in vitro, pure consentita dalla citata legge 40.\nRitenuto pertanto che deve prevedersi identico trattamento (ex art. 3 Cost.) al feto in fase prenatale ante 90\u00ba giorno e all'embrione concepito in vitro, si d\u00e0 la possibilit\u00e0 alla madre di evitare l'impianto dell'embrione talassemico (ex art.32 Cost.). Con la decisione del giudice infatti, l'ospedale e il medico incaricato controlleranno lo stato dell'embrione, verificando se pu\u00f2 essere colpito da talassemia. Solo nel caso in cui l'embrione sia sano il medico proceder\u00e0 all'impianto e alla gravidanza.\nSignificati e tipi.\nIl termine eugenetica e il suo moderno campo di studio furono formulati per la prima volta, come detto, da Francis Galton nel 1883, ispirandosi ai recenti lavori del suo mezzo cugino Charles Darwin; Galton pubblic\u00f2 le proprie osservazioni e conclusioni nel libro intitolato \"Inquiries into Human Faculty and Its Development\" (Ricerche sulla facolt\u00e0 umana e sul suo sviluppo). Le origini del concetto ebbero il loro input di avvio con alcune interpretazioni dell'ereditariet\u00e0 di Gregor Mendel e delle teorie riguardanti la biologia evolutiva del tedesco August Weismann.\nLa parola eugenetica deriva dalla parola greca eu (\"buono\" o \"sano\") e dal suffisso -gen\u0113s (\"nato\") e venne coniata da Galton nel 1883 in \"Inquiries into human faculty and its development\" per sostituire la parola \"viricultura\", che aveva usato in precedenza ma che sub\u00ec la derisione quasi generale per la percezione di palesi connotazioni sessuali. Galton defin\u00ec l'eugenetica come \"lo studio di tutte le opere sotto il controllo umano che possono migliorare o compromettere la qualit\u00e0 razziale delle generazioni future\", con l'intenzione di applicarla agli esseri umani sullo stesso modello della selezione del bestiame da fattoria.\nStoricamente il termine si \u00e8 riferito a tutto ci\u00f2 che riguarda la cura prenatale delle madri, fino alla sterilizzazione obbligatoria e all'eutanasia. Per gli esperti di genetica delle popolazioni il termine ha finito per includere l'evasione dall'inincrocio senza per\u00f2 alterare le frequenze delle allele; per esempio John Burdon Sanderson Haldane ha scritto che \"l'automobile a motore, spezzando l'isolamento innato delle comunit\u00e0 di villaggio, \u00e8 stato un potente agente eugenetico\". Il dibattito su ci\u00f2 che si pu\u00f2 esattamente considerare come eugenetica continua ancor oggi.\nIl giornalista ebreo-americano Edwin Black, autore di \"War Against the Weak\", sostiene che l'eugenetica viene spesso considerata essere una pseudoscienza perch\u00e9 ci\u00f2 che viene definito come miglioramento genetico di un tratto desiderato \u00e8 spesso considerato una scelta culturale piuttosto che una questione che pu\u00f2 essere determinata mediante un'indagine scientifica oggettiva.\nL'aspetto maggiormente controverso dell'eugenetica \u00e8 stato sicuramente la definizione di \"miglioramento\" del pool genico umano, come quella che viene considerata una caratteristica benefica in opposizione a ci\u00f2 che viene interpretato come un \"difetto\". Quest'aspetto dell'eugenetica \u00e8 stato storicamente contaminato dal razzismo scientifico.\nI primi eugenetici erano prevalentemente preoccupati del fatto rappresentato dalla percezione del QI (quoziente d'intelligenza) tra la popolazione, che spesso era fortemente correlato con il ceto sociale di appartenenza. Alcuni di questi primi eugenetici includono Karl Pearson e Walter Weldon, che hanno lavorato su questo argomento presso l'University College.\nL'eugenetica ha avuto anche un posto in medicina; nella sua conferenza intitolata \"Darwinism, Medical Progress and Eugenics\" Pearson ha affermato che tutto quello che riguarda l'eugenetica \u00e8 entrato nel campo medico. Fondamentalmente egli ha posto le parole eugenetica e medicina in uno stato di equivalenza; fu sostenuto in parte dal fatto che Galton, il padre dell'eugenetica, aveva anche una formazione medica.\nLe politiche eugenetiche sono state fondamentalmente suddivise in due categorie principali. La prima \u00e8 l'eugenetica positiva mirante ad incoraggiare la riproduzione dei \"migliori\" (quelli geneticamente avvantaggiati) - per esempio la riproduzione dell'intelligenza, della salute e finanche del successo sociale - e gli approcci possibili possono includere gli stimoli finanziari e politici, le analisi demografiche mirate, la fecondazione in vitro, il trapianto di ovulo e la clonazione umana.\nIl film \"Gattaca\" fornisce un esempio fittizio di una societ\u00e0 distopica che utilizza l'eugenetica per decidere cosa sei pi\u00f9 bravo a fare e di conseguenza il tuo posto assegnato nel mondo.\nL'eugenetica negativa \u00e8 invece quella mirante ad eliminare, attraverso la sterilizzazione o la segregazione razziale, tutti quegli esseri umani ritenuti - per vari motivi - fisicamente, mentalmente o moralmente \"indesiderati\" ed intrinsecamente difettosi; ci\u00f2 pu\u00f2 includere l'aborto forzoso, la sterilizzazione obbligatoria e altri metodi di pianificazione familiare.\nSia l'eugenetica positiva sia quella negativa possono risultare coercitive; l'aborto per le donne adulte di \"razza ariana\", per esempio, era vietato nella Germania nazista.\nL'autore e giornalista statunitense Jon Entine sostiene che l'eugenetica significa semplicemente \"buoni geni\" e che utilizzarla come sinonimo di genocidio \u00e8 una distorsione troppo comune della storia sociale della politica genetica negli Stati Uniti d'America; secondo Entine l'eugenetica si \u00e8 sviluppata direttamente dall'\"Era progressista\" statunitense (1890-1920) e non dalla soluzione finale della questione ebraica di Adolf Hitler.\nMetodi di attuazione.\nSecondo Richard Lynn, professore emerito di psicologia all'\"Ulster University\", l'eugenetica pu\u00f2 essere suddivisa in due categorie principali basate sui modi in cui i metodi eugenetici possono essere applicati.\nArgomenti.\nEfficacia.\nLa prima grande sfida per l'eugenetica convenzionale basata sull'eredit\u00e0 genetica fu posta nel 1915 da Thomas Hunt Morgan. Egli dimostr\u00f2 l'evento della mutazione genetica che si verifica all'esterno dell'ereditariet\u00e0 e che coinvolse la scoperta della cova di una mosca della frutta (la \"Drosophila melanogaster\") con occhi bianchi da una famiglia con occhi rossi.\nMorgan afferm\u00f2 che ci\u00f2 pertanto dimostrava che i cambiamenti genetici pi\u00f9 importanti si verificavano al di fuori dell'ereditariet\u00e0 e che il concetto di eugenetica basata sull'eredit\u00e0 genetica non era quindi completamente accurato scientificamente. Inoltre Morgan critic\u00f2 l'opinione secondo cui i tratti soggettivi, come l'intelligenza e la criminalit\u00e0, fossero causati dall'ereditariet\u00e0, poich\u00e9 credeva che le definizioni di questi tratti variassero e che un lavoro accurato nel campo della genetica avrebbe potuto essere fatto solo quando i tratti studiati fossero stati definiti con precisione.\nMalgrado il rifiuto pubblico di Morgan nei confronti dell'eugenetica gran parte della sua ricerca genetica \u00e8 stata successivamente assorbita dalla stessa eugenetica.\nIl \"Carrier testing\" eterozigote viene attualmente utilizzato per la diagnosi precoce delle malattie ereditarie recessive (vedi dominanza), consentendo in tal maniera alle coppie di determinare se sono a rischio di passare i difetti genetici ad un figlio futuro. L'obiettivo della prova \u00e8 quello di stimare la probabilit\u00e0 di passare le malattie ereditarie ai futuri discendenti.\nI tratti recessivi possono essere seriamente ridotti, ma mai eliminati, a meno che non sia noto il completo comportamento genetico di tutti i membri del pool genico. Poich\u00e9 solo alcuni tratti indesiderati, come la malattia di Huntington, sono dominanti, ci\u00f2 potrebbe essere argomentato da alcuni punti di vista che la praticit\u00e0 di \"eliminare\" i tratti \u00e8 abbastanza bassa.\nEsistono alcuni esempi di atti eugenetici che hanno consentito di abbassare la prevalenza delle malattie recessive, anche se non influenzano la prevalenza dei vettori eterozigoti di tali malattie. La prevalenza elevata di alcune malattie geneticamente trasmesse tra la popolazione ebraica degli Ashkenaziti (la malattia di Tay-Sachs, la fibrosi cistica, la sindrome di Canavan e la malattia di Gaucher) \u00e8 stata ridotta nelle popolazioni attuali mediante l'applicazione di uno screening genetico.\nLa pleiotropia si verifica quando un gene si trova ad influenzare molti tratti del fenotipo (vedi carattere (biologia) apparentemente non correlati, ad esempio la Fenilchetonuria, che \u00e8 una malattia umana che colpisce sistemi multipli ma \u00e8 causata da un unico gene difettoso. Andrzej P\u0119kalski dell'Universit\u00e0 di Breslavia sostiene che l'eugenetica pu\u00f2 causare la perdita nociva della diversit\u00e0 genetica se un programma eugenetico sceglie un gene pleiotropico che potrebbe essere associato ad un tratto positivo. Pekalski usa l'esempio di un programma eugenetico governativo coercitivo che vietasse alle persone affette da miopia di generare figli, ci\u00f2 porterebbe alla conseguenza involontaria di scegliere anche contro l'alta intelligenza dal momento che le due cose vanno statisticamente di pari passo.\nPerdita di diversit\u00e0 genetica.\nLe politiche eugenetiche potrebbero anche portare alla perdita di diversit\u00e0 genetica fondamentale, nel qual caso un \"miglioramento\" accettato culturalmente del pool genetico potrebbe risultare essere molto probabilmente - come evidenziato in numerosi casi nelle popolazioni che rimangono a lungo isolate - causa di un'estinzione per colpa di una maggiore vulnerabilit\u00e0 alla malattia, una ridotta capacit\u00e0 di adattarsi al cambiamento ambientale e ad altri fattori sia conosciuti che sconosciuti. Un piano eugenetico a lungo termine a livello di specie potrebbe condurre ad uno scenario simile a questo, poich\u00e9 l'eliminazione di tratti ritenuti indesiderabili ridurrebbe la definizione stessa di diversit\u00e0 genetica.\nIl professore di Economia Edward M. Miller sostiene che in ogni generazione qualsiasi programma realistico dovrebbe fare solo piccoli cambiamenti e soltanto in una piccola frazione del pool genetico, dando cos\u00ec molto tempo per invertire la direzione se emergessero conseguenze impreviste non intenzionali, riducendo la probabilit\u00e0 di eliminazione dei geni considerati invece desiderabili. Miller afferma inoltre che ogni riduzione apprezzabile della diversit\u00e0 \u00e8 finora solo un'ipotesi lontana nel futuro, pertanto per ora rappresenta solo una preoccupazione minima.\nMentre la scienza della genetica ha sempre fornito mezzi che permettono di individuare e comprendere determinate caratteristiche e condizioni, data la complessit\u00e0 inerente alla genetica umana, alla cultura e soprattutto alla psicologia umana, a questo punto non esistono obiettivi oggettivi concordati per determinare quali tratti potrebbero essere in ultima analisi desiderabili o indesiderabili. Alcune malattie, come l'Anemia drepanocitica e la fibrosi cistica rispettivamente. conferiscono altres\u00ec l'immunit\u00e0 nei confronti della malaria e una forte resistenza al colera; questo quando una singola copia dell'allele recessivo \u00e8 contenuta all'interno del genotipo dell'individuo. Pertanto ridurre la forza genica nei confronti di questo tipo di anemia nel continente africano - dove la malaria \u00e8 una malattia comune e mortale - potrebbe avere seri effetti negativi fino alle estreme conseguenze.\nTuttavia alcuni tipi di malattia genetica producono nell'opinione pubblica l'effetto di considerare positivamente almeno alcuni elementi dell'eugenetica.\nEtica.\nLe conseguenze sociali e politiche dell'eugenetica richiedono un posto nella discussione sull'etica che sta dietro al movimento eugenetico.\nMolte delle preoccupazioni etiche riguardanti l'eugenetica sorgono dal suo controverso passato, provocando una discussione su quale posto, se \u00e8 il caso, dovrebbe avere in un immediato futuro. I progressi compiuti in campo scientifico hanno cambiato anche l'eugenetica. In passato, l'eugenetica aveva pi\u00f9 a che fare con la sterilizzazione e le leggi di riproduzione forzata.\nOggi, nell'et\u00e0 in cui il genoma viene progressivamente mappato, gli embrioni possono essere testati per la loro suscettibilit\u00e0 alle malattie, al sesso e ai difetti genetici e metodi alternativi di riproduzione, come la fecondazione in vitro, stanno diventando pi\u00f9 comuni. Pertanto l'eugenetica non \u00e8 pi\u00f9 solo una regolazione \"ex post facto\" dell'azione su persone gi\u00e0 vive ma anzi \u00e8 diventata una possibile predeterminazione sulle caratteristiche del nascituro.\nCon questo cambiamento, per\u00f2, ci sono preoccupazioni etiche che non hanno un'adeguata attenzione e che devono essere affrontate prima che le politiche eugenetiche possano essere correttamente implementate in futuro. Gli individui sterilizzati, ad esempio, potrebbero dichiararsi volontari per la procedura, sebbene sotto l'incentivo o la durata, o almeno possono esprimere la loro opinione. Il feto non ancora nato, invece, su cui vengono eseguite queste nuove procedure eugenetiche non pu\u00f2 parlare, poich\u00e9 il feto manca della voce per consentire o per esprimere una sua propria opinione.\nI filosofi non sono d'accordo sul quadro adeguato pi\u00f9 adatto per ragionare su tali azioni, che cambiano l'identit\u00e0 stessa e l'esistenza delle persone future.\nAlcuni ricercatori interessati all'Autismo hanno sostenuto un cambiamento nella percezione dei disordini dello spettro autistico, pi\u00f9 come una sindrome complessa e non in quanto malattia che deve per forza essere \"curata\". I sostenitori di questa visione rifiutano la nozione di configurazione cerebrale \"ideale\" e che ogni deviazione dalla norma sia da considerasi come una patologia; essi promuovono invece la tolleranza nei confronti di quella che chiamano neurodiversit\u00e0: \nBaron-Cohen sostiene ad esempio che i geni di coloro che sono affetti da sindrome di Asperger hanno prodotto una combinazione di abilit\u00e0 che si sarebbero verificate durante la recente evoluzione umana, dando notevoli contributi alla storia umana.\nLa possibile riduzione del tasso di autismo attraverso una selezione delle persone con predisposizione genetica ad esso \u00e8 una questione politica che ha acquistato una sempre maggior importanza nel corso del tempo, in contrapposizione a coloro che sostengono faccia invece parte della neurodiversit\u00e0 (il \"movimento per i diritti delle persone autistiche, \"Autism Rights Movement\"-ARM).\nVi sono ad esempio anche coloro che si oppongono ai tentativi di curare la sordit\u00e0, credendo invece che questa debba essere definita in termini di \"caratteristica culturale\" e non come una malattia; altri hanno iniziato a sostenere l'idea per esempio ch'essa possa fornire anche alcuni vantaggi, spesso definiti come \"guadagni sordi\" (Deaf Gain).\nOppositori.\nUna critica comune rivolta all'eugenetica \u00e8 che \"conduce inevitabilmente a misure non etiche\".\nAlcuni temono addirittura una futura \"guerra eugenetica\" (vedi Biopolitica) come lo scenario peggiore: il ritorno della discriminazione genetica e della violazione dei diritti umani, come la sterilizzazione obbligatoria di persone con difetti genetici, l'istituzionalizzazione forzata dei \"diversi\" e l'eutanasia, ma in particolar modo la segregazione razziale e il genocidio di quelle \"razze\" percepite come inferiori.\nIl professor George J. Annas e la professoressa di biotecnologia Lori Andrews sono degli eminenti sostenitori della posizione che afferma che l'uso di queste tecnologie potrebbe portare ad una tale casistica umana da postumanesimo con relativa \"guerra delle caste\".\nNel suo libro del 2003 intitolato \"Enough: Staying Human in an Engineered Age,\" (\"Abbastanza: rimanere umani in un'epoca progettata\"), l'esperto di etica ambientale Bill McKibben ha sostenuto la sua ferma opposizione contro la tecnologia di scelta germinale e altre strategie biotecnologiche avanzate per il miglioramento umano. Egli scrive che sarebbe moralmente sbagliato per gli esseri umani manipolare gli aspetti fondamentali di se stessi (o dei loro figli) nel tentativo di superare i limiti umani universali, come la vulnerabilit\u00e0 all'invecchiamento, la durata massima della vita e le limitazioni biologiche sulla capacit\u00e0 fisica e cognitiva.\nI tentativi di \"migliorare\" se stessi attraverso una tale manipolazione eliminerebbero le limitazioni che forniscono un contesto necessario per l'esperienza di una scelta umana significativa (il senso della vita). Egli afferma inoltre che le vite umane non sembrano pi\u00f9 significative in un mondo in cui tali limitazioni potrebbero essere superate attraverso la tecnologia.\nAnche l'obiettivo di utilizzare la tecnologia di scelta germinale per scopi chiaramente terapeutici dovrebbe essere immediatamente abbandonato, in quanto produrrebbe inevitabilmente tentazioni di manomissione di caratteristiche individuali come le capacit\u00e0 cognitive. Egli afferma infine che \u00e8 possibile che le societ\u00e0 beneficino nel rinunciare a tecnologie particolari, usando come esempi la dinastia Ming cinese, lo shogunato Tokugawa giapponese e gli Amish contemporanei.\nSostenitori.\nAlcuni, ad esempio lo storico statunitense Nathaniel C. Comfort dell'Universit\u00e0 Johns Hopkins, sostengono che il mutamento in direzione dei diritti riproduttivi (decisionali-genetici) come scelta individuale hanno moderato i peggiori abusi dell'eugenetica trasferendo il processo decisionale dallo Stato direttamente al paziente e alla sua famiglia.\nComfort suggerisce che \"l'impulso eugenetico ci spinge ad eliminare le malattie, vivere pi\u00f9 a lungo e pi\u00f9 sani, con una maggiore intelligenza e un migliore adeguamento alle condizioni in mutazione della societ\u00e0, oltre ai benefici per la salute; l'eccitazione intellettuale e i profitti della bio-medicina genetica sono troppo grandi per noi da non poter fare altrimenti\".\nAltri, come l'esperto di bioetica Stephen Wilkinson dell'\"Universit\u00e0 Keele\" e la ricercatrice Eve Garrard, membro onorario dell'Universit\u00e0 di Manchester ed esponente del \"neoumanesimo\", affermano che alcuni aspetti della genetica moderna possono essere classificati come eugenetici, ma che questa classificazione non rende inevitabilmente immorale la genetica moderna. In una pubblicazione congiunta essi affermavano che \"\"l'equilibrio non sembra sempre essere immorale e, quindi, il fatto che la \"Diagnosi Genetica Preimpianto\" (PGD) ed altre forme di riproduzione selettiva che possono talvolta tecnicamente essere eugenetiche non rappresenta un argomento sufficiente per dimostrare che sono sbagliate\"\".\nNel loro libro pubblicato nel 2000, \"From Chance to Choice: Genetics and Justice\", i bioetici Allen Buchanan, Dan W. Brock, Norman Daniels e Daniel I. Wikler hanno sostenuto che le societ\u00e0 liberali hanno l'obbligo di incoraggiare la pi\u00f9 ampia possibilit\u00e0 di adottare tecnologie di valorizzazione eugenetica (in quanto tali politiche non violano i diritti riproduttivi degli individui e non esercitano pressioni indebite sui genitori potenziali ad utilizzare queste tecnologie) al fine di massimizzare la salute pubblica e ridurre al minimo le disuguaglianze che possono derivare sia dalle dotazioni genetiche naturali che dall'accesso ineguale ai miglioramenti genetici.\nLa \"posizione originaria\", una situazione ipotetica sviluppata dal filosofo statunitense John Rawls, \u00e8 stata utilizzata come argomento a favore dell'eugenetica negativa.\nAlcuni hanno utilizzato la frase \"l'eugenetica dev'essere per forza un male in quanto \u00e8 stata strettamente collegata al nazionalsocialismo\" come un tipico esempio della falsit\u00e0 dell'associazione conosciuta come Reductio ad Hitlerum; la stigmatizzazione dell'eugenetica derivante da quest'affermazione d'altro canto non ha frenato in assoluto l'applicazione delle tecnologie mediche atte a ridurre l'incidenza di difetti alla nascita n\u00e9 tantomeno la ricerca sulle sue cause.\nNeanderthal.\nLe caratteristiche dell\"Homo neanderthalensis\" non interessarono agli egenetici del XIX secolo. Uno studio genetico condotto nel 2010 dalla Societ\u00e0 Max Planck verific\u00f2 i probabili incroci (vedi meticcio) avvenuti tra questo e l'uomo di Cro-Magnon nel continente europeo (ma non in Africa); la conclusione suggerisce che un tale capitale genetico accumulato possa aver dato un tocco di originalit\u00e0 agli antenati degli attuali cittadini europei.\nNon si conoscono con precisione le ragioni dell'ibridazione, tuttavia si sa che gli orientamenti culturali dei due gruppi differivano in quanto il Cro-Magnon seppelliva i suoi morti assieme ad utensili e strumenti da disegno, mentre Neanderthal con strumenti atti a produrre suoni musicali. L'ipotesi di una selezione sessuale in relazione all'esotismo rimane comunque aperta.\nNella cultura di massa.\nA partire dal 1985 circa, in alcuni circoli informatici (Usenet), cominciarono a diffondersi le storie di individui che, scherzosamente, hanno contribuito al miglioramento della razza umana attraverso l'autoestinzione (vedi Movimento per l'estinzione umana volontaria), e quindi meritevoli di un premio Darwin.\nAi gruppi di discussione, nel 1993, si aggiunse anche un sito web, e, successivamente, a partire dal 2000, una serie di libri dell'autrice Wendy Northcutt.\nIl criterio di merito stabilisce che: \"nello spirito di Charles Darwin, i Premi Darwin ricordano quegli individui che difendono il nostro patrimonio genetico attraverso l'estremo sacrificio della propria vita. I vincitori del Premio Darwin si autoestinguono con modalit\u00e0 incredibilmente deficienti e pertanto aumentano le probabilit\u00e0 di sopravvivenza a lungo termine della nostra specie\"."}
{"id": "1879418", "revid": "124489209", "url": "https://it.wikipedia.org/wiki?curid=1879418", "title": "Sonya Walger", "text": "Biografia.\nHa studiato letteratura inglese al Christ Church di Oxford, dove ha riscosso risultati molto positivi.\nHa interpretato Flic in \"Goodnight Sweetheart\", una popolare sitcom inglese, e Donna Barnes in \"The Mind of the Married Man\". Nella versione statunitense di \"Coupling\", ha interpretato Sally Harper. Altri ruoli ricorrenti sono stati quelli nelle serie televisive \"Lost\", \"Sleeper Cell\" e \"\". Nel 2004, ha recitato nel ruolo di Nicole Noone nel film per la televisione \"The Librarian - Alla ricerca della lancia perduta\".\nHa preso parte, nel 2007, della controversa serie TV della HBO \"Tell Me You Love Me - Il sesso. La vita\". La serie ha guadagnato notoriet\u00e0 anche per l'estremo realismo nelle scene di sesso; sono frequenti, infatti, rapporti sessuali e masturbazioni. Proprio una masturbazione, effettuata dalla Walger, ha creato grandi polemiche.\nHa un ruolo anche in \"\". \u00c8 una dei protagonisti della serie televisiva di fantascienza \"FlashForward\" e nel 2016 appare nella serie televisiva di ShondaLand \"The Catch.\"\nVita privata.\nFiglia di padre argentino e madre inglese, Sonya parla perfettamente, oltre all'inglese, anche lo spagnolo e il cingalese. Il tempo libero lo trascorre a Londra e a Buenos Aires. Vive a Los Angeles."}
{"id": "1879420", "revid": "118834", "url": "https://it.wikipedia.org/wiki?curid=1879420", "title": "Giuseppe Amato (regista)", "text": ""}
{"id": "1879423", "revid": "253269", "url": "https://it.wikipedia.org/wiki?curid=1879423", "title": "Ennio Cerlesi", "text": "Biografia.\nDopo aver lavorato a teatro per molti anni, esord\u00ec al cinema nel 1932 con \"L'armata azzurra\", uno dei primi film italiani sonori, diretto da Gennaro Righelli, al quale seguirono \"Il dottor Antonio\" (1937) e \"Ho visto brillare le stelle\" (1939), entrambi di Enrico Guazzoni e \"Fanfulla da Lodi\" di Giulio Antamoro e Carlo Duse (1940); in seguito interpret\u00f2 numerosi altri film, ma in parti di secondo piano.\nNel 1936 spos\u00f2 l'attrice e compagna di lavoro Emma Baron, con la quale allestir\u00e0 varie Compagnie per tourn\u00e9e sia in Italia che negli Stati Uniti.\nNell'immediato dopoguerra esord\u00ec nella regia con Piero Tellini, dirigendo \"Uno tra la folla\" (1946), una commedia interpretata da Eduardo De Filippo.\nProsa teatrale.\nCerlesi ha scritto anche alcune commedie firmate tuttavia con pseudonimi differenti:"}
{"id": "1879425", "revid": "124679696", "url": "https://it.wikipedia.org/wiki?curid=1879425", "title": "Woodbridge Nathan Ferris", "text": "Biografia.\nGiovent\u00f9.\nFerris nacque da John Ferris e da Estella Ferris in una casa di legno nei pressi di Spencer (New York), frequent\u00f2 le accademie di Spencer, Candor e Oswego, e la Oswego Normal Training School (oggi Universit\u00e0 statale del New York di Oswego) dal 1870 al 1873. Frequent\u00f2 inoltre il dipartimento medico dell'Universit\u00e0 del Michigan tra il 1873 e il 1874.\nNell'aprile 1874, Ferris ritorn\u00f2 a casa sua a Spencer e il 23 dicembre dello stesso anno, a Fulton, spos\u00f2 Helen Frances Gillespie (nata il 7 settembre 1853). Da essi nacquero tre figli: Carleton Gillespie (1876-1961), Clifford Wendell (morto tre mesi dopo la sua nascita nel 1881) e Phelps Fitch (1889-1935). Ferris insegn\u00f2 all'Accademia di Spencer tra il 1874 e il 1875.\nSi trasfer\u00ec successivamente a Freeport (Illinois), e divenne il preside del Freeport Business College and Academy tra il 1875 e il 1876 e, successivamente, del Normal Department dell'Universit\u00e0 di Rock River, dal 1876 al 1877. Dopodich\u00e9 insegn\u00f2 a Dixon, in Illinois, dove fu cofondatore del Dixon Business College and Academy, tra il 1877 e il 1879. Ferris divenne poi sovrintendente delle scuole di Pittsfield, sempre in Illinois, dal 1879 al 1884.\nCarriera politica.\nFerris si trasfer\u00ec successivamente a Big Rapids, in Michigan, dove, nel 1884, fond\u00f2 la Ferris Industrial School (che divenne l'Universit\u00e0 statale di Ferris). L\u00ec egli ricevette il soprannome di \"The Big Rapids Schoolmaster\", e ne fu il preside fino alla morte. Fu anche presidente della Big Rapids Savings Bank.\nNel 1892 Ferris si candid\u00f2 per il Congresso col Partito Democratico statunitense senza riscuotere successo. Nel 1904, si candid\u00f2 come Governatore del Michigan contro il repubblicano Fred Warner, ma neanche questa volta riscosse successo. Nel 1912 fu un delegato per una Convenzione Democratica Nazionale nella quale Woodrow Wilson era candidato come Presidente statunitense.\nFerris fu finalmente eletto Governatore del Michigan nel 1912, diventando il primo democratico in venti anni nello Stato. Rest\u00f2 in carica dal 1913 al 1917. Nel 1916 fu ancora delegato per la convenzione con il candidato Woodrow Wilson per la seconda volta. Ricevette il soprannome di \"Good Gray Governor\". Il 23 marzo 1917, circa tre mesi dopo la sua dimissione, sua moglie Helen mor\u00ec dopo 43 anni di matrimonio. Nel 1920 si ricandid\u00f2 come Governatore del Michigan, ancora una volta senza ottenere successo, contro Alex Groesbeck. Il 14 agosto 1921 spos\u00f2 Mary McCloud (1882-1954).\nNel 1922 Ferris fu eletto Senatore statunitense. Approvava lo stabilimento di un dipartimento dell'educazione federale e prest\u00f2 servizio a James Couzens dal 4 marzo 1923. Nel 1924 fu ancora eletto delegato, questa volta per\u00f2 per l'elezione del Presidente John W. Davis, che perse contro Calvin Coolidge. Esattamente undici anni dopo la morte della sua prima moglie, Ferris mor\u00ec a Washington all'et\u00e0 di 75 anni e fu seppellito nel Cimitero di Highland View a Big Rapids."}
{"id": "1879427", "revid": "123745595", "url": "https://it.wikipedia.org/wiki?curid=1879427", "title": "Niki Zimling", "text": "Carriera.\nClub.\nInizi\u00f2 a giocare a calcio all'et\u00e0 di quattro anni e, dopo aver militato nel settore giovanile di alcune squadre danesi, venne acquistato dal Br\u00f8ndby nel 2003. Inizialmente aggregato alle giovanili, debutt\u00f2 con la prima squadra gi\u00e0 nell'aprile dello stesso anno nella Coppa di Danimarca contro l'AaB. In due stagioni gioc\u00f2 complessivamente 25 gare tra campionato e coppa, segnando un goal. Nel 2005 arriv\u00f2 la consacrazione con il passaggio all'Esbjerg fB, squadra in cui si mise in mostra, tanto da vincere il premio \"Danish Under 21 Talent of the Year\" nel 2006.\nScaduto il contratto con il club danese nel dicembre del 2008, firma per l' un contratto fino al 2012, a partire dal gennaio del 2009.\nIl 6 luglio 2010 viene ceduto in prestito al N.E.C..\nIl 28 maggio 2011 per 500.000 euro viene ceduto ufficialmente al Club Bruges, firmando un contratto quadriennale. Nel gennaio 2013 passa al Mainz 05 per 3 milioni di euro. Dopo un anno e mezzo viene ceduto in prestito agli olandesi dell' dove, tra prima e seconda squadra, gioca 12 partite segnando 1 gol.\nNazionale.\nHa rappresentato per pi\u00f9 di 40 volte la Nazionale danese in tutte le categorie e ha partecipato al Campionato europeo di calcio Under-21 2006."}
{"id": "1879428", "revid": "819238", "url": "https://it.wikipedia.org/wiki?curid=1879428", "title": "Ferrovia Castel Bolognese-Riolo Bagni", "text": "La ferrovia Castel Bolognese-Riolo Bagni fu una linea ferroviaria in concessione, a scartamento normale aperta nel 1914 e chiusa nel 1933.\nStoria.\nLa breve linea, lunga poco meno di 10\u00a0km, nacque come ripiego dopo che era andato a monte il propugnato progetto di una ferrovia che collegasse Castel Bolognese e i comuni della vallata del Senio con Firenze. La costruzione della \"transappenninica\" Faentina, inaugurata nel 1893, ne aveva infatti annullata la validit\u00e0. Rimase il progetto di collegamento del comune di Riolo, nel quale erano presenti le conosciutissime Terme di Riolo; si riteneva infatti che il collegamento ferroviario con l'importante linea ferroviaria Bologna-Ancona, ne avrebbe incentivato il turismo. Il progetto venne approvato il 23 luglio 1912 e i lavori, condotti dall'impresa Laviosa &amp; Callegari condussero all'inaugurazione avvenuta il 23 agosto 1914.\nPer la gestione della linea concessa venne formata la Societ\u00e0 Anonima Ferrovia Valle Senio (FVS) con sede legale a Parma. La linea fu esercita con trazione a vapore ed ebbe sin dall'inizio un modesto traffico, soprattutto estivo, e venne stabilita in orario anche una carrozza diretta delle Ferrovie dello Stato. Durante la prima guerra mondiale la linea ebbe un traffico fortissimo perch\u00e9 gli alberghi delle terme vennero adibiti ad ospedali militari e quindi vi giungevano i treni FS direttamente dal fronte. In seguito il traffico si ridusse ai minimi termini, la linea fu chiusa al traffico il 31 dicembre 1933 e venne istituito un servizio automobilistico. Un progetto di riattivazione ad opera della Santerno Anonima Ferroviaria (che gestiva la vicina linea Massalombarda-Imola-Fontanelice) non ebbe seguito.\nCaratteristiche.\nLa linea, a scartamento ordinario, aveva origine dalla propria stazione di Castel Bolognese il cui fabbricato viaggiatori era posto di fronte a quello delle Ferrovie dello Stato. Con questa aveva in comune il fascio binari per le carrozze ed era raccordata per la comunicazione tra le due reti e ci\u00f2 consentiva l'inoltro periodico di una carrozza diretta per Riolo Terme delle Ferrovie dello Stato."}
{"id": "1879433", "revid": "84184", "url": "https://it.wikipedia.org/wiki?curid=1879433", "title": "Giovanni Emanuel", "text": "Biografia.\nIl padre, Guglielmo, gi\u00e0 sindaco di Morano dal 1844 al 1846, si trasfer\u00ec con la famiglia a Torino in quanto il re Carlo Alberto lo volle presso di s\u00e9 in qualit\u00e0 di amministratore dei suoi rustici.\nGiovanni Emanuel si appassion\u00f2 al teatro dopo aver assistito a una recita di Ernesto Rossi, un famoso interprete romantico. Dopo aver studiato recitazione nella scuola di Carolina Malfatti, esord\u00ec come secondo brillante nella Compagnia Bellotti Bon (1866); recit\u00f2 successivamente con Tommaso Salvini e Giuseppe Peracchi. Nel 1873 form\u00f2 compagnia propria nella quale lavorarono per qualche tempo Eleonora Duse, Virginia Reiter, Giacinta Pezzana, Giuseppe Bracci ed Ermete Zacconi.\nIl primo febbraio 1877 \u00e8 iniziato in massoneria nella loggia \"La Ragione\" di Milano.\nNel 1880 pubblica un volume dal titolo \u00ab\"Rossi o Salvini ? Risposta ad un articolo del giornale lo SPORT di Napoli\"\u00bb, sotto lo pseudonimo John Weelman di Terranova a sostegno della tesi \"salviniana\" nel dualismo dell'epoca tra Ernesto Rossi e Tommaso Salvini.\nIl figlio Guglielmo, nato dal matrimonio con Vittoria Nebuloni, fu un noto giornalista, direttore del \"Corriere della Sera\".\nEmanuel ebbe una buona cultura letteraria, e tradusse spesso da s\u00e9 le opere degli autori stranieri che avrebbe dovuto rappresentare. Seguace del naturalismo, ricercava attentamente la verosimiglianza anche nei classici. Predilesse il teatro di Shakespeare; ma rappresent\u00f2 anche opere di Manzoni, Alfieri, Cavallotti, Beaumarchais, Balzac e Zola.\nLe spoglie mortali riposano nel cimitero di Stupinigi, dove volle essere sepolto accanto a quelle della madre Rosa Pugno."}
{"id": "1879434", "revid": "124873316", "url": "https://it.wikipedia.org/wiki?curid=1879434", "title": "Prescott Bush", "text": "Rispettivamente padre e nonno di due presidenti degli Stati Uniti, George H. W. Bush (1989-1993) e George W. Bush (2001-2009), fu senatore in rappresentanza del Connecticut e fondatore, con Brown Brothers Harriman, nonch\u00e9 direttore, della Union Banking Corporation.\nInfanzia.\nBush nacque a Columbus, in Ohio, da Flora Sheldon e Samuel Prescott Bush. Samuel Bush fu un dirigente delle ferrovie, successivamente fu presidente di un'azienda dell'industria dell'acciaio e, durante la Seconda guerra mondiale, fu un funzionario degli Stati Uniti d'America incaricato di coordinare e assistere le industrie fornitrici dell'esercito.\nBush frequent\u00f2 la Douglas School in Columbus e successivamente la St. George's School in Newport, Rhode Island, dal 1908 al 1913. Nel 1913, si iscrisse alla Yale University, perpetuando la tradizione di famiglia; quattro generazioni di Bush hanno frequentato Yale. A Yale Prescott Bush fu ammesso nell'organizzazione studentesca giovanile Zeta Psi e nella societ\u00e0 segreta Skull and Bones.\nPrescott Bush frequent\u00f2 i gruppi universitari sportivi di golf, football, e baseball, e fu presidente dello Yale Glee Club.\nVita militare.\nDopo la laurea, Bush serv\u00ec, durante la Prima guerra mondiale, come capitano di artiglieria nella Forza di spedizione americana (1917-1919). Ricevette l'addestramento dal servizio informazioni a Verdun, Francia, e fu subito assegnato ad uno staff di ufficiali francesi. Alternandosi tra servizio informazioni e artiglieria Bush ebbe il suo battesimo del fuoco nell'offensiva di Meuse-Argonne. In un'occasione, che divenne poi un caso, Bush scrisse alla sua famiglia di aver ricevuto una medaglia per il suo eroico comportamento nell'offensiva, e le sue lettere vennero in seguito pubblicate dai giornali di Columbus. Tuttavia, qualche settimana dopo, Bush ritratt\u00f2 le affermazioni fatte in quelle lettere scrivendo che non aveva ricevuto medaglie. L'affermazione contraria fu fatta in un telegramma nel quale Bush affermava che le sue precedenti lettere erano state scritte \"con animo scherzoso\" e non era sua intenzione che venissero pubblicate.\nCarriera economica.\nCongedato nel 1919, Prescott Bush and\u00f2 a lavorare per la Simmons Hardware Company di St. Louis (Missouri).\nLa famiglia Bush si spost\u00f2 nuovamente a Columbus, Ohio, nel 1923, dove Prescott Bush lavor\u00f2 per la Hupp Products Company, dove per\u00f2 non diede buoni frutti. Lasci\u00f2 nel novembre 1923 per diventare il direttore delle vendite della Stedman Products a South Braintree, Massachusetts. Fu in questo periodo che visse nella casa vittoriana al 173 di Adams Street a Milton (Massachusetts), dove nacque suo figlio George H.W. Bush.\nNel 1924, Bush divenne vice presidente della A. Harriman &amp; Co. accanto a suo suocero George Herbert Walker. Suoi colleghi nella azienda erano anche E. Roland Harriman e Knight Woolley, gi\u00e0 compagni di scuola di Bush a Yale e \"bonesmen\" della societ\u00e0 segreta studentesca Skull and Bones. Sette anni dopo, Bush fu partner della Brown Brothers Harriman &amp; Co. creata nel 1931 dall'unione tra Brown Bros. &amp; Co. (una banca commerciale fondata a Filadelfia, Pennsylvania nel 1818) e Harriman Brothers &amp; Co. (fondata in New York nel 1927).\nNel 1925, Bush entr\u00f2 nella United States Rubber Company di New York in qualit\u00e0 di manager della divisione esteri e and\u00f2 a vivere a Greenwich, Connecticut.\nDal 1944 al 1956, Bush fu membro della Yale Corporation, il principale organo di governo della Yale University. Bush fu nel consiglio di direzione della CBS, essendo stato introdotto al presidente William S. Paley nel 1932 dal suo caro amico e collega William Averell Harriman, che in seguito divenne un'importante personalit\u00e0 del Partito Democratico.\nCarriera politica.\nBush fu un tipico Repubblicano del New England del suo tempo; come ex banchiere, era a favore di un'economia di tipo conservativo, ma aveva molte idee considerate oggi moderate. Fu alla American Birth Control League gi\u00e0 dal 1942, e fu tesoriere nella prima campagna nazionale di Planned Parenthood nel 1947. Bush fu un sostenitore della prima ora dello United Negro College Fund, servendo come presidente della sezione del Connecticut nel 1951.\nDa 1947 al 1950, fu direttore finanziario del Partito Repubblicano del Connecticut, e fu il candidato dei Repubblicani al Senato degli Stati Uniti nel 1950. Uno dei suoi oppositori politici di quel periodo, la repubblicana Vivien Kellems, afferm\u00f2 che la candidatura di Bush era un tentativo nascosto di sabotaggio politico in favore di William Benton, il candidato del Partito Democratico. Un giornalista di Boston disse che Bush \"is coming on to be known as President Truman's Harry Hopkins. Nessuno conosce Mr. Bush, e non ha la minima chance.\" Inoltre, il legame di Bush con il \"Planned Parenthood\" urt\u00f2 la comunit\u00e0 cattolica del Connecticut, e fu alla base di una campagna dell'ultimo minuto contro di lui, svolta nelle chiese dai suoi oppositori; la famiglia Bush neg\u00f2 vigorosamente il legame, ma Bush perse contro Benton per soli 1.000 voti.\nNel 1952, fu eletto al Senato, battendo Abraham Ribicoff per il seggio vacante a causa della morte di James O'Brien McMahon. Leale sostenitore del Presidente Dwight D. Eisenhower, Bush fu Senatore fino al 1963. Fu rieletto nel 1956 con il 55% di voti contro il democratico Thomas J. Dodd (in seguito Senatore del Connecticut e padre dell'attuale Senatore del Connecticut, Christopher J. Dodd), e nel 1962 decise di non ricandidarsi. Fu un alleato chiave per il passaggio dell'Eisenhower's Interstate Highway System, e durante la sua carica support\u00f2 il progetto Polaris (scafi costruiti dalla Electric Boat Corporation di Groton (Connecticut)), la legislazione sui diritti civili, e la costituzione dei Peace Corps.\nIl 2 dicembre 1954, fu parte della larga maggioranza (67-22) che censur\u00f2 il Senatore del Wisconsin Joseph McCarthy, dopo che il Senatore se la prese con l'Esercito degli Stati Uniti e l'Amministrazione Eisenhower. Dwight D. Eisenhower in seguito incluse il nome di Bush in una lista, non datata e scritta a mano, di candidati che egli favor\u00ec nella candidatura presidenziale del 1960.\nLa politica moderata di Bush si complic\u00f2 nel tempo. Spesso fu d'accordo col governatore di New York Nelson Rockefeller, ma non gli piaceva personalmente e politicamente ne era avversario, nonostante la stretta amicizia che suo padre aveva con la famiglia Rockefeller. Durante le elezioni presidenziali del 1964, Bush denunci\u00f2 Rockefeller per aver divorziato dalla prima moglie per sposare una donna di 20 anni con la quale ebbe una storia mentre era ancora sposato. Bush fu anche in fiera e leale amicizia con la famiglia Kennedy, in particolare col nonno materno immigrato irlandese del presidente John F. Kennedy, John \"Honey Fitz\" Fitzgerald.\nVita privata.\nBush spos\u00f2 Dorothy Walker il 6 agosto 1921 a Kennebunkport, nel Maine. Ebbero cinque figli: Prescott \"Pressy\" Bush, Jr. (1922 - 2010), George H. W. Bush (1924 - 2018), che prese il nome dal padre di Doroty (George Herbert Walker), Nancy Bush (1926 - 2021), Jonathan Bush (1931 - 2021) e William \"Bucky\" Bush (1938 - 2018).\nBush fond\u00f2 nel 1937 lo Yale Glee Club Associates, un'associazione di ex studenti. Come suo suocero, fu prima membro del comitato esecutivo della United States Golf Association (USGA), servendo successivamente come segretario, vice presidente e infine presidente, il tutto nel periodo 1928-1935. Fu un campione pluriennale del Round Hill Club in Greenwich (Connecticut), e fu nel comitato creato dal sindaco di New York, Robert F. Wagner Jr., per aiutare i New York Mets.\nBush mantenne case in New York, Long Island, e in Greenwich, Connecticut; una casa di famiglia a Kennebunkport, Maine; una piantagione di acri (40 km\u00b2) in Carolina del Sud; e un'isola al largo della costa del Connecticut, Fishers Island.\nMor\u00ec nel 1972 all'et\u00e0 di 77 anni e fu inumato nel cimitero Putnam a Greenwich, nel Connecticut.\nRapporti d'affari con Fritz Thyssen.\nLa Harriman Bank era il principale partner di Wall Street per molte aziende tedesche e i diversi interessi economici negli Stati Uniti di Fritz Thyssen. Thyssen fu uno dei primi finanziatori del Partito Nazista, ma nel 1939 denunci\u00f2 fortemente la politica di Hitler e fugg\u00ec dalla Germania. Fu in seguito incarcerato dai nazisti per la sua opposizione al regime. Le transazioni d'affari con la Germania non furono illegali fino a che Hitler l'11 dicembre 1941 non dichiar\u00f2 guerra agli Stati Uniti, ma, sei giorni dopo l'Attacco di Pearl Harbor, il presidente Franklin Delano Roosevelt firm\u00f2 il Trading With the Enemy Act, dopo che fu reso noto che le aziende americane facevano affari con i nemici dichiarati degli Stati Uniti. Il 20 ottobre 1942, il governo degli Stati Uniti ordin\u00f2 il sequestro delle operazioni bancarie tedesche in New York. Il \"Roosevelt's Alien Property Custodian\", Leo T. Crowley, firm\u00f2 il \"Vesting Order\" numero 248 per il sequestro delle propriet\u00e0 agli effetti del \"Trading with the Enemy Act\". L'ordine cit\u00f2 solo la Union Banking Corporation (UBC), della quale Bush era un dirigente e possedeva una sola azione. Fox News ha diffuso informazioni relative a materiale recentemente declassificato relativo a questo argomento, in accordo ad un documento firmato da Homer Jones, capo della divisione di investigazione e ricerca dell'ufficio del \"Alien Property Custodian\", un'agenzia attiva nel periodo della Seconda guerra mondiale. Dal 1941 Thyssen non ebbe pi\u00f9 il controllo del suo impero economico, che fin\u00ec nelle mani del governo nazista.\nGli interessi finanziari di Harriman sequestrati per gli effetti della legge nell'ottobre e nel novembre del 1942 includevano:\nQuesti elementi furono gestiti dal governo degli Stati Uniti per la durata della guerra, per poi essere restituiti. UBC fu liquidata nel 1951.\nToby Rogers ha affermato che i legami di Bush con l'azienda Silesian-America Corporation (e con Thyssen e Flick) lo rendono complice della riduzione in schiavit\u00f9 di molti uomini ai fini del lavoro in miniera in Polonia, nel campo di Auschwitz. Tuttavia il fatto che Thyssen fugg\u00ec dalla Germania prima che Hitler invadesse la Polonia ed organizzasse i lavori forzati in miniera rende molto difficile la sostenibilit\u00e0 dell'affermazione di Toby Rogers.\nAlcuni documenti nei National Archives, inclusi dei documenti di Harriman, dimostrano la continua relazione tra Brown Brothers Harriman e l'esiliato antinazista tedesco Thyssen, e alcuni dei suoi investimenti in Germania furono attivi fino alla sua morte del 1951. Due ex-deportati nei campi di lavoro polacchi citarono in giudizio per danni a Londra il governo federale degli Stati Uniti d'America, per l'ammontare di 40 miliardi di dollari. Il giudice Rosemary Collier chiuse un'azione legale di gruppo aperta negli Stati Uniti nel 2001, citando il principio della sovranit\u00e0 dello Stato.\nI legami di Prescott Bush con l'industria delle armi deriva dal padre Samuel P. Bush, che lavor\u00f2 per la Buckeye Steel Castings Company che fabbricava binari per le ferrovie, canne di fucili e pistole, e rivestimenti per granate per la Remington Arms.\nIl presunto complotto per deporre Franklin D. Roosevelt.\nIl 23 luglio 2007, il canale 4 della radio della BBC, in un episodio della serie \"Document\", riferisce del cosiddetto Business Plot e dei documenti ritrovati negli archivi nazionali americani durante le indagini del McCormack-Dickstein Committee. La trasmissione accenna alla direzione di Bush della Hamburg-America Line, un'azienda che il comitato investigava per attivit\u00e0 di propaganda filonazista, ed al presunto complotto del 1933, presumibilmente guidato da Gerald MacGuire, per organizzare un colpo militare contro il presidente Franklin D. Roosevelt con l'obiettivo di forzarne le dimissioni (o, in caso di mancata presentazione delle dimissioni, di assassinarlo), e insediare una dittatura fascista negli Stati Uniti."}
{"id": "1879435", "revid": "729019", "url": "https://it.wikipedia.org/wiki?curid=1879435", "title": "Stazione di Codroipo", "text": "La stazione di Codroipo \u00e8 una fermata ferroviaria di superficie di tipo passante, della linea ferroviaria Venezia - Udine.\nStoria.\nLa stazione venne inaugurata nel 21 luglio 1860 quando venne aperto il tratto ferroviario che collegava la stazione di Casarsa alla stazione di Udine provenendo da Venezia.\nStrutture e impianti.\nLa stazione \u00e8 dotata di 2 binari con doppia comunicazione in direzione Casarsa. La stazione disponeva anche uno scalo merci tronco (sempre in direzione Casarsa), e di cui \u00e8 presente il fabbricato del magazzino; i binari dello scalo risultano completamente rimossi.\nIl fabbricato ospita una sala d'attesa.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nServizi.\nLa stazione dispone dei seguenti servizi:"}
{"id": "1879441", "revid": "110157", "url": "https://it.wikipedia.org/wiki?curid=1879441", "title": "Gimigliano", "text": "Gimigliano (\"Ghimiglianu\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nGimigliano \u00e8 posto sul versante meridionale della Sila Piccola, su un monte (\"Monte San Salvatore\") che si affaccia sulla valle del Corace. Esistono due distinte localit\u00e0, ciascuna delle quali pu\u00f2 essere considerata nucleo urbano di Gimigliano: \"Gimigliano superiore\" (in dialetto \"Susu\") e \"Gimigliano inferiore\" (in dialetto \"Jiusu\").\nGeologia.\nLa zona di Gimigliano \u00e8 alquanto complessa dal punto di vista geologico, ed \u00e8 stata oggetto di numerosi studi, per la coesistenza di rocce di differente origine, natura ed et\u00e0. Ne sono espressione la presenza di due pietre che sono state utilizzate fino a un recente passato in edilizia: il \"marmo rosa\" (marmo persichino) e la \"pietra verde\", una roccia metamorfica (ofiolite) molto comune nel massiccio del Reventino. Walter \u00c1lvarez ha ipotizzato che queste ultime formazioni si siano originate durante le fasi di chiusura dell'Oceano Tetide, per la collisione della Placca africana con quella euroasiatica che ha dato origine alle catene montuose delle Alpi, si siano staccate dalle Alpi e siano state trasportate nella posizione attuale.\nStoria.\nIl monte San Salvatore cominci\u00f2 a essere popolato alla fine del IX secolo verosimilmente da immigrati delle coste ioniche che cercavano rifugio dalle incursioni dei Saraceni. I due nuclei urbani si formarono in seguito all'invito del generale bizantino Niceforo Foca il vecchio, durante la vittoriosa campagna nel biennio 885-886, a stabilirsi in \"kastellion\", borghi posti sulle alture pi\u00f9 facilmente difendibili grazie alla configurazione naturale del terreno. Nei secoli seguenti le vicende politiche di Gimigliano furono le stesse di quelle di Tiriolo: nel 1481 fu acquistata dai Carafa di Soriano, che nel 1630 la vendettero alla famiglia dei Cicala, la quale resse il paese fino al 1806, anno in cui, per la legge 24 del 2 agosto 1806, fu abolita la feudalit\u00e0. Nel 1807, l'anno in cui Gimigliano ottenne l'autonomia amministrativa, l'abitato venne dato alle fiamme dai francesi di Giuseppe Bonaparte.\nSociet\u00e0.\nTradizioni e folclore.\nLa festa della Madonna di Porto ha una durata di tre giorni. Il rituale civile-religioso inizia la domenica di Pentecoste e si conclude la sera del marted\u00ec.\nSi celebra la Madonna di Porto, che \u00e8 stata proclamata patrona della provincia di Catanzaro, il cui quadro acheropita \u00e8 custodito nella Chiesa Madre \"SS. Salvatore\" di Gimigliano.\nInfrastrutture e trasporti.\nIl comune \u00e8 interessato dalle seguenti direttrici stradali:\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla realizzazione di arazzi e di coperte."}
{"id": "1879442", "revid": "889336", "url": "https://it.wikipedia.org/wiki?curid=1879442", "title": "Monte Sanqing", "text": "Il Monte Sanqing (caratteri cinesi: \u4e09\u6e05\u5c71; Pinyin: S\u0101nq\u012bng Sh\u0101n), o Monte San Qing, \u00e8 una famosa montagna taoista situata 80 chilometri a nord di Yushan (provincia di Jiangxi), in Cina. \"San Qing\" significa letteralmente 'tre diversi' in cinese, ed indica il fatto che il monte San Qing \u00e8 formato da tre cime: \"monte Yujing\", \"monte Yushui\" e \"monte Yuhua\".\nUno slogan cinese \u201c\u4e09\u5cf0\u5cfb\u62d4\u3001\u5982\u4e09\u6e05\u5217\u5750\u5176\u5dc5\u201d (\u201ctre picchi scoscesi, come i Tre Puri che siedono sulle cime\u201d) spiega perch\u00e9 abbia preso il nome di San Qing. Tra le tre cime, la pi\u00f9 alta \u00e8 Yujing (1817 metri sul livello del mare).\nMonte San Qing \u00e8 stato classificato come parco nazionale (Guojiaji Fengjing Mingshengqu \u56fd\u5bb6\u7ea7\u98ce\u666f\u540d\u80dc\u533a). \u00c8 un famoso meta turistica della Cina continentale, oltre che un rifugio per piante ed animali. Ospita circa 1000 specie di flora ed 800 tipi di fauna. L'area complessiva \u00e8 di 2200\u00a0km\u00b2. Nel 2008 \u00e8 stato inserito tra i patrimoni dell'umanit\u00e0 dell'UNESCO."}
{"id": "1879445", "revid": "6923", "url": "https://it.wikipedia.org/wiki?curid=1879445", "title": "Rolando Rivi", "text": "Biografia.\nNato a San Valentino, frazione di Castellarano, secondo dei tre figli di Roberto Rivi e Albertina Canovi, entr\u00f2 nel seminario di Marola nell'autunno del 1942 ma nel 1944, in seguito all'occupazione tedesca del paese, fu costretto a ritornare a casa. Non smise per\u00f2 di sentirsi seminarista n\u00e9 di indossare l'abito talare, nonostante il parere contrario dei genitori, preoccupati per i gesti di odio antireligioso diffusi nella zona: gli atti di violenza e le uccisioni di sacerdoti diverranno infatti in quel periodo molto comuni.\nIl 10 aprile 1945, durante le ultime fasi della guerra di liberazione, fu rapito da un gruppo di partigiani comunisti, che costrinsero il ragazzo quattordicenne a seguirli nella boscaglia. Ai genitori fu lasciato un bigliettino con scritto \"Non cercatelo. Viene un attimo con noi partigiani\". Accusandolo di fare la spia per i fascisti, dopo tre giorni di percosse, umiliazioni e sevizie, lo uccisero a colpi di pistola in un bosco di Piane di Monchio, frazione di Palagano.\nSeguendo le indicazioni di alcuni partigiani, comprese quelle dello stesso assassino, la sera del 14 aprile Roberto Rivi e don Alberto Camellini, curato di San Valentino, ne ritrovarono la salma che presentava il volto coperto di lividi, il corpo martoriato e le due ferite mortali, una alla tempia sinistra e l'altra all'altezza del cuore. L'indomani lo trasportarono a Monchio, dove ebbe esequie e sepoltura cristiane.\nDopo la Liberazione, il 29 maggio 1945 la salma fu traslata e tumulata nel cimitero di San Valentino, con l'omaggio di tutti i parrocchiani. Essendo divenuta la sua tomba meta di pellegrinaggi, il 26 giugno 1997, con una solenne cerimonia, gli venne data nuova sepoltura all'interno della chiesa di San Valentino, nel sacrario dei parroci della pieve.\nNel 1951 la Corte di Assise di Lucca condann\u00f2 i responsabili dell'uccisione, Giuseppe Corghi, che aveva sparato, e Delciso Rioli, comandante della 27\u00aa Brigata Garibaldi \"Dolo\", a 23 anni di reclusione. La condanna venne confermata nel 1952 dalla Corte di Assise di Appello di Firenze e divent\u00f2 definitiva in Cassazione. I due furono poi condannati - in tutti e tre i gradi di giustizia - per omicidio a 22 anni di carcere, ma ne scontarono solo 6 per effetto dell'Amnistia Togliatti.\nLa beatificazione.\nDopo una serie di guarigioni riconosciute come miracolose dalla Chiesa cattolica, in quanto ottenute con la sua intercessione, il 7 gennaio 2006 \u00e8 stata aperta dall'arcidiocesi di Modena la sua causa di canonizzazione. Nel maggio 2012, la competente commissione vaticana dei teologi \"censori\" ha approvato la validit\u00e0 del suo martirio \"in odium fidei\".\nIl 28 marzo 2013 papa Francesco ha autorizzato la Congregazione delle cause dei santi a promulgare il decreto che ne riconosce il martirio. Il 5 ottobre 2013 si \u00e8 celebrata la cerimonia di beatificazione davanti a migliaia di persone riunite nel Palazzetto dello Sport di Modena.\nLa memoria.\nNell'autunno 2013 fu inoltre approntata una mostra itinerante intitolata \"Io sono di Ges\u00f9\" composta di venti pannelli. In alcune realt\u00e0 come a Rio Saliceto la mostra fu boicottata dai genitori della locale scuola \"Anna Frank\" che, con la motivazione che la mostra \"infanga la memoria della Resistenza\", ottennero la sospensione delle visite didattiche. Il vescovo della Diocesi di Reggio Emilia-Guastalla Massimo Camisasca replic\u00f2 allo stop alle visite: \nIl 15 aprile 2018, nel 73\u00ba anniversario del martirio, la signora Meris Corghi, figlia di Giuseppe Corghi, in presenza del vescovo Massimo Camisasca, ha stretto la mano alla sorella e agli altri parenti ancora in vita del Martire, lanciando un messaggio di pace e di unione per la fine di tutte le guerre \"...questa stretta di mano tra le nostre due famiglie sia il simbolo della giusta espiazione per l\u2019odio fraterno per ogni padre, per ogni nonno, per ogni bisnonno che ognuno ha nella nostra famiglia tornato vivo dalla guerra\".\nLa memoria liturgica del beato Rolando si celebra il 29 maggio, giorno della sua traslazione nel cimitero di San Valentino nel 1945. La festa liturgica \u00e8 celebrata in tutto il mondo e nelle Filippine esiste un gruppo di \u00abamici di Rolando\u00bb. Sono diffuse in tutto il mondo reliquie del giovane seminarista, generalmente frammenti della cassetta di legno in cui fu custodito il corpo."}
{"id": "1879454", "revid": "1543377", "url": "https://it.wikipedia.org/wiki?curid=1879454", "title": "Nazionale di calcio femminile della Germania", "text": "La nazionale di calcio femminile della Germania (in tedesco: \"Deutsche Fu\u00dfballnationalmannschaft der Frauen\", ) \u00e8 la rappresentativa calcistica femminile internazionale della Germania, gestita dalla Federazione calcistica della Germania (\"Deutscher Fu\u00dfball-Bund\" - DFB) e, in base alla classifica emessa dalla FIFA il 29 marzo 2019, risulta occupare il 2\u00ba posto del FIFA/Coca-Cola Women's World Ranking.\nCome membro dell'UEFA partecipa a vari tornei di calcio internazionali, come al Campionato mondiale FIFA, Campionato europeo UEFA, ai Giochi olimpici estivi e all'Algarve Cup. La sua prima partita ufficiale ha avuto luogo nel 1982.\nLa squadra tedesca \u00e8 una delle rappresentative calcistiche maggiormente titolate nella storia del calcio femminile. Due volte vincitrice del Campionato mondiale di calcio (2003 e 2007) (seconda nazionale pi\u00f9 titolata dopo gli Stati Uniti), fa della Germania l'unica nazione ad aver vinto il titolo mondiale in entrambe le categorie, per uomini e per donne. Dopo quella statunitense la nazionale tedesca \u00e8 la seconda anche per numero di piazzamenti tra le prime quattro nel campionato mondiale femminile e per numero di finali e di partite disputate. Ha vinto inoltre otto (su dodici edizioni) Campionati europei, sei dei quali consecutivi (in questo caso \u00e8 una delle due nazioni, insieme ai Paesi Bassi, ad avere vinto il titolo continentale sia nella categoria maschile che in quella femminile), quattro Algarve Cup, ed un'Olimpiade (nel 2016).\nStoria.\n1982 - 1987.\nLa prima partita ufficiale si svolse il 10 novembre 1982 contro la e vide la vittoria della Germania per 5 a 1.\nRosa.\nLista delle 26 calciatrici convocate dalla selezionatrice Martina Voss-Tecklenburg in occasione dell'Algarve Cup 2020. Le statistiche su presenze e reti realizzate sono aggiornate al 7 marzo 2020.\nRecord individuali.\nLa calciatrice Birgit Prinz, \u00e8 stata votata per tre volte la migliore calciatore del mondo (2003, 2004 e 2005), detiene il record di presenze e reti segnate nella sua nazionale e il record di reti segnate nella storia del Campionato mondiale di calcio femminile\nRecord presenze\nRecord reti"}
{"id": "1879458", "revid": "124103814", "url": "https://it.wikipedia.org/wiki?curid=1879458", "title": "Giuseppe Sergi (storico)", "text": "Ha insegnato Storia medievale per oltre quarant'anni nell\u2019Universit\u00e0 di Torino, proseguendo l'attivit\u00e0 del maestro Giovanni Tabacco nel costruire l'affermata scuola torinese di medievistica. Con i suoi studi ha rinnovato le conoscenze in tema di strade, pellegrinaggi, monasteri e poteri signorili, dimostrando di questi l'origine spontanea e non feudale.\nBiografia.\nProfessore emerito dell\u2019Universit\u00e0 di Torino, dove ha iniziato l\u2019attivit\u00e0 come assistente nel 1969, dal 1973 \u00e8 stato prima professore incaricato e poi associato di \"Istituzioni medievali\" nella Facolt\u00e0 di Lettere e Filosofia. Dal 1985 al 2015 \u00e8 stato professore ordinario di \"Storia medievale\" nella medesima Facolt\u00e0 e nel Dipartimento di Storia (poi di Studi storici). Ha tenuto seminari e svolto attivit\u00e0 di dottorato in varie universit\u00e0 italiane ed estere.\nTra gli anni Settanta e Ottanta \u00e8 stato tra i fondatori di due riviste, \u00abQuaderni medievali\u00bb e \u00abStoria e dossier\u00bb e del Gruppo Interuniversitario per la Storia dell\u2019Europa Mediterranea (Pisa). Dal 1978 al 1992 ha fatto parte del comitato direttivo di \u00abQuaderni storici\u00bb. Dal 1990 al 1995 ha affiancato Cesare Cases come condirettore vicario de \u00abL\u2019Indice dei libri del mese\u00bb, facendo successivamente parte del Coordinamento di redazione del periodico. Dal 1985 al 2008 \u00e8 stato consulente nei \u201cmercoled\u00ec\u201d della casa editrice Einaudi. Nel 2005 ha curato la sezione medievale del \u201cMuseo delle Alpi\u201d di Bard. Nel 2006 ha presieduto il comitato scientifico della mostra \"Carlo Magno e le Alpi\" (Susa), nel 2008 quello della mostra \"La scoperta delle Alpi\". \n\u00c8 consigliere del Centro Italiano di Studi sull\u2019Alto Medioevo di Spoleto, direttore del \u00abBollettino storico-bibliografico subalpino\u00bb (della Deputazione subalpina di storia patria \u00e8 nel Consiglio di presidenza), socio nazionale dell\u2019Accademia delle Scienze di Torino, componente del direttivo del CRISM (Centro di ricerca sulle istituzioni e le societ\u00e0 del medioevo - Torino), socio del Centro studi sull\u2019arco alpino occidentale. Fa parte dei comitati scientifici del \u00abBullettino dell\u2019Istituto storico italiano per il medioevo\u00bb, di \u00abStudi medievali\u00bb, di \u00abVetera Christianorum\u00bb, di \u00abArchivio per l\u2019Alto Adige. Rivista di studi alpini\u00bb, di \u00abBibliotheca Michaelica\u00bb (Bari), del Centro di studi \u201cRenato Bordone\u201d sui Lombardi, il credito e la banca (Asti)."}
{"id": "1879465", "revid": "50260530", "url": "https://it.wikipedia.org/wiki?curid=1879465", "title": "Juan Mart\u00edn Del Potro", "text": ""}
{"id": "1879466", "revid": "180559", "url": "https://it.wikipedia.org/wiki?curid=1879466", "title": "Nazionale di pallacanestro femminile dell'Italia", "text": "La nazionale di pallacanestro femminile italiana rappresenta la selezione delle migliori giocatrici di pallacanestro di nazionalit\u00e0 italiana, viene gestita dalla FIP e partecipa ai tornei internazionali femminili di pallacanestro per nazioni gestiti dalla FIBA.\nDal 26 giugno 2020 l'allenatore \u00e8 Lino Lardo, successore di Andrea Capobianco.\nStoria.\nNel 1938 la nazionale femminile si impose nei primi europei disputati a Roma vincendo l'oro. Le giocatrici, Bruna Bertolini (Trivolzio 16/1/1909), Nerina Bertolini (Trivolzio 10/06/1912), Giovanna Bortolato cap. (Treviso, 1/03/1915), Elsa Cenci (Venezia, 28/11/1915), Vittoria Ceriana (Torino, 18/04/1915), Anita Falcidieno (Genova, 18/08/1916), Anna Maria Giotto (Venezia 4/09/1915), Pia Punter (Trieste, 21/12/1915), Flaminia Theodoli (Roma, 4/01/1914), Piera Verri (Sedico 23/09/1913), Maria Luisa Domenichini riserva per infortunio (Venezia). Nel 1974 a Cagliari arriv\u00f2 il bronzo. Agli europei del 1995, guidata da Riccardo Sales, vinse l'argento.\nIncontri.\nIl primo incontro in assoluto della nazionale italiana:\nNazionali giovanili.\nLa nazionale italiana presenta categorie diverse di nazionali giovanili:"}
{"id": "1879477", "revid": "29990", "url": "https://it.wikipedia.org/wiki?curid=1879477", "title": "Peterborough (Regno Unito)", "text": ""}
{"id": "1879480", "revid": "729019", "url": "https://it.wikipedia.org/wiki?curid=1879480", "title": "Linea 1 (metropolitana di Parigi)", "text": "La linea 1 della metropolitana di Parigi, contraddistinta dal colore giallo, \u00e8 stata la prima linea ad essere inaugurata sulla rete di trasporto rapido della capitale della Francia, Parigi. La linea, la cui prima sezione \u00e8 stata inaugurata nel 1900, collega oggi La D\u00e9fense\u2013Grande Arche con Ch\u00e2teau de Vincennes. Con una lunghezza di , costituisce la via di trasporto est-ovest, importantissima per la citt\u00e0 di Parigi. Escludendo le linee RER, \u00e8 la linea sotterranea pi\u00f9 utilizzata, con 161 milioni di viaggiatori nel 2004 e 561.000 utenti al giorno in media.\nStoria.\nNel novembre 1898, Parigi decise di intraprendere le opere preliminari per una rete metropolitana, con la costruzione di una prima linea sotterranea. I lavori durarono venti mesi, sotto la direzione dell'ingegnere Fulgence Bienven\u00fce e furono finanziati da diverse societ\u00e0. Il 19 luglio 1900 la linea fu inaugurata tra Porte Maillot e Porte de Vincennes, per collegare i vari siti dell'Esposizione Universale. All'inaugurazione, erano state terminate e quindi furono aperte solo otto stazioni; le altre dieci furono gradualmente aperte tra il 6 agosto e il 1\u00ba settembre 1900. La linea seguiva l'asse est-ovest di Parigi; queste diciotto stazioni furono interamente costruite sotto il controllo dell'ing. Fulgence Bienven\u00fce, e la maggioranza di esse \u00e8 lunga 75 metri e larga 4,10. Nel marzo 1934 fu attuata la prima estensione verso la periferia est.\nNuove tecnologie e futuro.\nDal 26 dicembre 2012 la linea \u00e8 stata convertita ad un sistema di guida totalmente automatico (simile a quello della Linea 14). Si tratta dunque della prima linea fortemente utilizzata ad essere convertita senza l'interruzione del traffico, e con materiale rotabile sia automatico (MP 05) che manuale (MP 89 CC) in servizio contemporaneamente fino alla completa automatizzazione.\n\u00c8 in fase di considerazione un'estensione verso ovest della linea 1 da La D\u00e9fense verso il centro di Nanterre. L'estensione verso est a Rigollots e poi a Val de Fontenay \u00e8 anche in fase di studio.\nCaratteristiche.\nA causa delle tecniche di costruzione poco avanzate della prima decade del XX secolo, la linea 1 \u00e8 quella pi\u00f9 vicina alla superficie; molte stazioni hanno una struttura in acciaio composta da archi e pilastri che sostengono il soffitto. La linea fu costruita utilizzando il metodo \"scava-e-copri\", e, di conseguenza, segue il tracciato delle strade soprastanti. Ci\u00f2 fu fatto per facilitare la costruzione ed evitare le cantine o i sotterranei degli edifici adiacenti. La stazione della Bastiglia si trova sopra il tunnel di ingresso del canal Saint-Martin, appena sotto il marciapiede di Place de la Bastille.\nDiversamente dai treni pi\u00f9 vecchi delle altre linee, le carrozze della linea 1 sono intercomunicanti, per poter permettere ai viaggiatori di spostarsi tra le carrozze. Questo ha ridotto il numero di posti a sedere e viceversa, ha aumentato la capienza delle vetture.\nNonostante sia quasi interamente sotterranea (eccetto la stazione Bastiglia e l'attraversamento della Senna sul ponte di Neuilly), la linea 1 \u00e8 interamente coperta dalla rete telefonica mobile.\nTurismo.\nLa linea 1 passa presso diversi luoghi di interesse:"}
{"id": "1879486", "revid": "6923", "url": "https://it.wikipedia.org/wiki?curid=1879486", "title": "Santolina etrusca", "text": "La crespolina etrusca o santolina (\"Santolina etrusca\" ) \u00e8 una pianta perenne della famiglia delle Asteraceae, endemica dell'Antiappennino tosco-laziale, descritta inizialmente come \"Santolina chamaecyparissus\" L. var. \"etrusca\" e successivamente elevata al rango di specie da Marchi e D'Amato nel 1973.\nDescrizione.\n\u00c8 una pianta camefita suffruticosa.\nL'irradiazione \u00e8 legata essenzialmente ai corsi fluviali, la disseminazione \u00e8 di natura anemocora e idrocora.\nDistribuzione e habitat.\nTipica delle garighe di greto dei fiumi (Paglia, Orcia) e torrenti (Trasubbie) che hanno origine dal Monte Amiata, secondariamente colonizza luoghi incolti e scarpate."}
{"id": "1879490", "revid": "287204", "url": "https://it.wikipedia.org/wiki?curid=1879490", "title": "Aubrey de Grey", "text": "Ha studiato alla \"Sussex House School\" , alla \"Harrow School\" e al \"Trinity Hall\" di Cambridge mentre da autodidatta ha studiato la biogerontologia. Prima di interessarsi alla biologia cellulare e molecolare, ha studiato informatica all'universit\u00e0 di Cambridge, dove si \u00e8 laureato nel 1985.\nHa poi raggiunto la \"Sinclair Research Ltd\" per lavorare sullo sviluppo dell'intelligenza artificiale. Fino al 2006 \u00e8 stato in carica al dipartimento di genetica, con la possibilit\u00e0 di utilizzare la base di dati genetici FlyBase.\nHa ricevuto un titolo onorifico dall'universit\u00e0 di Cambridge per la pubblicazione della sua teoria \"The Mitochondrial Free Radical Theory of Aging\" (\"Teoria sull'invecchiamento dei radicali liberi mitocondriali\").\nCome matematico non professionista ha contribuito ad alzare da 4 a 5 il limite inferiore del problema di Hadwiger\u2013Nelson, un problema irrisolto di teoria dei grafi che consiste nello stabilire il numero di colori necessario a colorare un piano in modo che non esistano due punti qualsiasi a distanza unitaria dello stesso colore. Questo numero \u00e8 attualmente compreso tra 5 e 7.\nProgetto SENS.\nAttualmente de Grey \u00e8 impegnato nel progetto SENS (Strategies for Engineered Negligible Senescence, traducibile con \"Strategie per ingegnerizzare una senescenza trascurabile\"), che si propone di arrivare a mettere a punto terapie in grado di curare l'invecchiamento. La convinzione di base \u00e8 che l'invecchiamento consista nell'accumulazione, a livello molecolare e cellulare, di effetti collaterali prodotti dal metabolismo e che il metabolismo stesso non \u00e8 in grado di eliminare. L'accumulo di tale \"spazzatura\" fa progressivamente diminuire l'efficienza dell'organismo, finch\u00e9 esso diventa incapace di difendersi dalle malattie o di mantenere in funzione gli organi vitali. La morte \u00e8 semplicemente l'inevitabile effetto ultimo di tale accumulo. Tutto questo probabilmente perch\u00e9 la natura, preoccupandosi della sopravvivenza della specie, ha visto nell'evoluzione una strategia da preferire alla conservazione del singolo individuo, per cui, se da una parte ha progettato un sistema molto efficiente per la riproduzione, dall'altra non ha progettato un metabolismo perfettamente autopoietico, capace cio\u00e8 di ripararsi integralmente e cos\u00ec conservarsi indefinitamente una volta raggiunto il completo sviluppo. L'autopoiesi perfetta \u00e8 riscontrabile invece a livello di specie.\nLe cause note dell'invecchiamento sono riconducibili a sette categorie e a partire dagli anni '80 non ne sono state scoperte altre, nonostante le continue ricerche e il netto miglioramento delle tecniche usate:\nDe Grey ritiene che la via pi\u00f9 rapida per conquistare la longevit\u00e0 non sia quella di rallentare o impedire l'accumulo di tali danni (il che \u00e8 l'approccio della gerontologia), perch\u00e9 ci\u00f2 significa dover modificare il funzionamento del metabolismo, il che richiede di arrivare prima a comprenderlo nella sua completezza per evitare il rischio di creare invece altri tipi di danni (i processi metabolici non ancora compresi sono tantissimi e non si sa nemmeno quanto ci vorr\u00e0 per comprenderli tutti). Secondo lui \u00e8 molto pi\u00f9 facile lasciare che i danni si formino e mettere a punto terapie che si limitano a riparare ognuno di essi prima che raggiungano un livello patologico. In tal modo chi si sottoponesse periodicamente a tali terapie vivrebbe a tempo indefinito: continuerebbe ad invecchiare ma ogni 20 - 30 anni il proprio orologio biologico verrebbe riportato indietro e grazie a tale recupero di efficienza non si dovrebbe pi\u00f9 preoccupare di morire di vecchiaia. Il SENS ha gi\u00e0 teorizzato almeno una possibile soluzione per ognuna delle note categorie.\nIn un articolo della rivista scientifica \"Technology Review\" pubblicato nel 2005 gli autori hanno criticato l'intero progetto come \"ovviamente\" irrealizzabile, il che ha dato luogo ad un dibattito online con lo stesso de Grey, avendo egli rilevato la mancanza di una concreta dimostrazione ingegneristica. Tale dibattito ha portato alla \"SENS Challenge\", ossia una sfida lanciata dalla rivista che prevedeva un premio di 20.000 dollari a chiunque riuscisse a fornire una dimostrazione che soddisfacesse determinati requisiti scientifici. La rivista ha selezionato una giuria indipendente e le argomentazioni proposte sono state 5. Tre di esse sono state accolte per venir esaminate ma nessuna di esse \u00e8 stata giudicata in grado di superare la sfida. La reazione di de Grey \u00e8 stata: \u00abil risultato della SENS Challenge \u00e8 un'accusa a quei gerontologi che hanno etichettato SENS come \"non scientifico\" senza studiarne i dettagli. I giudici della SENS Challenge hanno ragione quando descrivono SENS come un progetto ingegneristico radicale e necessariamente speculativo, ma legittimo e meritevole di considerazione\u00bb.\nL'augurio \u00e8 che per arrivare a mettere a punto le terapie teorizzate sia solo una questione di tempo, dipendente esclusivamente dalla quantit\u00e0 di investimenti e di ricercatori che si impegneranno nel progetto. Secondo de Grey le prime terapie potrebbero divenir disponibili verso il 2035 e sarebbero in grado, ad esempio, di restituire ad un sessantenne un fisico da trentenne. Sempre secondo de Grey, verso il 2050 tali tecniche saranno cos\u00ec sviluppate da permettere un ringiovanimento anche di 50 anni.\nA tal proposito ha fatto riferimento al concetto di V.F.L. - Velocit\u00e0 di fuga della longevit\u00e0. Le prime terapie a divenir disponibili non saranno in grado di riparare il 100% dei danni accumulati, ma solo di restituire 20 o 30 anni di vita. Le stesse terapie risulterebbero quindi sempre meno efficaci ad ogni successiva somministrazione, a causa del sempre maggior accumulo dei danni non ancora riparabili. Per ottenere di nuovo gli stessi risultati sarebbe dunque necessario un continuo potenziamento delle cure. Diventerebbe possibile non morire pi\u00f9 di vecchiaia solo a partire dal giorno in cui il progresso tecnologico riuscir\u00e0 a battere in velocit\u00e0 il progredire dell'invecchiamento, impedendogli a tempo indefinito di raggiungere livelli letali: ogni nuovo potenziamento restituirebbe gli anni di vita necessari per poter beneficiare del potenziamento successivo. Secondo De Grey ci vorranno secoli per poter arrivare a sviluppare una cura perfetta e poter persino scegliere la propria et\u00e0 biologica.\nDe Grey ha ideato anche il concorso \"Topo Matusalemme\": ai gruppi di ricerca che dimostreranno di aver rallentato l'invecchiamento o di aver ringiovanito un topo di laboratorio verr\u00e0 assegnato un incentivo economico.\nCritiche.\n\"Technology Review\" dibattito.\nNel 2005, il \"MIT Technology Review\", in collaborazione con la Methuselah Foundation, ha annunciato un premio di 20.000 dollari per qualsiasi biologo molecolare che potesse dimostrare che la SENS era \"cos\u00ec sbagliata da non essere degna di un dibattito colto\". I giudici della sfida erano Rodney Brooks, Anita Goel, Vikram Sheel Kumar, Nathan Myhrvold e Craig Venter. Sono state presentate cinque proposte, di cui tre rispondevano ai termini della sfida. De Grey scrisse una replica ad ogni proposta, e gli sfidanti scrissero le risposte ad ogni replica. I giudici hanno concluso che nessuno degli sfidanti aveva smentito la SENS, ma la rivista ha ritenuto che una delle proposte fosse particolarmente eloquente e ben scritta e ha assegnato al concorrente 10.000 dollari. I giudici hanno anche notato che \"i sostenitori della SENS non hanno presentato un'argomentazione convincente per la SENS\" e hanno scritto che molte delle sue proposte non potevano essere verificate con il livello attuale delle conoscenze scientifiche e della tecnologia, concludendo che \"la SENS non impone l'assenso di molti scienziati esperti, ma non \u00e8 nemmeno dimostrabilmente sbagliato\" I critici individuano tre terapie proposte per la critica: la cancellazione della telomerasi somatica, l'ingegneria del genoma mitocondriale somatico, e l'uso di idrolasi microbica transgenica.\nEMBO Reports.\nUn articolo del 2005 sulla SENS pubblicato nella sezione punti di vista di \"EMBO Reports\" da 28 scienziati ha concluso che nessuna delle ipotesi di de Grey \"ha mai dimostrato di estendere la durata della vita di un organismo, per non parlare degli esseri umani\". La Fondazione di ricerca SENS, di cui de Grey \u00e8 stato cofondatore, sembra essere d'accordo con il rapporto della EMBO in quanto afferma: \"Se si vuole invertire il danno dell'invecchiamento in questo momento temo che la risposta semplice sia: non si pu\u00f2\". Ciononostante, de Grey sostiene che questo rivela un serio divario di comprensione tra scienziati e tecnologi di base e tra i biologi che studiano l'invecchiamento e quelli che studiano la medicina rigenerativa. Il comitato consultivo di ricerca della sua fondazione di ricerca SENS, composto da 25 membri, ha firmato un accordo sulla plausibilit\u00e0 dell'approccio SENS."}
{"id": "1879492", "revid": "1543377", "url": "https://it.wikipedia.org/wiki?curid=1879492", "title": "Scuola Cheng di Baguazhang", "text": "La Scuola Cheng di Baguazhang (\u7a0b\u6d3e\u516b\u5366\u638c, Chengpai Baguazhang) \u00e8 un ramo dello stile Baguazhang creato da Cheng Tinghua. Viene anche chiamato anche Chengshi Baguazhang (\u7a0b\u6c0f\u516b\u5366\u638c, Baguazhang del cognome Cheng). In questo stile viene utilizzata un atteggiamento del palmo detto Longzhaozhang (\u9f99\u722a\u638c, Palmo ad Artiglio di Drago). Anche questa branca ha come base i Bamuzhang (\u516b\u6bcd\u638c, Otto Palmi Madre) e, siccome il suo fondatore era molto esperto nello Shuaijiao, caratterizzato dalla presenza di numerose tecniche di caduta.\nDei Bamuzhang, si ritiene che solamente le prime tre tecniche di Palmo siano state insegnate da Cheng Tinghua e perci\u00f2 sono chiamate Laosanzhang (\u8001\u4e09\u638c, I tre palmi antichi). Essi sono:\nSecondo il maestro Liu Jingru (\u5218\u656c\u5112) \u00e8 dal 1949 attraverso scambi con le altre branche di Baguazhang che la Scuola Cheng utilizza tutti i Badazhang. Questo \u00e8 un elenco secondo gli insegnamenti di Cheng Youlong (\u7a0b\u6709\u9f99): 1) danhuanzhang (\u5355\u6362\u638c); 2) shuanghuanzhang (\u53cc\u6362\u638c); 3) shunshizhang (\u987a\u52bf\u638c); 4) beishenzhang (\u80cc\u8eab\u638c, il palmo dietro la schiena); 5) fanshenzhang (\u7ffb\u8eab\u638c, il palmo ruotando in senso contrario); 6) moshenzhang (\u78e8\u8eab\u638c, il palmo del muovere lentamente il corpo); 7) zhuanshenzhang (\u8f6c\u8eab\u638c, il palmo girando il corpo); 8) huishenzhang (\u56de\u8eab\u638c, palmo del corpo sinuoso)."}
{"id": "1879493", "revid": "298229", "url": "https://it.wikipedia.org/wiki?curid=1879493", "title": "Viktor Markin", "text": "Biografia.\nDopo essersi diplomato alle scuole superiori, Markin si trasfer\u00ec a Novosibirsk per frequentare la facolt\u00e0 di pediatria all'universit\u00e0, dove gli fu data la possibilit\u00e0 di praticare l'atletica leggera a livello agonistico.\nIl 27 aprile 1980 a So\u010di, Markin stabil\u00ec il primato personale nella sua specialit\u00e0, i 400 m piani, con il tempo di 46\"96, guadagnandosi il posto per i Giochi olimpici di Mosca, dove conquist\u00f2 la medaglia d'oro con il primato europeo di 44\"60, tuttora record nazionale russo, davanti all'australiano Rick Mitchell e al tedesco orientale Frank Schaffer. Nella stessa edizione dei Giochi olimpici ottenne il secondo oro nella staffetta 4\u00d7400 m, con la formazione dell'Unione Sovietica insieme a Valiulis, Linge e Chernetsky.\nDopo una pausa dall'attivit\u00e0 sportiva per completare gli studi universitari, ritorn\u00f2 in pista per i Campionati europei del 1982, dove conquist\u00f2 due medaglie di bronzo, sempre nei 400 m piani e nella staffetta 4\u00d7400 m. Ai Campionati del mondo di atletica leggera 1983 vinse la medaglia d'oro ancora nella staffetta 4\u00d7400 m.\nDopo il boicottaggio, da parte del blocco sovietico, dei Giochi olimpici di Los Angeles 1984, decise di ritirarsi definitivamente dalle competizioni sportive.\nRecord nazionali.\nSeniores.\nRecord nazionali russi"}
{"id": "1879496", "revid": "580", "url": "https://it.wikipedia.org/wiki?curid=1879496", "title": "Museo etnografico della Gambarina", "text": "Il Museo Etnografico della Gambarina \"C'era una volta\" , situato ad Alessandria, \u00e8 uno dei pi\u00f9 importanti musei della provincia di Alessandria.\nStoria.\nIl museo etnografico \"C'era una Volta\" di Alessandria \u00e8 collocato all'interno di una caserma risalente al 1700 detta \"Gambarina Vecchia\", di propriet\u00e0 del Comune. L'area espositiva si articola su due piani e misura circa 1600 metri quadrati.\nAl piano terra, sfruttando l'architettura a campate delle ex scuderie, \u00e8 stato ricavato un suggestivo percorso composto da ambientazioni che riproducono i principali momenti della vita pubblica e privata nella societ\u00e0 contadina a cavallo fra Ottocento e Novecento.\nLe diverse \"finestre sul passato\" ripropongono il momento della nascita, i giochi, la scuola, la cucina, la camera da letto, la stanza del corredo e l'evento delle nozze. Una particolare sezione \u00e8 dedicata alle due guerre mondiali con oggetti, armi e suppellettili provenienti in larga misura dalla guerra 1915-1918. La sezione dedicata ai lavori propone attrezzi e suppellettili appartenenti ai diversi laboratori artigianali (ciabattino, fabbro, falegname) e alle varie fasi della produzione agricola. Inoltre, di fronte ad ogni sezione sono collocate vetrine contenenti collezioni di oggetti relativi all'aspetto rappresentato nella scena prospiciente.\nAl piano superiore \u00e8 possibile ammirare l'allestimento di un'aula scolastica datata agli anni '30 e quello della biblioteca contenente libri risalenti a inizio '800. Completano il settore etnografico una vasta collezione di bambole e giocattoli di varie epoche e le vetrine che espongono aspetti di Alessandria quale citt\u00e0 produttiva nell'arco di un secolo.\nCollezione.\nIl museo raccoglie oggetti inerenti alla civilt\u00e0 contadina della piana circostante la citt\u00e0 e materiale relativo a vecchie industrie locali ormai scomparse. Di recente sta riorganizzando il proprio archivio fotografico. Le foto vanno dagli antichi dagherrotipi della met\u00e0 dell'Ottocento, sino a foto anni '60 ed oltre.\nIl museo ha in programma una serie di pubblicazioni (una o due all'anno) la cui serialit\u00e0 \u00e8 sottolineata da un comune titolo. \"Spezzare il cerchio\" e come sottotitolo \"I quaderni della Gambarina\" \u00e8 la dizione proposta.\nDirettrice e fondatrice del Museo \u00e8 Elena Garneri; l'arch. Piero Teseo Sassi, in veste di coordinatore, sta organizzando un Comitato Culturale che rappresenter\u00e0 il vero asse portante delle attivit\u00e0 museali. Sar\u00e0 composto di circa sedici/diciassette personaggi di spicco e di cultura nei pi\u00f9 svariati campi.\nAltra novit\u00e0 di rilievo, l'imminente \"gemellaggio\" con il torinese Museo della Scuola, della Fondazione Tancredi di Barolo. La Gambarina si proietta fuori dello stretto ambito provinciale.\nPercorsi Etnografici.\nI percorsi sono disponibili per gruppi scolastici e turistici previa prenotazione telefonica.\nAttivit\u00e0.\nIl museo organizza visite guidate, spettacoli legati ai vecchi mestieri, lezioni di alto profilo, conferenze e si presenta come il museo pi\u00f9 visitato della Provincia di Alessandria.\nAssociazione.\n\"Amici del Museo Etnografico Gambarina\" \u00e8 un'associazione di volontariato senza fini di lucro costituitasi nel 1988 e regolarmente iscritta al Registro Regionale del Volontariato (dal 26/3/1993).\nL'Associazione \u00e8 responsabile non solo dell'apertura e della manutenzione del Museo Etnografico \"C'era una Volta\", ma \u00e8 anche impegnata costantemente nella valorizzazione del patrimonio culturale legato alle tradizioni e al folklore popolare di Alessandria e Provincia.\nI fondatori dell'associazione sono coloro i quali hanno materialmente raccolto i reperti che oggi sono ospitati all'interno del museo sito in piazza della Gambarina 1, in Alessandria. Il loro lavoro e la loro dedizione hanno portato a raccogliere e preservare oggetti e testimonianze storiche di grande valore che, dal 1967 fino a prima di trovare collocazione nell'attuale sede espositiva, erano conservati presso la Scuola Elementare di Valle San Bartolomeo.\nIl fine dell'associazione non \u00e8 dunque la semplice conservazione della cultura popolare, ma soprattutto una sua costante promozione e diffusione presso l'intero territorio regionale. A queste attivit\u00e0, che costituiscono il perno dell'azione associativa, si sono affiancate nel tempo iniziative a supporto della vita culturale alessandrina e di fenomeni di emarginazione sociale.\nComitato direttivo.\nPresidente ad honorem e consigliere aggiunto e legale rappresentante dell'associazione: Garneri Elena \nPresidente: Ulandi Mirco\nVice Presidente: Sacchi Gabriele\nSegretario contabile: Teseo Sassi\nConsiglieri: Carughi Alberto, Dagnino Surekha\nProbi viri: Cestino Gianni, Mainetto Rossella"}
{"id": "1879498", "revid": "289247", "url": "https://it.wikipedia.org/wiki?curid=1879498", "title": "Marcantonio Coloccio", "text": ""}
{"id": "1879504", "revid": "1543377", "url": "https://it.wikipedia.org/wiki?curid=1879504", "title": "New Queer Cinema", "text": "New Queer Cinema \u00e8 un'espressione coniata nel 1992 dalla critica e giornalista femminista B. Rudy Rich in un articolo su \"Village Voice\". La giornalista analizzando la stagione cinematografica appena conclusa, not\u00f2 una ricca presenza di film a tematica omosessuale.\nStoria.\nI film di quel periodo hanno segnato un traguardo importante per la comunit\u00e0 gay statunitense, e non solo. Il New Queer Cinema \u00e8 riuscito a mobilitare la comunit\u00e0 LGBT pronta a dichiarare la propria identit\u00e0 anche grazie al grande schermo, riconoscendosi in un nuovo genere cinematografico lontano dai prodotti patinati e velati hollywoodiani. Le produzioni indipendenti a tematica gay sono aumentate con il proliferare di festival cinematografici a tema e con l'apertura a questo genere da parte di festival importanti, come quello di Berlino e il Sundance Film Festival.\nDestinata soprattutto ad un pubblico LGBT, questa nuova corrente \u00e8 riuscita a catturare l'attenzione di un pubblico pi\u00f9 variegato, interessato a produzioni d'avanguardia o a basso costo.\nQueer \u00e8 nato come termine dispregiativo, ma in seguito legittimato e adottato nella comunit\u00e0 gay in chiave positiva. La corrente New Queer Cinema non ha delle caratteristiche ben precise, ma ha la volont\u00e0 di sperimentare nuovi linguaggi e rivisitare i generi tradizionali, per rappresentare l'omosessualit\u00e0 senza nessun tipo di tab\u00f9, dando un'immagine positiva di gay e lesbiche. Il New Queer non privilegia nessun genere in particolare, ma spazia dalla commedia al drammatico, dal noir all'underground, toccando temi come AIDS, prostituzione, transessualit\u00e0 e molti altri.\nEsponenti di questo nuove filone cinematografico sono registi come Todd Haynes, Gregg Araki, Tom Kalin, Derek Jarman, Gus Van Sant e molti altri. Questi registi realizzarono i loro film nel periodo in cui la comunit\u00e0 gay era impegnata nel far valere i propri diritti, nel pieno della crisi AIDS agli inizi degli anni ottanta e con il nascere di una politica neo-conservatrice che port\u00f2 alla presidenza degli Stati Uniti Ronald Reagan ed in seguito George H. W. Bush.\nQuesta tendenza trova tra i suoi massimi esponenti cineasti europei gi\u00e0 affermati come Pedro Almod\u00f3var e Rainer Werner Fassbinder, ma ha radici ben pi\u00f9 lontane in registi del calibro di Alfred Hitchcock. Tra i primi film considerati New Queer, \"Mala Noche\" di Gus Van Sant, \"Swoon\" di Tom Kalin, \"The Living End\" di Gregg Araki, \"Poison\" di Todd Haynes. Altri registi, che possono essere considerati esponenti di questo genere, sono il taiwanese Ang Lee e il canadese Bruce LaBruce, quest'ultimo pi\u00f9 indirizzato verso un genere underground al limite della pornografia. In campo lesbico film come \"Go Fish\", \"Gia - Una donna oltre ogni limite\", \"Due ragazze innamorate\", \"Ho sparato a Andy Warhol\", hanno lasciato il segno."}
{"id": "1879506", "revid": "71433", "url": "https://it.wikipedia.org/wiki?curid=1879506", "title": "New queer cinema", "text": ""}
{"id": "1879508", "revid": "228587", "url": "https://it.wikipedia.org/wiki?curid=1879508", "title": "Soziedad Alkoholika", "text": "I Soziedad Alkoholika sono un gruppo spagnolo crossover thrash. Nelle loro canzoni traspare una forte critica verso il fascismo, il razzismo ed il sessismo.\nStoria.\nI Soziedad Alkoholika nacquero nel 1988 a Vitoria, nei Paesi Baschi. Dal 2002, su pressione dell'\"Asociaci\u00f2n Victimas del Terrorismo\" e di organizzazioni conservatrici, come il Partido Popular, furono cancellati alcuni dei loro concerti, poich\u00e9 accusati di istigazione al terrorismo. Da allora numerosi furono i ricorsi presentati sia dalla band che dall'AVT. "}
{"id": "1879509", "revid": "767487", "url": "https://it.wikipedia.org/wiki?curid=1879509", "title": "Gamera - Daikaij\u016b k\u016bch\u016b kessen", "text": ", noto in inglese come \"Gamera: Guardian of the Universe\", \u00e8 un film del 1995 diretto da Sh\u016bsuke Kaneko, primo film della trilogia Heisei dedicata alla tartaruga gigante Gamera.\nTrama.\n1995: uno strano oggetto galleggiante naviga nell'Oceano Pacifico, causando danni a varie imbarcazioni. Un gruppo di studiosi sbarca sulla \"cosa\" e scopre un amuleto ed una lastra di pietra con delle iscrizioni. La traduzione del testo riveler\u00e0 che l'oggetto \u00e8 Gamera, la tartaruga gigante creata dagli atlantidei per combattere dei mostri vampiri simili a pterodattili, frutto dell'ingegneria genetica, chiamati Gaos.\nContemporaneamente, tre Gaos appaiono nell'arcipelago di Goto, provocando varie devastazioni. La dottoressa Mayumi Naganime, rischiando la vita, riesce ad osservare i mostri. Viene tesa una trappola ai kaij\u016b all'interno dello stadio di Fukuoka mediante una gran quantit\u00e0 di carne, ma grazie al loro raggio ultrasonico i Gaos riusciranno a fuggire. La fuga di uno di loro \u00e8 per\u00f2 breve: verr\u00e0 infatti ucciso da Gamera. Uno degli studiosi che ha analizzato la lastra dona l'amuleto alla figlia Asagi, non sapendo che in tal modo verr\u00e0 creato un legame psichico tra la ragazza e il mostro. Gamera riesce, mediante le sue potenti sfere al plasma, a distruggere un altro Gaos, ma viene attaccato dall'ultimo mostro rimasto.\nAsagi, a causa del suo amuleto, rimane gravemente ferita, al pari di Gamera. Gaos, ormai diventato gigantesco per la grande quantit\u00e0 di sangue assunta, attacca Tokyo. Gamera, ristabilitosi, affronta Gaos in un combattimento che devasta gran parte della citt\u00e0. Asagi scopre di poter trasferire energia psichica a Gamera, che riesce a distruggere Gaos con l'aiuto della ragazza."}
{"id": "1879511", "revid": "125225722", "url": "https://it.wikipedia.org/wiki?curid=1879511", "title": "I maschi", "text": "I maschi \u00e8 una canzone della cantante italiana Gianna Nannini, scritta assieme al chitarrista Fabio Pianigiani nel 1987.\nIl singolo viene presentato in una versione speciale ed eseguita il 31 ottobre di quell'anno al World Popular Song Festival di Tokyo, in Giappone.\nLa canzone \u00e8 tratta dall'album Maschi e altri, primo greatest hits della Nannini a vendere un milione di copie in Europa. Viene inserita anche nei greatest hits Bomboloni (1996) , GiannaBest (2007) e HitStory (2016).\nTracce.\n(incluso nel Maxi vinile e Mini CD \"Voglio fare l'Amore\" 1989).\nIl Brano \u00e8 anche presente in versione Live nell'album GIANNISSIMA (1991).\nIl Brano \u00e8 anche presente in versione EDIT diversa dal 45gg negli album BOMBOLONI (1996) GIANNABEST (2007) e HITSTORY (2016).\nIl Brano \u00e8 anche presente in versione acustica e riorchestrata nell'album PERLE (2004)."}
{"id": "1879516", "revid": "125077116", "url": "https://it.wikipedia.org/wiki?curid=1879516", "title": "Aida Turturro", "text": "Biografia.\nAida Turturro \u00e8 conosciuta principalmente per aver interpretato la parte di Janice Soprano, sorella del boss della malavita Tony, nella pluripremiata serie televisiva HBO \"I Soprano\", dal 2000 al 2007.\nCugina degli attori John e Nicholas Turturro, ha debuttato sul grande schermo vincendo il Sundance Film Festival nel 1989 con il film \"True Love\". Da allora, a parte ne \"I Soprano\", ha alternato le sue apparizioni fra cinema e TV, avendo spesso ruoli di caratterista e lavorando soprattutto in commedie, dove ha potuto esibire una recitazione istintiva e sopra le righe, accentuata anche dalla sua corporatura e la fluente chioma riccia.\nTra le sue partecipazioni pi\u00f9 importanti al cinema, quelle in \"Sleepers\" (1996) di Barry Levinson e in \"Al di l\u00e0 della vita\" (1999) di Martin Scorsese.\nNel 2008 ha partecipato a 3 episodi di \"E.R. - Medici in prima linea\".\nNel gennaio 2010 debutta nello spettacolo teatrale \"Italian Folktales\", adattamento di alcune fiabe di Italo Calvino, scritto e diretto dal cugino John Turturro. Lo spettacolo \u00e8 prodotto dal Teatro Stabile di Torino e debutta al Teatro Carignano, in prima mondiale, il 19 gennaio 2010.\nNel 2011 recita nel film \"Mozzarella Stories\".\nAida Turturro \u00e8 affetta da artrite reumatoide."}
{"id": "1879521", "revid": "486946", "url": "https://it.wikipedia.org/wiki?curid=1879521", "title": "Traumi psichici", "text": ""}
{"id": "1879522", "revid": "31620", "url": "https://it.wikipedia.org/wiki?curid=1879522", "title": "Accademia di S. Luca", "text": ""}
{"id": "1879524", "revid": "88740", "url": "https://it.wikipedia.org/wiki?curid=1879524", "title": "Wolfen", "text": "Wolfen \u00e8 una frazione della citt\u00e0 tedesca di Bitterfeld-Wolfen, nella Sassonia-Anhalt.\nStoria.\nWolfen fu citata per la prima volta intorno al 1400, e costituiva un piccolo centro rurale, posto nei pressi della citt\u00e0 di Bitterfeld.\nAgli inizi del XX secolo, anche Wolfen fu investita dallo sviluppo dell'industria chimica nella regione, trasformandosi in popoloso centro operaio. Nel 1909 la AGFA costu\u00ec un grande stabilimento per la produzione di pellicole.\nIl 7 ottobre 1958 il comune di Wolfen assunse lo status di citt\u00e0.\nIl 1\u00ba luglio 2007 la citt\u00e0 di Wolfen fu fusa con la citt\u00e0 di Bitterfeld e i comuni di Greppin, Holzwei\u00dfig e Thalheim, formando la nuova citt\u00e0 di Bitterfeld-Wolfen."}
{"id": "1879527", "revid": "326822", "url": "https://it.wikipedia.org/wiki?curid=1879527", "title": "Il Parco delle Camelie", "text": ""}
{"id": "1879529", "revid": "599013", "url": "https://it.wikipedia.org/wiki?curid=1879529", "title": "Benvenuto Fineschi", "text": "Carriera al Palio di Siena.\nFineschi corse il suo primo Palio di Siena alla non giovanissima et\u00e0 (per un fantino del Palio) di 35 anni. In totale le sue presenze in piazza sono state otto, delle quali la met\u00e0 sotto i colori dell'Istrice. Fineschi vinse il suo unico Palio di Siena nel luglio del 1905, proprio con l'Istrice, montando il cavallo Ida.\nLa sua vittoria nel 1905 era annunciata: \"Benvenuto\" si presentava ai canapi da vincitore di tutte le prove (compresa la \"\"provaccia\"). E non fall\u00ec nemmeno nei tre giri di Palio.\nEcco la cronaca della vittoria tratta da \"La Vedetta Senese\"\" del 3 luglio 1905:\n\"\u00abLa mossa fu bellissima, scapp\u00f2 prima la contrada della Lupa, seguita dalla Selva, dalla Chiocciola, dalla Torre eppoi dall'Istrice. La Chiocciola sorpass\u00f2 subito le due contrade che le stavano avanti e rimase prima per circa due girate e mezzo. Alla terza girata per\u00f2, presso la pianata, l'Istrice, sorpassate a sua volta, dopo lo scambio di poche nerbate, la Torre ed il Bruco, si avvicin\u00f2 alla Chiocciola, ingaggiando con essa viva lotta per sorpassarla e scambiando con essa una infinit\u00e0 di nerbate. La lotta fu breve per\u00f2 e in un momento si vide l'Istrice primo, rimanendovi fino alla vincita.\u00bb\"\nL'ultima sua presenza paliesca \u00e8 avvenuta nell'agosto 1914.\nFineschi fu anche allevatore di cavalli, e uno di essi (un sauro) vinse il Palio del 16 agosto del 1912, montato dal fantino Alfonso Menichetti (detto \"Nappa\").\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1879531", "revid": "86599", "url": "https://it.wikipedia.org/wiki?curid=1879531", "title": "30P/Reinmuth", "text": "La Cometa Reinmuth 1, formalmente indicata 30P/Reinmuth, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta il 22 febbraio 1928 dall'astronomo tedesco Karl Wilhelm Reinmuth dall'Osservatorio di Heidelberg in Germania.\nAd un primo calcolo della sua orbita, fu stimato un periodo orbitale di 25 anni, successivamente rivisto in 7 anni. Tale valore port\u00f2 ad ipotizzare che si trattasse della cometa 69P/Taylor, persa dal 1915, tuttavia successivi calcoli fatti da George Van Biesbroeck dimostrarono che si trattava di due comete distinte.\nIl passaggio del 1935 fu osservato nonostante non fosse favorevole. Nel 1937 un passaggio ravvicinato al pianeta Giove (0,70 UA), aument\u00f2 la distanza perielica ed il periodo dell'orbita della cometa. A causa di errori di calcolo, il passaggio del 1942 non fu osservato, mentre furono osservati tutti i passaggi successivi.\nLa cometa passer\u00e0 in prossimit\u00e0 della Terra (0,83\u00a0UA) il 25 gennaio 2039."}
{"id": "1879535", "revid": "287204", "url": "https://it.wikipedia.org/wiki?curid=1879535", "title": "Fratton Park", "text": "Il Fratton Park \u00e8 uno stadio della citt\u00e0 inglese di Portsmouth, nell'Hampshire. Sede delle partite casalinghe dei , fu costruito nel 1898 e inaugurato il 6 settembre 1899. Pu\u00f2 contenere 21.110 persone.\nIl record di affluenza si \u00e8 registrato il 26 febbraio 1949, quando vi accorsero 51.385 spettatori per assistere a Portsmouth-Derby County di FA Challenge Cup."}
{"id": "1879544", "revid": "486946", "url": "https://it.wikipedia.org/wiki?curid=1879544", "title": "Parlamento del nord", "text": ""}
{"id": "1879547", "revid": "486946", "url": "https://it.wikipedia.org/wiki?curid=1879547", "title": "Parlamento di Mantova", "text": ""}
{"id": "1879548", "revid": "486946", "url": "https://it.wikipedia.org/wiki?curid=1879548", "title": "Parlamento Padano", "text": ""}
{"id": "1879555", "revid": "287204", "url": "https://it.wikipedia.org/wiki?curid=1879555", "title": "Barriera corallina della Nuova Caledonia", "text": "La Barriera corallina della Nuova Caledonia (in francese: \"Lagons de la Nouvelle-Cal\u00e9donie\", in inglese: \"New Caledonia Barrier Reef\", in corso: \"Barr\u00ecera Curallina di a Nova Caledonia\", in kanak: \"Kanaky Temuntu Lagons\") \u00e8 una barriera corallina situata appunto in Nuova Caledonia. Si tratta della seconda barriera corallina pi\u00f9 lunga del mondo, superata solo dalla Grande barriera corallina australiana.\nNel 2008 l'UNESCO inser\u00ec questa barriera corallina tra i patrimoni dell'umanit\u00e0, dandole il nome di Lagune della Nuova Caledonia.\nDescrizione.\nLa barriera corallina della Nuova Caledonia contorna Grande Terre, l'isola pi\u00f9 grande dell'arcipelago, oltre all'Ile des Pins ed altre isole minori, raggiungendo una lunghezza complessiva di 1500\u00a0km. La barriera forma una laguna di 24000\u00a0km\u00b2, con una profondit\u00e0 media di 25 metri. La barriera spazia dai 30 chilometri dalla costa, fino a raggiungere i 200\u00a0km nord-ovest. La parte nord-occidentale comprende Belep Islands ed altre isole sabbiose. Nella barriera si aprono numerosi passaggi naturali che permettono di raggiungere l'oceano. Il passaggio di Boulari, che porta a Numea, capitale e porto principale della Nuova Caledonia, \u00e8 segnalata dal faro di Amedee.\nFlora e fauna.\nLa barriera ospita una ricca biodiversit\u00e0, con un alto livello di endemismo, tra cui la specie a rischio di estinzione del Dugong dugon. \u00c8 anche un luogo importante per la sopravvivenza della tartaruga verde \"(Chelonia mydas)\".\nBuona parte della barriera \u00e8 in buona salute. La parte orientale \u00e8 stata danneggiata dalla presenza di nichel dovuta alle miniere di Grand Terre. La sedimentazione dovuta all'industria mineraria, all'agricultura ed al pascolo ha intaccato la barriera nei pressi delle foci dei fiumi, peggiorata anche dalla distruzione delle foreste di mangrovia che permettevano di fermare i sedimenti. Alcune zone della barriera sono state letteralmente sepolte sotto a metri di limo.\nNel gennaio 2002 il governo francese chiese all'UNESCO l'iscrizione della barriera tra i patrimoni dell'umanit\u00e0; richiesta accettata nel 2008."}
{"id": "1879556", "revid": "767487", "url": "https://it.wikipedia.org/wiki?curid=1879556", "title": "Ville Kaunisto", "text": ""}
{"id": "1879557", "revid": "120918158", "url": "https://it.wikipedia.org/wiki?curid=1879557", "title": "Linda Harrison", "text": "Biografia.\nDopo una carriera da modella, intraprese quella di attrice. Il ruolo che la rese maggiormente nota fu quello della muta Nova, al fianco di Charlton Heston, nei primi due film tratti dal romanzo \"Il pianeta delle scimmie\": \"Il pianeta delle scimmie\" (1968) e \"L'altra faccia del pianeta delle scimmie\" (1969). Ha poi recitato anche in un cameo nel \"remake\" omonimo del primo film, che Tim Burton realizz\u00f2 nel 2001.\nFu anche la prima attrice (nel 1967) a vestire i panni di Wonder Woman, nell'episodio pilota di una serie che tuttavia non vide mai la luce.\n\u00c8 stata sposata al produttore cinematografico Richard D. Zanuck dal 1968 al 1978.\nNel 2021 torna alla recitazione nel film \"Midnight Massacre\" di cui \u00e8 anche la produttrice."}
{"id": "1879558", "revid": "76963", "url": "https://it.wikipedia.org/wiki?curid=1879558", "title": "Salvo Cuccia", "text": "Biografia.\nIl campo di ricerca al quale si \u00e8 dedicato Salvo Cuccia dalla fine degli anni ottanta consiste nella fusione tra videoarte, fiction e documentario.\nNel 2005 il suo documentario \"D\u00e9tour De Seta\", incentrato sul regista Vittorio De Seta, \u00e8 stato presentato da Martin Scorsese al Tribeca Film Festival a New York, e al Full Frame Documentary Film Festival. di Durham.\nNel 2006 ha girato il documentario \"Oltre Selinunte\", anch'esso in concorso al Full Frame Documentary Film Festival e vincitore del premio CinemAvvenire al XXIV Torino Film Festival.\nNel 2007 ha ideato e diretto il progetto Albasuite, una serie di documentari sulla comunit\u00e0 albanese d'Italia, gli \"arb\u00ebresh\u00eb\".\nNel 2011 ha realizzato il documentario \"1982. L'Estate di Frank\" con Dweezil Zappa, Diva Zappa, Massimo Bassoli. Prodotto da Eleonora Cordaro per \"Magazzini Einstein\" di Rai Educational. \u00c8 andato in onda su RAI a gennaio del 2012. \u00c8 incentrato su un viaggio in Sicilia di Frank Zappa e di un suo concerto a Palermo.\nNel 2013 ha realizzato il documentario \"Summer 82 - When Zappa came to Sicily\", prodotto da Eleonora Cordaro, dalla Abra&amp;Cadabra e dallo Zappa Family Trust, con Frank Zappa, Gail Zappa, Moon Unit Zappa, Dweezil Zappa, Diva Zappa, Mathilda Doucette Zappa, Megan Zappa, Massimo Bassoli, Steve Vai, Thomas Nordegg, Tanino Liberatore, Joe Travers, presentato fuori concorso alla 70\u00aa Mostra internazionale d'arte cinematografica di Venezia 2013.\nNel 2014 ha realizzato il documentario \"Hippie Sicily\", sulla comune hippy di Terrasini e il contesto underground italiano degli anni '70. Trasmesso su Sky Arte. \nNel 2015 ha realizzato il documentario \"Il Soldato Innamorato\", tratto dal \"Diario della Guerra 15/18\" di Salvatore Cuccia, nonno di Salvo, che dal 1968 al 1972 scrisse le sue memorie di guerra. Prodotto dal Abra&amp;Cadabra con RAI Cinema.\nSempre nel 2015 ha realizzato il suo primo lungometraggio di finzione \"Lo Scambio\" con Filippo Luna, Barbara Tabita, Paolo Briguglia, Maziar Firouzi, Vincenzo Pirrotta, Tommaso Caporrimo, Sergio Vespertino, con la sceneggiatura di Alfonso Sabella, Marco Alessi, Federica Cuccia, Salvo Cuccia. Prodotto da Eleonora Cordaro per Abra&amp;Cadabra con RAI Cinema, presentato in concorso al 33 Torino Film Festival 2015, Premio Speciale della Giuria a Annecy Cinema Italien 2016.\nNel 2018 ha realizzato il film documentario La Spartenza, tratto dalla biografia di Tommaso Bordonaro, emigrato dalla Sicilia negli USA nel 1947. Sceneggiatura di Federica Cuccia e Salvo Cuccia. Prodotto da Eleonora Cordaro per Abra&amp;Cadabra con RAI Cinema, trasmesso su Speciale TG1. \nCollaborazioni.\n\u00c8 stato aiuto regista di Ra\u00fal Ruiz.\nDal 1995 collabora con la produttrice Eleonora Cordaro.\nHa collaborato con i musicisti David Moss, Federico Incardona, Bob Ostertag, Roberto Paci Dal\u00f2, Gianni Gebbia, Peter Kowald, Jean Marc Montera, Domenico Sciajno."}
{"id": "1879561", "revid": "33751", "url": "https://it.wikipedia.org/wiki?curid=1879561", "title": "Cochi", "text": ""}
{"id": "1879565", "revid": "767487", "url": "https://it.wikipedia.org/wiki?curid=1879565", "title": "Laurens Hammond", "text": "Biografia.\nGiovent\u00f9.\nLaurens Hammond nacque ad Evanston, nell'Illinois, da William Andrew e Idea Louise Strong Hammond. Laurens dimostr\u00f2 una grande abilit\u00e0 tecnica gi\u00e0 da piccolo. Suo padre William era morto nel 1898, presumibilmente per il carico derivante dalla gestione della First National Bank, che egli stesso aveva fondato. In seguito alla morte del marito, Idea, che era un'artista di professione, si trasfer\u00ec con Laurens in Francia per proseguire i propri studi. Fu durante la loro permanenza in Francia che Laurens inizi\u00f2 a sviluppare molte delle sue prime invenzioni.\nPrime invenzioni.\nAl ritorno ad Evanston della sua famiglia, Laurens, che aveva 14 anni, parlava molto bene il francese e il tedesco. Aveva gi\u00e0 progettato un dispositivo di cambio automatico per l'automobile. Su suggerimento della madre, lo sottopose all'attenzione dei meccanici del produttore francese Renault, che lo respinsero.\nUniversit\u00e0.\nLaurens studi\u00f2 ingegneria meccanica presso la Cornell University e divent\u00f2 membro della confraternita Delta Upsilon. Si laure\u00f2 con lode nel 1916. In quel periodo il pensiero di molti era rivolto alla prima guerra mondiale, che era in corso di svolgimento e Laurens stesso contribu\u00ec agli sforzi bellici prestando servizio nella American Expeditionary Forces in Francia.\nInvenzioni.\nAlla fine della guerra si trasfer\u00ec a Detroit, nel Michigan, dove ebbe la fortuna di trovare lavoro come ingegnere capo presso la Gray Motor Company, un'azienda produttrice di motori marini. Nel 1920 invent\u00f2 un orologio azionato da una molla silenziosa. Tale invenzione port\u00f2 a Laurens abbastanza denaro da permettergli di lasciare la Gray Motor Company e affittare un locale per s\u00e9 a New York, dove inizi\u00f2 lo sviluppo di un motore elettrico sincrono che avrebbe in seguito utilizzato per la produzione dei suoi orologi elettrici e che in seguito portarono all'invenzione dell'organo basato sulle ruote foniche (dette \"tonewheel\").\nNel 1922, Hammond invent\u00f2 il sistema cinematografico stereoscopico Teleview, in associazione con la 3-D films, basato sul sistema a otturatori alternati meccanici. Nello stesso anno venne distribuito nelle sale dotate di questo sistema un film, \"Radio-Mania\". Hammond assistette alla prima presso il Selwyn Theatre di New York nel dicembre del 1922, ma nonostante il successo di critica, i problemi legati all'installazione delle costose macchine nei vari cinema provocarono l'abbandono del progetto.\nHammond non era un musicista ma apprezzava molto gli effetti benefici della musica e voleva rendere pi\u00f9 accessibile alle masse la disponibilit\u00e0 di uno strumento musicale abbastanza sofisticato. Nel 1933, per questo motivo, inizi\u00f2 a dedicare la sua attenzione allo sviluppo di un organo elettronico. Acquist\u00f2 un pianoforte usato e cominci\u00f2 con lo scartare tutto tranne la meccanica della tastiera. Utilizzando la tastiera del pianoforte come un controller, pot\u00e9 fare degli esperimenti con diversi metodi per la generazione del suono, finch\u00e9 non trov\u00f2 quello che ritenne il pi\u00f9 congeniale \u2013 la ruota fonica (o tonewheel) \u2013.\nIl contabile che seguiva la sua azienda, W. L. Lahey, era l'organista della vicina St. Christopher's Episcopal Church, pertanto Laurens si consult\u00f2 con lui durante lo sviluppo del suo strumento e chiese un riscontro sulla qualit\u00e0 del suono risultante. Utilizzando tutta la sua esperienza meccanica e manifatturiera, mise perfettamente a punto il generatore di suono prima ancora di entrare nella fase produttiva dell'organo Hammond. Il numero degli organi Hammond originali ancora in uso \u00e8 di per s\u00e9 testimonianza della qualit\u00e0 del progetto originale, cos\u00ec come della bont\u00e0 dell'esecuzione del prodotto.\nLaurens deposit\u00f2 la sua domanda di brevetto il 19 gennaio 1934. In quel momento storico la disoccupazione era un problema generalizzato, per via della Grande depressione, forse anche per questo motivo il tempo impiegato dall'ufficio brevetti fu piuttosto breve, con la speranza che la richiesta di Hammond potesse permettere la creazione di opportunit\u00e0 lavorative nell'area.\nNegli anni fra il 1938 e il 1942 Hammond produsse inoltre il Novachord, il primo sintetizzatore elettronico polifonico, che non ottenne per\u00f2 grande successo a causa del costo elevato.\nLa Seconda Guerra Mondiale.\nLa seconda guerra mondiale forn\u00ec a Laurens nuove aree per dimostrare le proprie capacit\u00e0 tecniche. Contribu\u00ec allo sviluppo dei controlli per i missili teleguidati e gli fu riconosciuto il brevetto per i sensori dell'infrarosso e luminosi per la guida delle bombe, i controlli per le \"glide bomb\", un otturatore per fotocamera ed un nuovo tipo di giroscopio.\nPensionamento.\nLaurens Hammond lasci\u00f2 il suo ruolo di presidente della sua azienda nel 1955, per poter avere pi\u00f9 tempo di concentrarsi sulla ricerca e nello sviluppo di nuove idee. Il 12 febbraio 1960, all'et\u00e0 di 65 anni, si ritir\u00f2 in pensione. Al momento del suo collocamento a riposo, aveva ottenuto 90 brevetti e ne ottenne ulteriori 20 prima della sua morte.\nAlla morte di Hammond, avvenuta nel 1973 a causa di una neoplasia, gi\u00e0 vi erano pi\u00f9 di trenta costruttori di organi elettrici o elettronici, numero che sarebbe ulteriormente aumentato alla fine degli anni 1970, quando il crescere della domanda per organi per uso domestico crebbe in proporzioni enormi."}
{"id": "1879566", "revid": "83531", "url": "https://it.wikipedia.org/wiki?curid=1879566", "title": "Wolfgang Helbig", "text": "Vita.\nStudi\u00f2 filologia classica e archeologia all'Universit\u00e0 di G\u00f6ttingen tra il 1856 e il 1861.\nRealizz\u00f2 viaggi in Italia, Francia, Grecia, Russia e Nordafrica.\nNel 1887 Helbig present\u00f2 per la prima volta la fibula prenestina all'Istituto Archeologico Germanico di Roma, della cui autenticit\u00e0 fin da subito si sospett\u00f2 da parte di alcuni (fra i pi\u00f9 illustri, l'archeologa e epigrafista Margherita Guarducci), sia per l'assenza di documentazione certa sul luogo del ritrovamento, sia per anomalie epigrafiche, sia per via della familiarit\u00e0 di Helbig con l'abile antiquario e falsario Francesco Martinetti. Nel 2011 un'analisi chimico-strutturale ne ha fortemente supportato l'autenticit\u00e0."}
{"id": "1879570", "revid": "125794363", "url": "https://it.wikipedia.org/wiki?curid=1879570", "title": "HTML5", "text": "L'HTML 5 \u00e8 uno dei linguaggi di programmazione pi\u00f9 usati sul web, serve soprattutto per creare siti Web. Introdotto nel ottobre del 2014.\nStoria.\nLo sviluppo venne avviato dal gruppo di lavoro \"Web Hypertext Application Technology Working Group\" (WHATWG) (fondato nel 2004 da sviluppatori appartenenti ad Apple, Mozilla Foundation ed Opera Software) che si pose come obiettivo quello di progettare delle specifiche per lo sviluppo di applicazioni web, focalizzandosi su miglioramenti e aggiunte ad HTML e alle tecnologie correlate.\nInizialmente in contrasto con il World Wide Web Consortium per le lungaggini nel processo di evoluzione dello standard html e per la decisione del W3C di orientare la standardizzazione verso l'XHTML 2 che non garantiva retro compatibilit\u00e0, lo stesso W3C ha poi riconosciuto valide tali motivazioni, annunciando di creare un apposito gruppo per la standardizzazione dell'HTML5 e abbandonare l'XHTML 2.0.\nDal 2007 il WHATWG ha collaborato con il W3C in tale processo di standardizzazione, per poi decidere nel 2012 di separarsi dal processo di standardizzazione del W3C, creando di fatto due versioni dell'HTML5: la versione del WHATWG viene definita come \"HTML Living Standard\" e quindi in continua evoluzione, mentre quella del W3C sar\u00e0 un'unica versione corrispondente ad uno \"snapshot\" del Living Standard.\nLa prima Candidate Recommendation \u00e8 stata pubblicata dal W3C il 17 dicembre 2012, e la prima versione dello standard \u00e8 stata pubblicata come Recommendation il 28 ottobre 2014.\nLa versione HTML 5.1 \u00e8 stata pubblicata dal W3C come Recommendation il 1\u00ba novembre 2016.\nLa versione HTML 5.2 \u00e8 stata pubblicata dal W3C come Recommendation il 14 dicembre 2017\nLa versione HTML 5.3 \u00e8 stata pubblicata dal W3C come Recommendation il 28 gennaio 2021.\nTag deprecati.\nHTML5 ha deprecato i seguenti tag e attributi presenti in HTML4 poich\u00e9 la loro funzione \u00e8 ora gestita dai CSS3:\nCSS3.\nHTML5 e CSS3 (l'evoluzione di CSS2) costituiscono un linguaggio turing completo, condizione sufficiente per un linguaggio per essere considerato un linguaggio di programmazione.\nSEO.\nHTML5 \u00e8 progettata per migliorare la SEO rispetto alle versioni precedenti di HTML.\nSupporto dei browser.\nAlla nascita di HTML5 il motore di rendering Webkit (Chrome e Safari) fu il primo a interpretare in modo corretto molti dei nuovi codici, il secondo ad aggiornarsi da quel punto di vista fu Gecko (Firefox) e per ultimo Trindent (Internet Explorer). Per alcuni anni i siti web che utilizzavano i nuovi tag HTML disponibili venivano visti in maniera differente a seconda del browser che utilizzava l'utente. In parte questo problema veniva risolto da tecniche come CSS alternativi appositamente per Internet Explorer, commenti condizionali su misura per esso e librerie JavaScript come Modernizr. Dal 2019 Microsoft Edge supporta la maggior parte delle specifiche HTML5.\nNovit\u00e0.\nLe novit\u00e0 introdotte dall'HTML5 rispetto all'HTML4 sono finalizzate soprattutto a migliorare il disaccoppiamento fra struttura, definita dal markup, caratteristiche di resa (tipo di carattere, colori, eccetera), definite dalle direttive di stile, e contenuti di una pagina web, definiti dal testo vero e proprio. Inoltre l'HTML5 prevede il supporto per la memorizzazione locale di grandi quantit\u00e0 di dati scaricati dal web browser, per consentire l'utilizzo di applicazioni basate su web (come per esempio le caselle di posta di Google o altri servizi analoghi) anche in assenza di collegamento a Internet.\nIn particolare:\nWAI ARIA.\nWAI-ARIA (\"Web Accessibility Initiative - Accessible Rich Internet Applications\") \u00e8 un insieme di documenti pubblicati dal W3C (World Wide Web Consortium) che specificano come aumentare l'accessibilit\u00e0 dei contenuti dinamici e dei componenti per l'interfaccia utente sviluppati con AJAX, HTML, JavaScript e altre tecnologie collegate. HTML5 ha aggiunto nuove regole WAI ARIA.\nOrientamento del dispositivo.\nL'eventocodice_4viene generato quando sono disponibili nuovi dati da un sensore di orientamento sull'orientamento corrente del dispositivo rispetto al riquadro delle coordinate terrestri. Questi dati vengono raccolti da un magnetometro all'interno del dispositivo. In pratica, quando si ruota il dispositivo su cui la pagina web viene visualizzata, l'oggetto che contiene questa API ruota in base all'asse x, y o z del dispositivo.\nCodice base:\nwindow.addEventListener('deviceorientation', function(event) {\n var a = event.alpha;\n var b = event.beta;\n var g = event.gamma;\n}, false);\nMovimento.\nGli eventi di movimento vengono gestiti allo stesso modo degli eventi di orientamento, tranne per il fatto che hanno il proprio nome di evento: codice_5.\nEsempio:\nwindow.addEventListener(\"devicemotion\", handleMotion, true);\nRispetto a codice_4 le informazioni fornite all'interno dell'oggetto codice_7diventano parametri della funzione \"HandleMotion\".\nL'evento di movimento contiene quattro propriet\u00e0:\nValori di movimento.\nGli oggetticodice_7forniscono informazioni sulla velocit\u00e0 dei cambiamenti della posizione e dell'orientamento del dispositivo. Le modifiche vengono fornite lungo tre assi.\nPer codice_13e codice_14 tali assi corrispondono a:\nPer codice_18 le informazioni corrispondono a:\ncodice_22rappresenta l'intervallo di tempo, in millisecondi, in cui i dati vengono ottenuti dal dispositivo.\nHTML5test.\nHTML5test \u00e8 un'applicazione web per valutare l'accuratezza di un browser web nell'implementazione degli standard web HTML5 e Web SQL Database (sviluppato dal World Wide Web Consortium), cos\u00ec come lo standard WebGL (sviluppato da Mozilla Foundation e Khronos Group). \nLa suite di test \u00e8 stata sviluppata dal programmatore web olandese Niels Leenheer e pubblicata nel marzo 2010. Per testare un browser web, l'utente deve visitare la home page del sito web che si trova all'indirizzo codice_23. L'applicazione restituisce un punteggio intero su un massimo di 555 punti. Il totale dei punti \u00e8 cambiato pi\u00f9 volte attraverso l'evoluzione del software; Leenheer ha introdotto successivamente un sistema di punteggio come parte di un'importante riprogettazione del test introdotta nel novembre 2013. \nHTML5test valuta il supporto del browser per l'archiviazione Web, l'API di geolocalizzazione W3C, gli elementi HTML specifici per HTML5 (incluso l'elemento Canvas) e altre funzionalit\u00e0. Non valuta la conformit\u00e0 di un browser ad altri standard web, come Cascading Style Sheets, ECMAScript, Scalable Vector Graphics o Document Object Model. I test di conformit\u00e0 per questi standard sono di competenza di Acid3, un test automatizzato pubblicato da Ian Hickson nel 2008. Allo stesso modo, Acid3 non valuta la conformit\u00e0 HTML5 di un browser. L'ambito del test di HTML5test e l'ambito del test di Acid3 si escludono a vicenda."}
{"id": "1879571", "revid": "338769", "url": "https://it.wikipedia.org/wiki?curid=1879571", "title": "Gruppo Fassina calcio a 5", "text": ""}
{"id": "1879572", "revid": "73560", "url": "https://it.wikipedia.org/wiki?curid=1879572", "title": "XHTML 2", "text": ""}
{"id": "1879576", "revid": "729019", "url": "https://it.wikipedia.org/wiki?curid=1879576", "title": "David Fraser", "text": "Biografia.\nSir David William Fraser \u00e8 stato uno dei pi\u00f9 influenti generali dell'esercito inglese nonch\u00e9 storico e scrittore. Ha concentrato la sua attivit\u00e0 di storico sulla British Army durante la seconda guerra mondiale. Dal 1978 al 1980 \u00e8 stato comandante del Royal College of Defence Studies."}
{"id": "1879577", "revid": "1318658", "url": "https://it.wikipedia.org/wiki?curid=1879577", "title": "Linea 2 (metropolitana di Parigi)", "text": "La linea 2 della metropolitana di Parigi, contraddistinta dal colore blu, \u00e8 la seconda linea del trasporto rapido costruita a Parigi, Francia. Era conosciuta nei primi anni come linea 2 Nord, perch\u00e9 consisteva della porzione nord di una linea metropolitana circolare. Il nome fu abbandonato quando la linea 5 inglob\u00f2 la linea 2 Sud nel 1907 (l'avrebbe poi ceduta di nuovo alla linea 6 nel 1942). \u00c8 la settima linea pi\u00f9 frequentata della rete.\nDal 20 dicembre 2006 sono in servizio treni MF 2000; altri treni della stessa serie sostituiranno gradualmente i vecchi MF 67."}
{"id": "1879581", "revid": "486946", "url": "https://it.wikipedia.org/wiki?curid=1879581", "title": "Ferrovia Firenze-Prato-Pistoia-Lucca-Viareggio", "text": ""}
{"id": "1879588", "revid": "287204", "url": "https://it.wikipedia.org/wiki?curid=1879588", "title": "\u017den\u0161\u010diny Prem'yer-liga", "text": "La \u017den\u0161\u010diny Prem'yer-liga (in cirillico russo \u0416\u0435\u043d\u0449\u0438\u043d\u044b \u041f\u0440\u0435\u043c\u044c\u0435\u0440-\u043b\u0438\u0433\u0430) \u00e8 la massima competizione di pallacanestro femminile della Russia. Fino al 2010 si chiamava \u017den\u0161\u010diny Superliga A (in cirillico \u0416\u0435\u043d\u0449\u0438\u043d\u044b \u0421\u0443\u043f\u0435\u0440\u043b\u0438\u0433\u0430 \u0410).\n\u00c8 nata nel 1991-92, al momento dell'indipendenza della Russia dall'Unione Sovietica. Da allora \u00e8 stata vinta da solo cinque squadre, con quattordici titoli del UMMC Ekaterinburg, sei del CSKA Mosca.\nNel 2007-08 vi hanno preso parte 12 squadre.\nOrganico.\nNella stagione 2017-18 le squadre partecipanti alla \"\u017den\u0161\u010diny Prem'yer-liga\" sono 11:"}
{"id": "1879589", "revid": "1099637", "url": "https://it.wikipedia.org/wiki?curid=1879589", "title": "Campionato russo femminile di pallacanestro", "text": ""}
{"id": "1879590", "revid": "339392", "url": "https://it.wikipedia.org/wiki?curid=1879590", "title": "Superliga A femminile", "text": ""}
{"id": "1879598", "revid": "273257", "url": "https://it.wikipedia.org/wiki?curid=1879598", "title": "Ferrovia Firenze-Pisa-Livorno", "text": ""}
{"id": "1879609", "revid": "767487", "url": "https://it.wikipedia.org/wiki?curid=1879609", "title": "Constantin T\u0103nase", "text": "Biografia.\nCrebbe nel municipio rumeno di Vaslui, dove gi\u00e0 da giovane affront\u00f2 il palcoscenico creando in breve una piccola compagnia teatrale amatoriale e recitando anche in lingua yiddish.\nA diciotto anni intraprese lo studio della recitazione spostandosi per vari motivi in diverse citt\u00e0 del paese natio. Effettuato il servizio militare e sposatosi con Virginia Niculescu nel 1917, fond\u00f2 a Bucarest la compagnia C\u0103r\u0103bu\u015f (it: maggiolino), con la quale diede vita ad un cabaret di forte impatto politico e satirico, che ebbe lunga fortuna nel proprio paese."}
{"id": "1879611", "revid": "401052", "url": "https://it.wikipedia.org/wiki?curid=1879611", "title": "M\u00fcllrose", "text": "M\u00fcllrose \u00e8 una citt\u00e0 di 4.530 abitanti del Brandeburgo, in Germania.\nAppartiene al circondario dell'Oder-Sprea (targa LOS) ed \u00e8 capoluogo della comunit\u00e0 amministrativa (\"Amt\") di Schlaubetal.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1879615", "revid": "1402222", "url": "https://it.wikipedia.org/wiki?curid=1879615", "title": "Virgil Trofin", "text": "Ha avuto vari incarichi ed \u00e8 stato ministro durante il regime.\nNato a Vaslui, Trofin inizialmente ha svolto lavori come meccanico montatore. Dall'inizio della carriera politica \u00e8 stato abbastanza vicino al leader del Partito comunista Ana Pauker prima che fosse rimossa dalla carica nel 1953; per la stima nei suoi confronti Trofin ha chiamato sua figlia Ana.\nDurante le dispute interne nel Partito Comunista Romeno che hanno causato la detronizzazione della Pauker e portato al potere Gheorghe Gheorghiu-Dej, Trofin \u00e8 stato tra i primi giovani attivisti ad essere promossi da quest'ultimo.\nDal giugno 1956 al giugno 1964, \u00e8 stato Primo segretario dell'Unione della Giovent\u00f9 Comunista rumena. In tale veste, Trofin parl\u00f2 contro il movimento studentesco di Bucarest nel novembre 1956, dichiarando: \"Dobbiamo sapere quanti nemici ci sono nel nostro paese e stanno cercando di combattere contro il nostro partito\".\nLa sua influenza nel governo aument\u00f2 a causa del suo lavoro per eliminare politicamente Gheorghe Apostol, il principale ostacolo di Nicolae Ceau\u0219escu all'ascesa al potere.\nCome segretario del Comitato Centrale incaricato del quadro politico dopo il 1965, Trofin \u00e8 stato anche per qualche tempo Vice Primo Ministro. Dal 1969 al 1971 \u00e8 stato presidente del Sindacato Nazionale delle produzioni agricole cooperative.\nNel 1971 \u00e8 stato nominato presidente del Consiglio Centrale dell'Unione Generale dei Sindacati, ma sostituito nella segreteria del partito da Ion Iliescu.\nHa avuto degli alti e bassi nel suo rapporto con Ceau\u015fescu (corrispondenti ai successi e agli insuccessi della sua carriera). Nel 1979 ha sostituito Vasile Patiline\u021b come Ministro delle Miniere, Petrolio e Geologia.\nNel novembre 1981, Trofin \u00e8 stato accusato di essere responsabile dell'invio di carbone di cattiva qualit\u00e0 alle centrali elettriche, quindi espulso dal Comitato Centrale, declassato a presidente del Comitato Centrale delle Cooperative degli Artigiani, e, dopo ulteriori scontri con la leadership, a direttore di una fattoria collettiva.\nSulla base di vari elementi di prova, \u00e8 quasi certo che si sia suicidato. Contrariamente alla prassi ufficiale del regime, nessun necrologio fu pubblicato dal Partito Comunista sui giornali e la causa della sua morte non \u00e8 stata divulgata."}
{"id": "1879621", "revid": "1745361", "url": "https://it.wikipedia.org/wiki?curid=1879621", "title": "Hockey Club Milano Saima", "text": "LHockey Club Milano, meglio noto come Hockey Club Milano Saima (dal nome dello sponsor, la Saima Avandero), \u00e8 stata una squadra italiana di hockey su ghiaccio. Fu fondata nel 1985 da Guido Redaelli (ex portiere) con il contributo di Massimo Moretti (amministratore delegato della Frigoriferi Milanesi del gruppo Cabassi). Sorse dopo la scomparsa dell'Hockey Club Milano, squadra comunque sciolta 30 anni prima.\nL'obiettivo della societ\u00e0 era riportare la squadra di Milano nella massima serie dopo tanti anni passati in serie C.\nStoria.\nI primi anni in serie B.\nRedaelli, ex portiere di buon livello, prese in mano la direzione della squadra che militava in serie C e aveva come stadio di casa il Saini. Nella stagione 1985-86 la squadra si iscrisse al campionato di serie B e grazie a Moretti, la societ\u00e0 riprese possesso dello stadio Piranesi, arena storica della squadra. Kim Gellert divenne il nuovo allenatore e a rinforzare il roster meneghino arrivarono Fabio Frison, Luca Ghedini e Luca Semola. Dopo tanti anni anche il numero dei tifosi aument\u00f2 passando dai soliti cinquecento al migliaio. Da qui ha inizio la storia moderna dell'Hockey Milanese su ghiaccio.\nIl 1987 venne definito l'anno della beffa o delle \"lacrime di Cavalese\". La squadra meneghina, con l'arrivo di Rocky Pagnello (nazionale italiano ai mondiali dell'anno prima) si sentiva pronta per la scalata in serie A. Inoltre grazie al \"settimo uomo\", ovvero tifosi pi\u00f9 attivi e chiassiosi che mai, il team si sentiva molto motivato e la massima serie sembrava gi\u00e0 in cassaforte. Purtroppo, a causa di un infortunio, Pagnello non fu in grado di disputare la finale decisiva contro il Fiemme. La finalissima di Cavalese termin\u00f2 5-4 a favore del Fiemme e al Saima non bast\u00f2 la rimonta dal parziale 5-1.\nLa stagione successiva vide Il Milano ripartire cercando di dimenticare le amarezze del campionato precedente. Vi fu un cambio in panchina con Ron Ivany (ex allenatore del Varese e della nazionale Italiana) mentre Kim Gellert fu riconfermato solo come giocatore. Anche il roster milanese risulta rafforzato con giocatori facenti parte della nazionale: in particolare spiccano Geroge Cava, Mario Cerri e Tony Fiore.\nLa squadra domina il campionato dimostrando di essere pronta per la massima serie. Nella regular season il cammino del Saima \u00e8 impressionante; 17 vittorie su diciotto partite, centossesantanove gol fatti contro cinquantasette subiti.\nNella seconda fase del campionato (che prevede qualificate prime sei squadre) la formazione meneghina comincia a perdere colpi perdendo il doppio confronto con il Gardena e il derby contro il Como. Il Saima, scavalcato dal Gardena, perde il fattore campo in un'eventuale finale contro la formazione alto-atesina. Infatti, battendo il Como e staccando il biglietto della finale, i Milanesi perdono 3-1 la gara 1 ad Ortisei e, in un primo momento sembra che si ripeti la disfatta dell'anno precedente. Ma a Milano i padroni di casa superano i Ladini per 9-1 in gara 2.\nLa gara decisiva ad Ortisei risulta facile al Saima: un gol di Guido Tessari porta in vantaggio il Saima che poi chiude la partita sul 3-1 grazie a un net gol di Tony Fiore. la squadra meneghina approda in serie A quasi dieci anni dopo il fallimento dei Diavoli.\nLa serie A: il primo ed unico scudetto.\nIn occasione della promozione nella massima serie la squadra era stata rivoluzionata: molti nuovi arrivi quali Bruno Campese, Maurizio Catenacci, Daniel Fascinato, Angelo Maggio, William Steward, Maurizio Vacca, Rodolfo Caldart, Craig Levie e Denis Houle (questi ultimi due di Nazionalit\u00e0 canadese). Non mancarono per\u00f2 i problemi, come un attacco poco incisivo che port\u00f2 a casa un bottino di soli 5 punti alla fine del primo girone d'andata, aumentati a 13 alla fine del primo girone di ritorno. I play-off erano una garanzia per i Milanesi; il Saima migliorava a vista d'occhio tanto che i punti conquistati nei secondi gironi di andata e ritorno furono 25. Quest'anno fu resa ufficiale la nascita del derby lombardo Saima- Mastini Varese, importato dalle sfide cestistiche Ignis-Simmenthal.\nNascer\u00e0 una rivalit\u00e0 storica tra le due tifoserie che far\u00e0 di questo incontro il derby per antonomasia. La squadra conquist\u00f2 il quinto posto in campionato battendo il Brunico, inizialmente in gara 1 per 8-3 al Piranesi e successivamente, riconfermandosi vittoriosa in Val Pusteria vincendo la gara 2 ai rigori per 6-5.\nLo scudetto arriver\u00e0 al termine della stagione 1990-91. Esso arriver\u00e0 al Forum di Assago davanti a pi\u00f9 di undicimila spettatori.\nLa rivalit\u00e0 coi Devils e lo scioglimento del 1992.\nDal 1990 le squadre milanesi in massima serie erano due: oltre al Saima, c'erano infatti anche i Devils Milano di Silvio Berlusconi. Si riproponeva cos\u00ec, anche nei colori sociali e nelle denominazioni, il derby tra HC Milano e Diavoli Rossoneri Milano che aveva caratterizzato l'hockey italiano dal 1933 al 1956.\nCon il munifico presidente alle spalle, i Devils riuscirono a vincere i due scudetti successivi a quello del Saima. Al termine della stagione 1991-92, chiusa al secondo posto dietro ai Devils, la squadra fu sciolta dal presidente Giovanni Cabassi (subentrato proprio in quella stagione a Massimo Moretti, che aveva lasciato il gruppo Cabassi).\nLa rinascita nel 1993: l'SG Milano Saima.\nPer una stagione, 1992-93, i rossoblu rimasero dunque inattivi. Molti dei giocatori si accasarono ai rivali dei Devils, divenuti Milan Hockey (e vincitori anche di quello scudetto); ma la cosa non coinvolse la tifoseria, che anzi caratterizz\u00f2 quella stagione per il costante \"tifo-contro\" i cugini. Al termine di quella stagione si tenne una partita \"amarcord\" con i protagonisti degli anni del Saima.\nL'ex presidente Moretti ed Alvise Di Canossa si convinsero a far rinascere la squadra, sebbene con la denominazione ufficiale modificata in Sportivi Ghiaccio Milano, ancora sponsorizzata Saima. La nuova Saima gioc\u00f2 per due sole stagioni, con un 5\u00b0 ed un 4\u00ba posto in campionato. La societ\u00e0 fu poi ceduta da Moretti a Umberto Quintavalle, che la trasform\u00f2 nellHockey Club Milano 24, squadra che rimase nell'hockey su ghiaccio per due stagioni prima di passare all'hockey in-line."}
{"id": "1879626", "revid": "123922786", "url": "https://it.wikipedia.org/wiki?curid=1879626", "title": "Sons and Fascination/Sister Feelings Call", "text": "Sons and Fascination/Sister Feelings Call \u00e8 il quarto album del gruppo musicale britannico Simple Minds, pubblicato nel 1981 dalla EMI inizialmente come disco doppio a tiratura limitata, in seguito in due dischi venduti separatamente.\n\u00c8 stato il primo disco della band a raggiungere un vasto pubblico internazionale.\nTracce.\nTesti di Kerr, musiche dei Simple Minds.\nLP \"Sons and Fascination\".\nNel brano 7 Jim canta la frase \"Sister feelings call\" che d\u00e0 il nome all'album in origine allegato come LP-bonus a \"Sons and fascination\" poi distribuito separatamente.\nNella seconda ristampa del compact dei suddetti vinili si decise di unificarli in un supporto solo.\nLP \"Sister Feelings Call\".\nIl brano 7 \u00e8 la versione strumentale di \"70 Cities as Love Brings the Fall\".\nAnche il brano 5 \u00e8 da considerarsi uno strumentale poich\u00e9 viene cantato solo il titolo.\nRimasterizzazione CD (2003).\nLa ristampa rimasterizzata del 2003 include tutti i titoli di entrambi gli album. \u00c8 stato anche distribuito con una copertina di carta fotografica pesante con busta interna nera. Il CD originale del 1986 omette \"League of Nations\" e \"Sound in 70 Cities\" per motivi di spazio."}
{"id": "1879627", "revid": "44627", "url": "https://it.wikipedia.org/wiki?curid=1879627", "title": "Sons and Fascination", "text": ""}
{"id": "1879628", "revid": "44627", "url": "https://it.wikipedia.org/wiki?curid=1879628", "title": "Sister Feelings Call", "text": ""}
{"id": "1879631", "revid": "401052", "url": "https://it.wikipedia.org/wiki?curid=1879631", "title": "Grunow-Dammendorf", "text": "Grunow-Dammendorf \u00e8 un comune del Brandeburgo, in Germania.\nAppartiene al circondario dell'Oder-Sprea ed \u00e8 parte dell'Amt Schlaubetal.\nStoria.\nIl comune di Grunow-Dammendorf venne creato nel 2003 dalla fusione dei comuni di Dammendorf e Grunow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1879637", "revid": "149727", "url": "https://it.wikipedia.org/wiki?curid=1879637", "title": "Dammendorf", "text": ""}
{"id": "1879644", "revid": "96758", "url": "https://it.wikipedia.org/wiki?curid=1879644", "title": "R\u017dD Arena", "text": "La R\u017dD Arena (), gi\u00e0 nota come Stadio Lokomotiv () \u00e8 uno stadio di calcio della citt\u00e0 di Mosca, in Russia. Ospita le partite casalinghe del Lokomotiv Mosca. \nHa ospitato le partite di qualificazione al campionato mondiale del 2010 della Russia, che per\u00f2 fall\u00ec l'obiettivo della qualificazione. \nL'impianto \u00e8 stato inaugurato nel 1935 con il nome \"Stalinets\" e ristrutturato nel 2002. La capienza \u00e8 di spettatori .\nIl 5 agosto 2017 la societ\u00e0 ha annunciato il cambio di denominazione dell'impianto in R\u017dD Arena, stante la stipula di un accordo con le Ferrovie russe."}
{"id": "1879645", "revid": "401052", "url": "https://it.wikipedia.org/wiki?curid=1879645", "title": "Mixdorf", "text": "Mixdorf \u00e8 un comune del Brandeburgo, in Germania.\nAppartiene al circondario dell'Oder-Sprea (targa LOS) ed \u00e8 parte della comunit\u00e0 amministrativa (\"Amt\") di Schlaubetal.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1879653", "revid": "72396", "url": "https://it.wikipedia.org/wiki?curid=1879653", "title": "Hi Hi Puffy Ami Yumi", "text": ""}
{"id": "1879654", "revid": "1776051", "url": "https://it.wikipedia.org/wiki?curid=1879654", "title": "Ragow-Merz", "text": "Ragow-Merz \u00e8 un comune di abitanti del Brandeburgo, in Germania.\nAppartiene al circondario dell'Oder-Sprea ed \u00e8 parte dell'Amt Schlaubetal.\nSuddivisione amministrativa.\nIl territorio comunale comprende 2 centri abitati:"}
{"id": "1879655", "revid": "1185701", "url": "https://it.wikipedia.org/wiki?curid=1879655", "title": "Merz", "text": ""}
{"id": "1879656", "revid": "95799", "url": "https://it.wikipedia.org/wiki?curid=1879656", "title": "Societ\u00e0 Anonima Autostrade", "text": "La Societ\u00e0 anonima autostrade era una azienda italiana che operava nel settore della gestione in concessione di tratti autostradali. \u00c8 stata la prima societ\u00e0 autostradale italiana.\nStoria.\nEra stata fondata nel 1921 da Piero Puricelli per costruire l'autostrada dei Laghi, che avrebbe collegato Milano, Varese e Como. Nel 1923 il Ministero dei lavori pubblici gli affida la concessione, la costruzione e l'esercizio della futura autostrada. Il tratto Milano-Varese fu aperto nel 1924 e nel 1925 venne aperta la Lainate-Como.\nA causa della crisi finanziaria del 1929 e a causa delle errate previsioni di transito dei veicoli (si prevedevano 1000 transiti giornalieri, mentre nel 1925 erano 800), nel 1933 l'IRI revoca la concessione alla Societ\u00e0 anonima autostrade e la affida all'Azienda autonoma statale della strada."}
{"id": "1879657", "revid": "98810520", "url": "https://it.wikipedia.org/wiki?curid=1879657", "title": "Ragow", "text": "Ragow pu\u00f2 riferirsi a:"}
{"id": "1879659", "revid": "536103", "url": "https://it.wikipedia.org/wiki?curid=1879659", "title": "Polmonite interstiziale acuta", "text": "Per polmonite interstiziale acuta (AIP) chiamata anche ARDS idiopatico, si intende una rara forma di polmonite a carattere interstiziale, scoperta inizialmente da Hamman e Rich nel 1935 che avevano pensato di trovarsi di fronte ad una sindrome.\nEpidemiologia.\nColpisce le persone di entrambi i sessi, come et\u00e0 anagrafica l'incidenza \u00e8 maggiore dalla terza alla quinta decade.\nEziologia.\nLe cause non sono chiare anche se la sua forma \u00e8 di tipo acuto.\nPatogenesi.\nLa malattia si evolve in tre fasi:\nClinica.\nSintomatologia.\nFra i sintomi e i segni clinici si ritrovano febbre, tosse, dispnea, neutrofilia. Spesso si manifesta una tipica sindrome influenzale, con insufficienza respiratoria.\nEsami.\nOltre alla radiografia per una corretta diagnosi si utilizza anche una biopsia ma solo quando gli altri elementi non risultano sufficienti\nPrognosi.\nLa prognosi \u00e8 infausta, infatti risulta mortale in quasi il 70% dei casi in tre mesi. anche con l'uso aggressivo di corticosteroidi, steroidi quali metil-prednisolone (1g al giorno per 3 giorni) e ciclofosfamide e con supporto di ventilazione meccanica la percentuale si abbassa lievemente, migliora se le cure sono tempestive."}
{"id": "1879660", "revid": "204012", "url": "https://it.wikipedia.org/wiki?curid=1879660", "title": "ARDS idiopatico", "text": ""}
{"id": "1879662", "revid": "599013", "url": "https://it.wikipedia.org/wiki?curid=1879662", "title": "Steve Pinau", "text": "Caratteristiche tecniche.\n\u00c8 un attaccante che pu\u00f2 anche giocare nel ruolo di ala sinistra.\nCarriera.\nDopo una lunga permanenza nelle giovanili del , ha esordito in Ligue 1 nella stagione 2007-2008, mettendosi subito in mostra. \u00c8 stato infatti nel giro delle Nazionali giovanili francesi.\nNell'estate 2008 il Genoa lo ha tesserato da svincolato facendogli firmare un contratto fino al 2013.\nUna settimana dopo \u00e8 stato ceduto in prestito agli scozzesi dell'.\nHa segnato il suo primo gol con la maglia degli \"Hibs\" il 26 agosto 2008 in Coppa di Lega scozzese contro il Greenock Morton.\nA maggio del 2009, anche per le poche partite disputate (solo 8, senza reti), decide di tornare anticipatamente presso la societ\u00e0 ligure rispetto alla naturale scadenza del prestito. Il 31 luglio 2009 si trasferisce nuovamente in prestito dal Genoa, questa volta nella Challenge League svizzera, nel Lugano. A febbraio 2010 passa in prestito al Athl\u00e9tic Club Arles-Avignon in Francia.\nIl 31 agosto 2010 il Genoa ufficializza un nuovo prestito all'Aviron Bayonnais Football Club.\nRimasto al termine del prestito all'Aviron Bayonnais Football Club, nel 2012 viene ingaggiato dal Clermont Foot Auvergne.\nSuccessivamente militer\u00e0 in vari club minori francesi, portoghesi e statunitensi."}
{"id": "1879663", "revid": "289247", "url": "https://it.wikipedia.org/wiki?curid=1879663", "title": "Il Cavaliere sole", "text": ""}
{"id": "1879668", "revid": "110157", "url": "https://it.wikipedia.org/wiki?curid=1879668", "title": "Schlaubetal", "text": "Schlaubetal \u00e8 un comune di 1.988 abitanti del Brandeburgo, in Germania.\nAppartiene al circondario dell'Oder-Sprea (targa LOS) ed \u00e8 parte della comunit\u00e0 amministrativa (\"Amt\") omonima.\nSuddivisione amministrativa.\nIl territorio comunale comprende 3 centri abitati:"}
{"id": "1879669", "revid": "1251388", "url": "https://it.wikipedia.org/wiki?curid=1879669", "title": "Residenze in stile moderno di Berlino", "text": "\"Residenze in stile moderno di Berlino\" \u00e8 il nome dato dall'UNESCO ad un patrimonio dell'umanit\u00e0 situato a Berlino, in Germania, ed istituito nel 2008.\nDescrizione del patrimonio.\nIl patrimonio \u00e8 composto da sei gruppi di edifici in stile moderno rappresentativi delle politiche edilizie del periodo compreso tra il 1910 ed il 1933 (in particolare durante la Repubblica di Weimar), quando Berlino rappresentava l'apice tedesco (se non europeo) in ambito sociale, culturale e politico.\nIl nuovo stile edilizio, ben rappresentato da questi sei gruppi di edifici, port\u00f2 negli anni seguenti al miglioramento delle condizioni di vita per tutte quelle famiglie di ceto medio-basso. Tre dei pi\u00f9 importanti autori di queste opere furono Bruno Taut, Martin Wagner e Walter Gropius che, negli anni seguenti, influenzarono l'edilizia di buona parte del mondo moderno.\nPosizione degli edifici.\nQueste sono le coordinate ufficiali dei sei gruppi di edifici, come riportato dal sito dell'UNESCO."}
{"id": "1879671", "revid": "149727", "url": "https://it.wikipedia.org/wiki?curid=1879671", "title": "Bremsdorf", "text": ""}
{"id": "1879672", "revid": "149727", "url": "https://it.wikipedia.org/wiki?curid=1879672", "title": "F\u00fcnfeichen", "text": ""}
{"id": "1879673", "revid": "149727", "url": "https://it.wikipedia.org/wiki?curid=1879673", "title": "Kieselwitz", "text": ""}
{"id": "1879674", "revid": "599013", "url": "https://it.wikipedia.org/wiki?curid=1879674", "title": "Michele Bucci", "text": "Carriera.\nNel 1977 Bucci trionfa alla sua prima partecipazione al Palio di Siena, sotto i colori del Valdimontone montando Quebel. Ed \u00e8 proprio Quebel a regalargli la vittoria correndo scosso un Palio molto intenso e combattuto: \"Randa\" cade infatti al secondo giro di piazza quando era in terza posizione. Il suo cavallo scosso continua la corsa, ed all'ultimo giro approfitta dell'errore del fantino dell'Aquila e conclude per primo il Palio.\nBucci corre i due palii successivi ancora per il Valdimontone, senza fortuna questa volta. Concluder\u00e0 la carriera paliesca nel 1979.\nNel corso della sua vita Bucci ha vinto oltre mille corse, prima delle quali nel 1968 a Capannelle."}
{"id": "1879697", "revid": "93556", "url": "https://it.wikipedia.org/wiki?curid=1879697", "title": "Sul bel Danubio blu", "text": "Sul bel Danubio blu (\"An der sch\u00f6nen blauen Donau\") op. 314, \u00e8 un valzer di Johann Strauss (figlio), riconosciuto a livello mondiale come il valzer pi\u00f9 celebre scritto dal compositore e come uno fra i pi\u00f9 famosi brani di musica classica di tutti i tempi.\nLe origini.\nAgli inizi del mese di luglio del 1865, Johann Strauss, appena tornato a Vienna dopo un periodo di riposo in cui si era sottoposto a delle cure termali, ricevette una lettera da parte del prestigioso \"Wiener M\u00e4nnergesang-Verein\" (Associazione corale maschile di Vienna) che lo invitava a partecipare alla loro \"Sommer-Liedertafel\" (Festival estivo di canto) in programma per il 17 luglio, chiedendogli di comporre per l'occasione un nuovo valzer. A distanza di diciotto anni da quando aveva scritto il suo primo valzer dedicato all'associazione, \"S\u00e4ngerfahrten\" op. 41, Strauss fu tuttavia costretto a rifiutare la proposta. Johann Strauss diede la motivazione del suo rifiuto in una lettera indirizzata all'associazione in data 8 luglio 1865:\nQuesta promessa, tuttavia, non venne mantenuta nemmeno per il 1866; ma, in ogni caso, durante l'estate e l'autunno di quell'anno, dietro le insistenti sollecitazioni da parte dell'Associazione, Johann Strauss cominci\u00f2 la composizione del suo primo valzer corale, che sarebbe poi diventato celebre in tutto il mondo con il titolo di \"An der sch\u00f6nen blauen Donau\".\nLa sconfitta militare dell'Austria da parte delle forze prussiane a K\u00f6niggr\u00e4tz (oggi Sadowa) il 3 luglio 1866, gettarono nella disperazione tutti i settori dell'Impero asburgico, e ci\u00f2 mise in dubbio anche i festeggiamenti del carnevale del 1867. In considerazione dello stato d'animo prevalente, la \"Wiener M\u00e4nnergesang-Verein\" decise di sostituire l'annuale \"Sommer-Liedertafel\" con un programma serale pi\u00f9 tranquillo. Strauss, in gran fretta, cominci\u00f2 ad adattare gli schizzi del suo valzer in tempo per poter essere presentato all'inaugurazione del \"Faschings-Liedertafel\" (Festival di Carnevale di canto), originariamente previsto per il 10 febbraio 1867 nella \"Dianabad-Saal\", ma successivamente rimandato al 15 febbraio.\nInizialmente l'associazione ricevette un accompagnamento per coro formato da quattro sezioni di valzer, senza introduzione e con una breve coda (tale versione and\u00f2 in stampa nel gennaio 1867); poco dopo, Johann Strauss present\u00f2 un accompagnamento completo per pianoforte scritto frettolosamente e recante le scuse dell'autore:\nIl poeta ufficiale dell'associazione corale, Josef Weyl (1821-1895), di professione funzionario di polizia e amico d'infanzia del compositore, ebbe il compito di scrivere un testo, a tratti spiritoso, a tratti satirico e ironico, da accompagnare ai quattro valzer e alla coda, che fosse in grado di esortare i contadini, i finanzieri, i costruttori, i proprietari terrieri, gli artisti e i politici a tornare a ballare durante i festeggiamenti del carnevale, nonostante la gravit\u00e0 della situazione politica che l'Impero e tutti gli strati della societ\u00e0 stavano vivendo in quel momento.\nWeyl aveva gi\u00e0 completato il suo compito quando Strauss present\u00f2 una quinta sezione valzer, che obblig\u00f2 il poeta a modificare il testo del quarto valzer e aggiungere un testo riveduto alla coda.\nLe prove iniziarono a met\u00e0 gennaio, ma ancora alla fine del mese non era stato ancora trovato un nome adatto per il valzer. Il titolo \"An der sch\u00f6nen blauen Donau\" (Sul bel Danubio blu) venne scelto estrapolandolo da una delle poesie malinconiche della raccolta \"Stille Lieder\" (Canti tranquilli) di Carl Isidor Beck (1817-1879), \"An der Donau\". In tale lavoro era contenuta anche la frase \"An der sch\u00f6nen, blauen Donau liegt mein Dorfchen...\" che venne appunto scelta come titolo ma, tuttavia, non si \u00e8 certi di chi abbia scelto di attribuire tale titolo al valzer di Strauss; infatti nel testo di Weyl non vi \u00e8 alcun riferimento al Danubio.\nSoltanto poco prima della prima rappresentazione si decise di arricchire il nuovo valzer con un accompagnamento orchestrale, e Strauss vi aggiunse la celebre introduzione con il tremolo dei violini, oggi nota in tutto il mondo. Poich\u00e9 al momento della prima esecuzione il compositore e l'orchestra Strauss si sarebbero gi\u00e0 dovuti esibire alla Corte Imperiale, i circa 130 componenti della \"Wiener M\u00e4nnergesang-Verein\" vennero diretti dal loro maestro di coro Rudolf Weinwurm, e vennero accompagnati dall'orchestra del 42\u00ba Reggimento di Fanteria del re Giorgio V di Hannover, temporaneamente di stanza a Vienna.\nNonostante l'eccessiva durata della serata (5 ore nel caldo soffocante, con due file di signore sedute sulle sedie e oltre 1.200 spettatori di sesso maschile in piedi dietro di loro), \"An der sch\u00f6nen blauen Donau\" (sesto punto di nove nel programma) venne applaudito ripetutamente con grande entusiasmo del pubblico. Anche se il recensore del \"Die Debatte und Wiener Lloyd\" afferm\u00f2 che:\nl'acclamazione accordata dal pubblico all'esibizione fu dovuta in parte allo spiritoso contributo di Weyl. L'ironia delle parole di Weyl \u00e8 chiaramente rintracciabile nel primo versetto:\nL'idea di abbandonarsi alla felicit\u00e0 e al divertimento di fronte alle avversit\u00e0 prosegue anche nella seconda strofa:\nIl critico del \"Fremden Blatt\" osserv\u00f2:\nIl recensore per la \"Die Presse\", fece eco al collega, aggiungendo profeticamente:\nI viennesi poterono ascoltare la versione orchestrale del valzer (completa di introduzione e coda), domenica 10 marzo 1867 nel \"Volksgarten\" al tradizionale concerto dell'orchestra Strauss, quell'anno straordinariamente sotto la direzione congiunta di tutti e tre i fratelli, in occasione del carnevale. Johann stesso condusse il suo lavoro, (terzo punto su un programma di 24 brani composti per le celebrazioni del carnevale dai tre fratelli) che venne accolto da un tripudio di applausi.\nIl lavoro ebbe tale successo che alcuni anni pi\u00f9 tardi, il compositore Johannes Brahms, grande amico e ammiratore di Strauss, sotto alcune note del valzer mise una sua firma scrivendo:\nIn seguito, un nuovo testo venne scritto nel 1890 da Franz von Gernerth (1821-1900), con le parole: \"Donau so blau...\" (\"Danubio cos\u00ec blu...\").\nIl valzer \"An der schonen blauen Donau\" viene eseguito ogni anno, come secondo fuori programma, durante il \"Neujahrskonzert\" (Concerto di Capodanno) dei \"Wiener Philharmoniker\".\nVersione corale.\nViene di seguito riportato parte del testo scritto per \"An der sch\u00f6nen blauen Donau\" da Franz Von Gernerth nel 1890, in lingua originale e in italiano:"}
{"id": "1879703", "revid": "1186766", "url": "https://it.wikipedia.org/wiki?curid=1879703", "title": "Beth Ditto", "text": "Biografia.\nNel febbraio 2009 compare senza veli sulla copertina del primo numero di \"Love\", una rivista inglese. Nello stesso anno crea una linea di abbigliamento per \"Evans\" e afferma in un'intervista che l'essere obesa stimola la sua creativit\u00e0 nel vestirsi. Nell'ottobre 2009 appare sulla copertina di \"Rolling Stone Italia\". Il 3 aprile 2017 ha annunciato la pubblicazione del suo primo album da solista, \"Fake Sugar\", previsto per il 16 giugno 2017; l'annuncio \u00e8 stato accompagnato dalla pubblicazione del singolo \"Fire\".\nVita privata.\nNel 2006 scatena una controversia quando, durante un'intervista per il periodico New Musical Express, dichiara di aver mangiato scoiattoli da bambina. Apertamente lesbica, \u00e8 nota per il suo supporto verso i diritti della comunit\u00e0 LGBT. Il 24 luglio 2013 ha postato su Facebook la foto del matrimonio sull'isola di Maui, nelle Hawaii, con la sua assistente Kristin Ogata. Il matrimonio si \u00e8 concluso nel 2017."}
{"id": "1879704", "revid": "79968", "url": "https://it.wikipedia.org/wiki?curid=1879704", "title": "Mleh d'Armenia", "text": "Biografia.\nSuo padre Leone I aveva conquistato l'intera Cilicia, ma fu sconfitto nel 1138 dall'imperatore bizantino Giovanni II Comneno, ed esiliato con il figlio maggiore Teodoro II a Costantinopoli.\nMleh con il fratello Stefano si rifugiarono ad Edessa presso il cugino Joscelin II.\nMleh torn\u00f2 in Cilicia nel 1143, quando suo fratello Thoros, che frattanto era riuscito a scappare, inizi\u00f2 la riconquista del paese.\nEsiliato dalla Cilicia armena per aver complottato l'assassinio del suo fratellastro Thoros, Mleh si rec\u00f2 ad Antiochia e divenne (o tent\u00f2 di diventare) un cavaliere templare.\nSubito dopo, per\u00f2, part\u00ec per Aleppo e prese servizio per l'emiro Norandino, qui, secondo le accuse di alcuni cronachisti, si sarebbe convertito all'Islam.\nNorandino sostenne le ambizioni del mal disposto Mleh e, alla morte di Teodoro nel 1169, lo invi\u00f2 in Cilicia con un esercito.\nRuben II era un fanciullo minorenne, ed il reggente Tommaso non poteva resistere all'invasone.\nEgli fugg\u00ec ad Antiochia, dove fu ucciso per ordine di Mleh; Ruben era stato lasciato a Hromgla, affidato alle cure del \"catholicos\" Nerses IV, ma questi fu ucciso da agenti di Mleh nel 1169, ed il giovane Ruben avvelenato un anno pi\u00f9 tardi.\nMleh, mentre odiava i principi crociati latini, disprezzava anche i bizantini, ed ottenne appoggi dagli stati islamici.\nNondimeno, la sua posizione militare era tale che nel 1173 ottenne il riconoscimento da Manuele I Comneno come governante della Cilicia.\nIn patria, egli pratic\u00f2 tutti i tipi di estorsione e tirannia ed accumul\u00f2 una grande quantit\u00e0 di ricchezze.\nIl suo regno fu oggetto di scandalo presso gli armeni a causa della sua alleancza con Norandino e della sua politica anti-crociata;\ntra l'altro, nel 1171 attacc\u00f2 l'esercito di Stefano di Champagne, conte di Sancerre, che dalla Terra Santa si recava a Costantinopoli;\nma fu questa alleanza che permise agli armeni di conquistare completamente la Cilicia e di sradicare definitivamente i bizantini.\nEgli riprese le citt\u00e0 di Adana, Mamistra e Tarso nel 1173.\nIl 15 maggio 1175, i suoi baroni colsero un'opportunit\u00e0 e lo uccisero a Sis, chiamando sul trono suo nipote Ruben III.\nMatrimonio e discendenza.\nEgli spos\u00f2 una figlia di Vasil l'anziano, signore di Gargar, della famiglia Souren-Pahlavouni, e di Maria di Lampron.\nDa un'amante, egli ebbe un figlio, Grigor, che fu accecato nel 1175 e che mor\u00ec nel 1209."}
{"id": "1879706", "revid": "298229", "url": "https://it.wikipedia.org/wiki?curid=1879706", "title": "W\u0142adys\u0142aw Kozakiewicz", "text": "Biografia.\nNato nei pressi di Vilnius, nell'allora Repubblica Socialista Sovietica della Lituania, da famiglia polacca, si avvicin\u00f2 giovannissimo all'atletica leggera specializzandosi nel salto con l'asta, e gi\u00e0 nel 1973 infranse il record nazionale della Polonia con la misura di 5,32 m. Il debutto nelle competizioni internazionali avvenne in occasione dei Campionati europei di atletica leggera 1974 a Roma, dove si classific\u00f2 al secondo posto, dietro al sovietico Vladimir Ki\u0161kun.\nKozakiewicz stabil\u00ec il primato mondiale della sua specialit\u00e0 per tre volte, l'ultima delle quali alle Olimpiadi di Mosca 1980, dove conquist\u00f2 la medaglia d'oro saltando la misura di 5,78 m, davanti, a ex aequo, al connazionale Tadeusz \u015alusarski e al sovietico Konstantin Volkov.\nSubito dopo il salto vincente, Kozakiewicz, esasperato dal pubblico sovietico che, parteggiando per Volkov, lo aveva continuamente disturbato con fischi e rumori, sfog\u00f2 la propria rabbia indirizzando verso le tribune un plateale \"gesto dell'ombrello\".\nLe immagini di questo episodio girarono il mondo, con l'eccezione dell'Unione Sovietica. Mentre nel resto del mondo si ebbero reazioni contrastanti, il gesto di Kozakiewicz ricevette l'appoggio della societ\u00e0 polacca, risentita per il controllo russo sull'Europa dell'Est. Dopo la fine delle Olimpiadi del 1980, l'ambasciatore russo in Polonia pretese che a Kozakiewicz fosse tolta la sua medaglia per il suo \"insulto al popolo russo\". La risposta ufficiale del governo polacco fu che il gesto fosse uno spasmo muscolare involontario causato dallo sforzo.\nNel 1984 si trasfer\u00ec in Germania Occidentale, dove vinse il titolo nazionale nel 1986 e nel 1987."}
{"id": "1879710", "revid": "17550267", "url": "https://it.wikipedia.org/wiki?curid=1879710", "title": "Polesano (lingua veneta)", "text": ""}
{"id": "1879717", "revid": "287204", "url": "https://it.wikipedia.org/wiki?curid=1879717", "title": "Wladyslaw Kozakiewicz", "text": ""}
{"id": "1879718", "revid": "1543377", "url": "https://it.wikipedia.org/wiki?curid=1879718", "title": "Soglia di sbarramento", "text": "In materia elettorale, ed in particolare per quanto concerne i sistemi elettorali di tipo proporzionale, per soglia di sbarramento si intende un livello minimo di voti necessari per accedere alla ripartizione dei seggi. \nTale soglia corrisponde generalmente ad una percentuale del totale dei voti validi espressi, sebbene alcune soglie vengano stabilite sulla base di altri parametri ovvero si limitano ad essere applicate in determinate circoscrizioni elettorali e non al complesso nazionale. In alcuni casi, la soglia non si riferisce alle singole liste in competizione, ma alle coalizioni di liste o a specifiche liste, laddove coalizioni o apparentamenti siano permessi in fase di competizione elettorale.\nLa soglia di sbarramento \u00e8 utilizzata genericamente per limitare l'eccessiva frammentazione partitica e per favorire l'aggregazione fra forze politiche omogenee. Sul piano sistemico, una minore frammentazione, pur riducendo la rappresentativit\u00e0, permette una semplificazione dell'offerta politica in fase pre-elettorale e si traduce in una maggiore funzionalit\u00e0 dell'assemblea.\nLa soglia di sbarramento costituisce cos\u00ec un correttivo della formula proporzionale, poich\u00e9 definisce un effetto maggioritario che nei regimi parlamentari dovrebbe, in astratto, agevolare la governabilit\u00e0.\nSoglia di esclusione e soglia di sbarramento.\nSoglia di esclusione.\nNei sistemi elettorali di tipo proporzionale esiste naturalmente una soglia minima di accesso alla ripartizione che viene determinata dal numero dei partiti in competizione in funzione del numero dei seggi da assegnare (ovvero dell'ampiezza dei collegi). Si parla in questo caso di \"soglia minima di rappresentanza\" o \"clausola di esclusione\". Maggiore \u00e8 il numero dei seggi, maggiori possibilit\u00e0 vi sono per i partiti che hanno ottenuto percentuali di voti pi\u00f9 basse di ottenere seggi. Con pochi seggi a disposizione, invece, una percentuale bassa di voti potrebbe non essere sufficiente per ottenere il seggio. Per W. J. M. MacKenzie, infatti, \"pi\u00f9 grande sar\u00e0 il numero di seggi in una circoscrizione, maggiore sar\u00e0 il livello di proporzionalit\u00e0 della legge\". Douglas W. Rae, invece, nel 1967 ha definito una formula per misurare l'ampiezza di una circoscrizione, al fine di valutarne il grado di proporzionalit\u00e0. Se M (\"magnitude\", ovvero l'ampiezza del collegio) rappresenta l\u2019ampiezza, X il totale dei seggi e Y il totale dei voti, l'ampiezza di una circoscrizione sar\u00e0 data da \nM (ampiezza dei collegi) = formula_1.\nLa soglia di esclusione (T), secondo la formula introdotta da Rae, Loosemore e Hanby potr\u00e0 allora essere calcolata come \nT (soglia di esclusione) = formula_2 \ndove M \u00e8 l'ampiezza di una circoscrizione, ovvero il numero di seggi in essa assegnati. \nSoglia di sbarramento.\nLa soglia di sbarramento propriamente detta \u00e8 invece una percentuale di voti, opportunamente prevista dalla legislazione elettorale, al di sotto della quale non si viene ammessi alla ripartizione. Ci\u00f2 non significa che, anche laddove sia prevista una soglia legislativa, la ripartizione dei seggi avvenga tra tutti i partiti che l'abbiano superata, posto che il numero dei seggi pu\u00f2 non essere sufficiente per la presenza di un eccessivo numero di partiti al di sopra della soglia. Anche in tal caso allora prevarranno i soli partiti che si trovano al di sopra della soglia di esclusione.\nNel sistema elettorale tedesco per la Camera bassa (\"Bundestag\") si provvede a tale ultimo problema assegnando ulteriori seggi in eccedenza, al fine di mantenere inalterata la forza proporzionale di ciascuna lista, con l'effetto per\u00f2 di aumentare, spesso considerevolmente, il numero dei seggi dell'assemblea. \nSoglie di sbarramento nel mondo.\nItalia.\nLa Legge elettorale italiana del 2005, il cosiddetto \"Porcellum\", reintroducendo il sistema elettorale proporzionale dopo 12 anni (cio\u00e8 dopo la Legge Mattarella che aveva invece introdotto un sistema misto) contemplava per l'elezione della Camera tre diverse soglie di sbarramento: al 4% per i partiti non coalizzati, al 2% per i partiti coalizzati, al 10% per le coalizioni, mentre al Senato le soglie erano diverse, 8% per i partiti non coalizzati, 3% per i partiti coalizzati e 20% per le coalizioni.\nLa Legge elettorale del 6 maggio 2015, n. 52, c.d. \"Italicum\", nella sua versione definitiva, che non prevedeva coalizioni, aveva introdotto invece una soglia di sbarramento del 3% per tutti i partiti alla Camera dei Deputati (in una prima versione era invece prevista una soglia di sbarramento nazionale al 12% per le coalizioni, al 4,5% per i partiti coalizzati e all'8% per i partiti non coalizzati).\nLa legge elettorale approvata nell'ottobre 2017 e ribattezzata \"Rosatellum bis\" prevede invece una soglia di sbarramento nella quota proporzionale pari al 3% su base nazionale, sia al Senato che alla Camera, con l'eccezione delle liste relative alle minoranze linguistiche per le quali la soglia \u00e8 al 20% nella regione di riferimento. In aggiunta alla soglia del 3%, \u00e8 prevista anche una soglia del 10% per le coalizioni (in tal caso per\u00f2 almeno una lista deve aver superato il 3%, mentre una lista che raggiunge il 3% all'interno di una coalizione sotto il 10% \u00e8 ammessa comunque al riparto).\nSempre nell'ambito del \"Rosatellum bis\", il candidato di un partito escluso dal riparto dei seggi perch\u00e9 al di sotto della soglia, ma eletto nel collegio maggioritario, mantiene il suo seggio.\nGermania, Polonia, Romania e Nuova Zelanda.\nNella Camera dei deputati della Polonia (\"Sejm\"), nel Bundestag tedesco, nella Camera dei Rappresentanti della Nuova Zelanda e nella Camera dei deputati della Romania viene utilizzata una soglia di sbarramento del 5%. In Germania ed in Nuova Zelanda, la soglia di sbarramento non si applica a quei partiti che ottengono un minimo di seggi nella quota maggioritaria, ossia tre seggi nel caso tedesco e uno in Nuova Zelanda. In Polonia invece, i partiti rappresentativi di etnie minoritarie, come quella germanofona, sono esenti dal raggiungimento della soglia di sbarramento per l'accesso al parlamento. Pertanto, a tali gruppi minoritari \u00e8 sempre garantita una rappresentanza nel \"Sejm\". In Romania, allo stesso modo, ai partiti rappresentativi di minoranze etniche viene applicata una soglia di sbarramento differente rispetto a quella prevista per i partiti nazionali.\nPaesi Bassi.\nNella Seconda Camera o Camera bassa olandese (Tweede Kamer) si applica una soglia di esclusione pari allo 0,67%. I seggi assegnati sono infatti 150 e poich\u00e9 il numero di voti validi viene diviso per quel numero e nessun seggio aggiuntivo pu\u00f2 essere assegnato, la soglia di esclusione \u00e8 pari proprio allo 0,67%.\nSlovenia.\nAlle elezioni parlamentari slovene del 1992 e del 1996, la soglia di sbarramento era fissata a 3 seggi. I partiti dovevano in tal senso ottenere almeno il 3,2% dei voti per raggiungere la soglia. Nel 2000, la soglia \u00e8 stata aumentata al 4% dei voti.\nIsraele e Turchia.\nAl Knesset (Parlamento israeliano) \u00e8 applicata una soglia di sbarramento del 3,25% (prima del 1992 la soglia era dell'1%, mentre se tra il 1992 e il 2003 \u00e8 stata dell'1,5%, dal 2003 sino al marzo del 2004 \u00e8 stata innalzata al 2%). Nella Grande Assemblea Nazionale Turca la soglia \u00e8 invece del 10%. Si tratta della soglia di sbarramento pi\u00f9 alta del Continente europeo e una delle pi\u00f9 alte nel mondo. Nel 2007, una decisione della Corte europea dei diritti dell'uomo, nel caso \"Yumak e Sadak c. Turchia\", ha affermato che la soglia di sbarramento del 10% utilizzata al Parlamento turco non viola l'art. 3 del Protocollo 1 addizionale alla CEDU relativo al diritto a libere elezioni. Precedentemente il Consiglio d'Europa aveva comunque raccomandato che per le elezioni parlamentari, la soglia di sbarramento non doveva superare il 3%. Spesso i partiti turchi hanno fatto ricorso a candidature indipendenti, aggirando cos\u00ec la soglia, posto che quest'ultima non si applica infatti ai candidati indipendenti.\nStati Uniti.\nNegli Stati Uniti d'America, poich\u00e9 la stragrande maggioranza delle competizioni elettorali si svolge secondo il sistema maggioritario, e in particolare con il metodo del \"first-past-the-post\", non si fa ricorso generalmente alle soglie di sbarramento. Tuttavia, molti Stati federati hanno introdotto alcuni requisiti per i partiti che intendono competere, che possono essere assimilati a veri e propri \"sbarramenti\", come ad esempio l'obbligo di presentare una petizione sottoscritta da un certo numero di elettori per poter essere ammesso alla competizione. Si tratta per\u00f2 di condizioni che vanno soprattutto a discapito dei partiti minori, come quello Libertario e quello Verde, nonch\u00e9 per i candidati indipendenti. Tali sbarramenti tendono invece a favorire i partiti maggiori, cio\u00e8 il Partito Democratico e il Partito Repubblicano, contribuendo in tal modo a consolidare il modello bipartitico, tipico del sistema politico statunitense.\nSvezia e Norvegia.\nIn Svezia, vi \u00e8 una soglia di sbarramento a livello nazionale del 4%, ma un partito che raggiunge il 12% dei voti in un singolo distretto pu\u00f2 comunque accedere alla ripartizione. Tuttavia, sino alle elezioni legislative del 2014, nessun partito \u00e8 riuscito a raggiungere la soglia del 12% nel singolo distretto. In Norvegia, la soglia di sbarramento \u00e8 del 4% a livello nazionale ma si applica solo per i seggi compensativi. Un partito con scarso supporto popolare pu\u00f2 pertanto sperare di guadagnare un seggio \"ordinario\", posto che per tali seggi non \u00e8 prevista alcuna soglia. Alle elezioni del 2009, il Partito liberale norvegese (\"Venstre\") ha ottenuto due seggi proprio in questo modo."}
{"id": "1879721", "revid": "204012", "url": "https://it.wikipedia.org/wiki?curid=1879721", "title": "Sindrome di Hamman-Rich", "text": ""}
{"id": "1879723", "revid": "767487", "url": "https://it.wikipedia.org/wiki?curid=1879723", "title": "La scandalosa vita di Bettie Page", "text": "La scandalosa vita di Bettie Page \u00e8 un film biografico del 2005, diretto da Mary Harron, sulla pin-up e modella bondage Bettie Page, interpretata da Gretchen Mol.\nIl film \u00e8 stato presentato in anteprima al Toronto International Film Festival il 14 settembre 2005.\nTrama.\nBettie \u00e8 una giovane ragazza di provincia, cresciuta da una madre molto religiosa, che le ha sempre impedito di avvicinarsi ai ragazzi. &lt;br&gt; Nonostante l'educazione molto rigida, Bettie ha un carattere molto aperto e libertino. Dopo un matrimonio fallito e uno stupro di gruppo, Bettie conosce un fotografo, che la incoraggia a diventare una modella. &lt;br&gt; La sua carriera decolla in fretta, fino a farla diventare un'icona internazionale del bondage."}
{"id": "1879724", "revid": "112455323", "url": "https://it.wikipedia.org/wiki?curid=1879724", "title": "Gaetano Arangio-Ruiz", "text": "Biografia.\nDiscendente di una famiglia con illustri tradizioni giuridiche, \u00e8 il nipote di Gaetano Arangio-Ruiz (1857-1936). Professore di diritto internazionale all'Universit\u00e0 di Roma, fu nominato relatore speciale per il Progetto sulla responsabilit\u00e0 internazionale degli Stati dal 1985 al 1996 presso la Commissione del diritto internazionale delle Nazioni Unite, contribuendo in maniera significativa ai tentativi di codificazione della materia. La Commissione approv\u00f2 il testo del Progetto in prima lettura nel 1996, per poi rivederlo nei cinque anni successivi ed approvarlo in seconda lettura nel 2001.\nPosizioni dottrinali.\nIn diverse branche del diritto internazionale Arangio-Ruiz si distingue spesso dalla dottrina maggioritaria. Ci\u00f2 \u00e8 dovuto, in ultima istanza, alla sua concezione dello Stato come soggetto di diritto internazionale, che viene da lui recisamente distinto dallo Stato come persona giuridica di diritto interno."}
{"id": "1879726", "revid": "1086846", "url": "https://it.wikipedia.org/wiki?curid=1879726", "title": "Unione Sportiva Citt\u00e0 di Palermo 2008-2009", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 2008-2009.\nStagione.\nIl ritiro di questa stagione \u00e8 stato fatto a Bad Kleinkirchheim (in Austria) e Stefano Colantuono viene riconfermato come allenatore.\nDopo il mercato e la rivoluzione societaria estiva, con Walter Sabatini che prende il posto di Rino Foschi come direttore sportivo, la palla passa al campo: all'esordio stagionale, il 23 agosto, la squadra viene eliminata al Terzo turno di Coppa Italia per mano del , compagine appena retrocessa in Lega Pro Prima Divisione (l'ex Serie C1), che si impone al Barbera con il risultato di 2-1 togliendo subito alla squadra rosanero il primo obiettivo stagionale: reti di Davide Succi (acquistato in seguito dallo stesso Palermo) e di Edinson Cavani. La Coppa Italia era tornata ad aprire la stagione del Palermo dopo 4 anni, poich\u00e9 negli anni precedenti la squadra aveva avuto dei piazzamenti di classifica che la facevano esordire direttamente dagli ottavi di finale.\nIl mese di agosto si conclude in maniera movimentata e confusa: viene dapprima tagliato, disputando solo un tempo in Coppa Italia, il neo-acquisto T\u00falio de Melo, sul quale l'ex direttore sportivo Foschi aveva puntato per rimpiazzare Amauri; successivamente, viene ceduto anche Bo\u0161ko Jankovi\u0107 in prestito con diritto di riscatto al Genoa; infine l'allenatore Stefano Colantuono, a seguito delle due sconfitte in Coppa Italia e nella prima giornata di campionato contro l'Udinese (3-1), viene esonerato e rimpiazzato con Davide Ballardini all'insaputa del ds Sabatini.\nIl 10 settembre 2008 si \u00e8 conclusa la campagna abbonamenti, che ha fatto registrare circa 16.500 tessere sottoscritte, tra rinnovi e nuovi abbonamenti.\nL'avvio dell'allenatore ravennate, il quale ha ridato gioco e serenit\u00e0 alla squadra, \u00e8 stato perfetto. Nelle sue prime cinque partite sulla panchina del Palermo ottiene 12 punti frutto delle quattro vittorie con (3-1), Genoa (2-1), (1-0) e Juventus (2-1) e di una sconfitta immeritata a (2-1). Ben presto arriva per\u00f2 la prima \"crisi\" di risultati, ovvero un solo pareggio contro il (1-1) dopo due sconfitte contro (2-0) e Fiorentina (1-3).\nSegue poi una secca vittoria per 3-0 contro il Chievo Verona e da qui inizia una fase di risultati altalenanti che lasciano la squadra in zone anonime di classifica, ovvero le sconfitte contro (1-0) e Inter (0-2) e il pareggio contro il (1-1), salvo poi tornare alla vittoria contro il Milan (3-1), battendo un'altra \"big\" del campionato in casa.\nIn questo scorcio di stagione spiccano la coppia d'attacco Miccoli-Cavani, autrice di 12 reti e il dualismo Amelia-Fontana, vinto dal primo. Da segnalare, infine, le ottime prestazioni dei difensori come singoli ma non ancora come reparto e l'ancora mancata registrazione del centrocampo.\nSeguir\u00e0 una sconfitta in terra sarda contro il Cagliari (0-1), partita con tanti errori arbitrali a sfavore dei rosanero che convincer\u00e0 il presidente a imporre il silenzio stampa alla squadra, silenzio che si prolungher\u00e0 anche dopo la convincente vittoria sul per 2-0.\nL'anno solare 2008 si chiude con una sconfitta a Roma contro la (1-0): a fine gara la societ\u00e0 romper\u00e0 il silenzio stampa facendo parlare solo l'allenatore. Il 2009 si apre invece con tre importanti vittorie contro Atalanta in casa (3-2), Sampdoria in trasferta (0-2, ultima partita del girone di andata) e Udinese (3-2) per la prima partita del girone di ritorno. Seguiranno poi due sconfitte in due trasferte consecutive contro all'Olimpico (2-1) e contro il Genoa a Marassi (1-0 allo scadere).\nIl mercato di gennaio regala, Savini a parte, solo giovani di prospettiva come Michel Morganella o Abel Hern\u00e1ndez, sintomo di un progetto in continuo avanzamento.\nLa squadra torna alla vittoria nella successiva partita casalinga contro il (2-1), per poi fare due partite, contro in trasferta (0-0) e Juventus in casa (0-2) senza segnare. In questo momento della stagione l'attacco \u00e8 poco prolifico. Il momento negativo viene accentuato dalla sconfitta subita in casa nel derby contro il (0-4), che ha suscitato il dispiacere di tifosi e presidente, il quale ha imposto il secondo silenzio stampa stagionale e obbligato la squadra a un ritiro punitivo a Coverciano (FI) in vista della successiva e vittoriosa partita contro la Fiorentina (0-2). Il momento positivo prosegue con la larga vittoria sul (5-2), nella quale esordisce Abel Hern\u00e1ndez entrando nei minuti finali. Queste ultime due gare hanno anche posto fine al digiuno di reti segnate. Seguir\u00e0 uno stop contro il Chievo Verona (0-1), in una delle pi\u00f9 brutte partite della stagione.\nIl 3 aprile viene annunciato che lo sponsor ufficiale della squadra per le restanti nove partite sar\u00e0 BetShop Italia.\nIl finale di stagione prosegue con una vittoria di misura sul (1-0), un pareggio a San Siro contro l'Inter (2-2 in rimonta) e una secca vittoria contro il (4-1), nel quale Cavani segna il suo terzo gol consecutivo e Michel Morganella esordisce sia in Serie A che con la maglia del Palermo: questo \u00e8 un momento molto positivo per la compagine isolana, capace di fare risultato anche in emergenza di squalifiche e infortuni.\nMa un fulmine a ciel sereno colpisce la squadra: Il 23 aprile 2009, Moris Carrozzieri, uno dei punti fermi della formazione, risulta positivo alla benzoilecgonina (metobolita della cocaina) dopo un controllo anti-doping successivo alla partita Palermo-Torino (1-0) del 5 aprile precedente, primo caso riscontrato dal CONI con un test mirato, come da normativa entrata in vigore a gennaio 2009. Per lui era il quarto controllo a cui veniva sottoposto, rischiando fino a due anni di squalifica: questo fatto ha completamente stravolto le strategie di mercato della societ\u00e0, che in caso di sua cessione (ormai quindi impossibile) avrebbe potuto ricavarne una discreta plusvalenza.\nLa settimana negativa si conclude con una sconfitta a Milano per 3-0 contro il Milan, partita nella quale alcune controverse decisioni arbitrali hanno di fatto obbligato la societ\u00e0 a un nuovo silenzio stampa, anche se temporaneo e nella quale Samir Ujkani esordisce sia in Serie A che con la maglia della prima squadra.\nNel finale di stagione il Palermo \u00e8 una vera e propria altalena: ottiene punti importanti nelle partite casalinghe, mentre rimedia brutte figure nelle trasferte. Simboliche sono in questo senso le successive vittorie contro Cagliari (5-1) e (2-0), intermezzate appunto da una sconfitta in casa del (1-0). Puntualmente arriva quindi un mezzo passo falso in trasferta, queste volta a Bergamo contro l'Atalanta (2-2), ultimo treno per l'Europa che viene quindi perso dalla squadra rosanero.\nIl campionato si chiude con un 2-2 contro la Sampdoria (il primo pareggio casalingo).\nIn questa stagione \u00e8 stato raggiunto il record di 17 vittorie in un solo campionato (poi superato e stabilizzatosi a 18 nella stagione 2009-2010) e di 14 vittorie interne. Capocannonieri della squadra sono stati Fabrizio Miccoli con 14 gol ed Edinson Cavani con le stesse reti in campionato pi\u00f9 quella di Coppa Italia.\nLa stagione si chiude con un bel regalo da parte della formazione primavera: i ragazzi di Rosario Pergolizzi, infatti, si sono resi protagonisti del Campionato di categoria, riuscendo nell'impresa di battere in finale in e di portare, per la prima volta nella storia, il trofeo in bacheca.\nDa un'indagine portata avanti dal quotidiano economico Il Sole 24 ORE, risulta che al 30 giugno 2009 la societ\u00e0 rosanero \u00e8 quella con il miglior bilancio dell'intera Serie A: ci\u00f2 \u00e8 dovuto soprattutto alle corpose plusvalenze fatte registrare per la vendita di calciatori.\nMaglie e sponsor.\nLo sponsor tecnico per la stagione 2008-2009 \u00e8 Lotto, mentre lo sponsor ufficiale, dal 3 aprile 2009, \u00e8 BetShop Italia.\nLa prima maglia, con il colletto a \"V\", \u00e8 rosa con strisce nere sulle spalle e sul fianco e presenta cuciture in oro; la seconda maglia \u00e8 bianca con dettagli rosa; la terza maglia \u00e8 come la prima, con i colori opposti.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva"}
{"id": "1879727", "revid": "232451", "url": "https://it.wikipedia.org/wiki?curid=1879727", "title": "Wycliff", "text": ""}
{"id": "1879729", "revid": "106908", "url": "https://it.wikipedia.org/wiki?curid=1879729", "title": "Huss", "text": ""}
{"id": "1879730", "revid": "1318658", "url": "https://it.wikipedia.org/wiki?curid=1879730", "title": "Citt\u00e0 del Dakota del Sud", "text": "Questa lista delle citt\u00e0 del Dakota del Sud, Stati Uniti d'America, comprende le 390 localit\u00e0 suddivise in 156 \"city\", 154 \"town\", 1 \"village\" e 79 census-designated place (CDP).\nI dati sono dell'USCB riferiti al censimento del 2010."}
{"id": "1879731", "revid": "273257", "url": "https://it.wikipedia.org/wiki?curid=1879731", "title": "Ferrovia Arezzo-Stia", "text": ""}
{"id": "1879734", "revid": "1123126", "url": "https://it.wikipedia.org/wiki?curid=1879734", "title": "Santa Maria della Salute", "text": ""}
{"id": "1879744", "revid": "802723", "url": "https://it.wikipedia.org/wiki?curid=1879744", "title": "Alice Paul", "text": "Insieme all'amica Lucy Burns ed altre donne condusse una campagna per il diritto di voto delle donne.\nQuesto diritto fu sancito nel 1920 con il Diciannovesimo Emendamento della Costituzione degli Stati Uniti d'America.\nBiografia.\nAlice Paul nasce a Paulsdale, nel New Jersey, da una benestante famiglia aderente al quaccherismo. Il padre William e la madre Tacie si erano sposati pochi anni prima della sua nascita ed avevano deciso di stabilirsi a Paulsdale. Qui nascono i tre figli, Alice, Helen e Parry. Il padre era imprenditore e banchiere.\nLa vita famigliare dei coniugi Paul lasci\u00f2 un segno forte nella coscienza politica e sociale di Alice: grazie anche al quaccherismo i bambini crebbero in un contesto in cui l'uguaglianza di genere cercava di essere una realt\u00e0 e in cui il lavoro era visto come un modo necessario per migliorare la societ\u00e0.\nSempre influenzati dallo spirito quacchero, i Paul vivevano in maniera semplice, a stretto contatto con la natura e con i doni della terra; Alice e i suoi fratelli erano responsabili sia nell'economia domestica della casa che nella gestione della terra coltivata intorno alla fattoria, e questo fu utile per formare in loro i valori della perseveranza e del lavoro.\nAccanto a ci\u00f2 Alice viveva sulla propria pelle fin da piccola le battaglie del movimento femminista: la madre Tacie infatti era iscritta al National American Women Suffrage Association e partecipava spesso alle riunioni insieme alla figlia. Fu proprio a Paulsdale che quindi Alice ebbe i primi contatti con il movimento.\nAlice dopo la scuola a Paulsdale frequenta il college di Swarthmore e poi la New York School of Philanthropy e prende il diploma in sociologia.\nNel 1912 si laurea in scienze politiche all'universit\u00e0 della Pennsylvania con una dissertazione sulla posizione legale delle donne in Pennsylvania. Nello stesso anno si iscrive al National American Women Suffrage Association.\nIl 26 agosto 1920 ottiene il diritto di voto alle donne.\nAlice apparteneva a una parte del movimento femminista che disapprovava l'aborto, perch\u00e9 in complesso lo vedeva come \"the ultimate exploitation of women\" (\"il massimo sfruttamento delle donne\"), tale da penalizzarle in ambito sanitario (mettendo potenzialmente a rischio la propria salute), sociale, lavorativo, familiare e, non ultimo, come espressione di una visione patriarcale e maschilista del sesso e della natalit\u00e0. Ci\u00f2 era in accordo con il pensiero di altre influenti rappresentanti del femminismo americano di inizio Novecento (ad esempio, Susan B. Anthony ed Elizabeth Cady Stanton). \nNel 2004 \u00e8 stato presentato il film \"Angeli d'acciaio\" che racconta appunto la sua storia con le sue lotte."}
{"id": "1879745", "revid": "767487", "url": "https://it.wikipedia.org/wiki?curid=1879745", "title": "Bandiera dell'Idaho", "text": "La bandiera dell'Idaho \u00e8 composta dallo stemma dello Stato su fondo azzurro. Sotto la scritta \u00e8 presente una banda rossa con la scritta in oro \"State of Idaho\".\nI simboli che appaiono nello stemma sono un minatore e una donna, in riferimento alla libert\u00e0 e alla giustizia, e gli elementi naturali che compongono l'economia dello Stato: miniere, silvicultura e agricoltura.\nAgli inizi la bandiera apparteneva alla Prima fanteria dell'Idaho, durante la Guerra ispano-americana nel 1899. Fu adottata il 17 marzo 1907, e in seguito modificata nel 1957."}
{"id": "1879752", "revid": "54253", "url": "https://it.wikipedia.org/wiki?curid=1879752", "title": "Alice Stokes Paul", "text": ""}
{"id": "1879756", "revid": "2184720", "url": "https://it.wikipedia.org/wiki?curid=1879756", "title": "Partito Tedesco della Patria", "text": "Il Partito Tedesco della Patria o Partito della Patria Tedesca () fu un partito politico di estrema destra nato sul finire della prima guerra mondiale nell'Impero tedesco.\nFondato il 2 settembre 1917, tra gli altri da Wolfgang Kapp (che guadagner\u00e0 poi fama per il putsch di Kapp) e Alfred von Tirpitz (all'epoca da poco dimissionato dalla carica di Segretario di Stato della Marina Imperiale), raccoglieva i circoli favorevoli al proseguimento dell'impegno nel conflitto in corso. Era finanziato dal Terzo Comando Supremo e raggiunse la massima popolarit\u00e0 nell'estate del 1918 con circa 1.250.000 iscritti. Venne sciolto a seguito della rivoluzione tedesca del 10 dicembre 1918.\nUno dei membri, Anton Drexler, diede vita ad un'organizzazione molto simile chiamata il Partito Tedesco dei Lavoratori, che pi\u00f9 tardi divenne il Partito Nazionalsocialista Tedesco dei Lavoratori (NSDAP) con cui Adolf Hitler giunse al potere nel 1933."}
{"id": "1879758", "revid": "144796", "url": "https://it.wikipedia.org/wiki?curid=1879758", "title": "Alessandro Albani", "text": "Biografia.\nFiglio di Orazio Albani (1652-1712), fratello di papa Clemente XI, e di Maria Bernardina Ondedei\u2011Zonghi, inizi\u00f2 gli studi di giurisprudenza presso l'Universit\u00e0 \"La Sapienza\" di Roma, ma ben presto venne avviato alla carriera militare: gi\u00e0 a nove anni, il 26 agosto 1701, era stato accolto fra i membri dell'Ordine dell'Ospedale di San Giovanni di Gerusalemme, e nel 1707 venne nominato colonnello del reggimento dei dragoni nell'esercito pontificio. L'anno seguente fu al comand\u00f2 dei reparti di cavalleria pontificia durante l'occupazione imperiale di Comacchio.\nLa debolezza della vista, che negli anni della vecchiaia lo avrebbe poi portato alla cecit\u00e0, lo rendeva per\u00f2 inadatto alla carriera delle armi, perci\u00f2 lo zio pontefice gli sugger\u00ec di intraprendere quella ecclesiastica: Clemente XI lo nomin\u00f2 nel 1718 segretario dei memoriali, e, l'anno dopo, chierico della Camera Apostolica.\nNominato nunzio apostolico nel 1720, venne inviato a Vienna dal papa per tutelare i diritti feudali della Santa Sede sul ducato di Parma e Piacenza e concludere i negoziati per la restituzione allo Stato della Chiesa del territorio di Comacchio, i suoi costumi mondani e indisciplinati erano per\u00f2 per il pontefice fonte di preoccupazione: tra l'altro, pur avendo il papa accolto e ospitato a Roma il pretendente al trono inglese Giacomo Stuart, Albani non nascose la sua simpatia per il Casato di Hannover: amico dell'antiquario Filippo Stosch, con il quale condivideva la passione per l'arte e che agiva da informatore segreto per il sovrano inglese Giorgio I sulle attivit\u00e0 dello Stuart a Roma, varie volte viene nominato nelle lettere di questi a Londra come la sua fonte. Dopo che Stosch ebbe lasciato Roma nel 1731, Albani stesso gli inviava informazioni in cifra.\nDivenuto cardinale sotto il successore dello zio, Innocenzo XIII, nel concistoro del 16 luglio 1721 (furono necessarie varie dispense speciali, anche perch\u00e9 suo fratello maggiore, Annibale, era stato creato cardinale nel 1712 e sedeva ancora nel Sacro Collegio), il papa lo nomin\u00f2 cardinale diacono di Sant'Adriano al Foro il 24 settembre dello stesso anno, titolo dal quale pass\u00f2 poi a quelli di Santa Maria in Cosmedin (1722), Sant'Agata (1740), Santa Maria ad Martyres (1743) e Santa Maria in Via Lata (1747) e fino alla nomina del cardinale Francesco Scipione Maria Borghese, effettuata da Benedetto XIII, \u00e8 stato il porporato italiano pi\u00f9 giovane.\nLa sua abilit\u00e0 diplomatica lo rese prezioso nel conflitto originatosi fra la Santa Sede e Vittorio Amedeo II di Savoia, vertente su nomine e benefici ecclesiastici in Piemonte e aggravatosi con l'acquisizione della Sardegna da parte della Casa di Savoia: sull'isola, infatti, il papato vantava antichi diritti di investitura feudale. Gli accordi furono conclusi nel 1726, e Vittorio Amedeo dimostr\u00f2 all'Albani la propria gratitudine assegnandogli la ricca abbazia di Staffarda e nominandolo protettore del regno. Negli ambienti di Curia, tuttavia, il partito degli \"zelanti\" consider\u00f2 eccessive le concessioni fatte dall'Albani, e le tensioni aumentarono con l'ascesa al pontificato di Clemente XII, avverso ai Savoia, che dichiar\u00f2 nullo il concordato nel 1731. Le successive trattative si trascinarono quindi per anni, e si giunse alla stipulazione di un nuovo concordato solo nel 1741: in quell'occasione Albani firm\u00f2 per il Piemonte.\nDa cardinale partecip\u00f2 ai conclavi del 1724, 1730, 1740, 1758, 1769, 1774-1775. Il suo atteggiamento antiborbonico, e in particolare anti-francese, lo avvicin\u00f2 agli interessi asburgici: nel 1743 venne nominato protettore degli Stati ereditari austriaci e, nel 1745, anche dell'Impero. Tra il 1744 e il 1748 resse inoltre l'ambasciata austriaca a Roma.\nAl tempo del pontificato di Clemente XIV, si rialline\u00f2 al partito degli zelanti contro le interferenze delle monarchie europee nei conflitti sorti in seguito all'espulsione dei gesuiti da diversi Stati cattolici e che port\u00f2 infine alla soppressione della Compagnia di Ges\u00f9: Albani era contrario a quest'atto, e i suoi rapporti con Clemente XIV furono piuttosto tesi.\nNel 1764 nella sua villa si tenne una adunanza degli Arcadi per l'accalmazione di Giuseppe II a re dei Romani, dove Pellegra Rossetti Bongiovanni ricette onori e successo.\nMor\u00ec a Roma l'11 dicembre 1779 e venne sepolto nella chiesa di San Sebastiano fuori le mura.\nIl mecenate.\nLa fama di Albani \u00e8 oggi soprattutto legata alla sua attivit\u00e0 di collezionista e mecenate.\nAmante delle arti fin dalla giovane et\u00e0, promosse vaste campagne di scavi archeologici nei dintorni di Roma, e si dedic\u00f2 alla formazione di preziose collezioni di arte antica. Una prima raccolta di statue dovette essere parzialmente venduta al re di Polonia nel 1728, a causa delle difficolt\u00e0 finanziarie del cardinale. Il rammarico per la perdita di quei trenta pezzi suscitato a Roma fu grande: per evitare che la cosa si ripetesse, nel 1733 papa Clemente XII acquist\u00f2 da Albani la sua seconda collezione, di busti romani, ed \u00e8 da allora conservata presso il Museo Capitolino. Una terza collezione, di bronzi provenienti in gran parte da Tivoli, fu saccheggiata dai Francesi durante la Repubblica Romana (1798-1799) e pass\u00f2 poi in parte a Luigi I di Baviera, e in parte alla famiglia dei Torlonia, che aveva acquistato la celebre Villa del cardinale fuori porta Salaria, commissionata all'architetto Carlo Marchionni e che ospit\u00f2 la sua collezione di antichit\u00e0 e scultura romana, oggetto di studi di numerosi artisti italiani e stranieri, tra cui Anton Raphael Mengs e Johann Joachim Winckelmann, che fu ospite del cardinale negli ultimi dieci anni della sua vita e si occup\u00f2 anche di catalogare il materiale.\nIl cardinale Albani possedeva anche un'altra villa con un vasto parco ad Anzio, abitabile per\u00f2 solo per poche settimane all'anno in primavera a causa dell'ambiente malsano che favoriva la diffusione della malaria: scavi effettuati nel terreno del parco portarono alla luce molte sculture di epoca romana.\nDelle collezioni epigrafiche e numismatiche del cardinale sono rimaste numerose descrizioni a stampa. Albani fu inoltre nominato Bibliotecario di Santa Romana Chiesa il 12 agosto 1761 e fu anche poeta arcade col nome di \"Chrisalgus Acidanteus\".\nIl cardinale Albani, grande amante dell'arte, fu anche un grande collezionista di libri antichi. La sua collezione \u00e8 tuttora dispersa tra l'Italia e la Francia. Importante ex libris rappresentato da tre lettere alfabetiche sovrapposte di colore rosso, solitamente visualizzabile al frontespizio dei libri antichi."}
{"id": "1879759", "revid": "44654", "url": "https://it.wikipedia.org/wiki?curid=1879759", "title": "Nccp", "text": ""}
{"id": "1879760", "revid": "897219", "url": "https://it.wikipedia.org/wiki?curid=1879760", "title": "Simone Braglia", "text": "Carriera.\nGiocatore.\nCresciuto nel , gioca le sue prime partite da professionista con il nella stagione che segna la vittoria del campionato di Serie C2. Torna quindi alla societ\u00e0 lariana dove scende in campo in tre occasioni contribuendo cos\u00ec alla promozione in Serie A.\nLe due stagioni successive le passa in prestito prima al in Serie C1 e alla in Serie B: in entrambi i casi \u00e8 titolare. Torna al Como dove non disputa alcun incontro nella stagione.\nNel 1987 passa al Lecce in Serie B dove centra la promozione; la stagione successiva difende i pali del neo-promosso in Serie B, contribuendo alla sua salvezza. Nel 1989 approda al Genoa dove rimane per tre stagioni in Serie A, suggellate dal quarto posto conquistato nel 1991. Nel 1991-1992 partecipa quindi alla Coppa UEFA, approdando alle semifinali.\nNel 1992-1993 scende di parecchie categorie passando al , dove \u00e8 protagonista in quattro stagioni della doppia promozione in massima serie degli umbri: ci\u00f2 non gli vale la possibilit\u00e0 di ricalcare i campi di Serie A poich\u00e9 viene ceduto alla in Serie B.\nNel 1997 sigla un contratto con il Milan, disputando solo amichevoli. Chiude la carriera prima tra i professionisti tornando nel da dove era partito, e poi definitivamente dopo un biennio coi dilettanti della Guanzatese.\nDopo un periodo di allontanamento dal calcio giocato, nel 2005 Braglia si \u00e8 riavvicinato difendendo i colori del Vergosa, societ\u00e0 iscritta al campionato a 11 del CSI di Como.\nDirigente.\nNel 2012 \u00e8 stato direttore generale del Savona per sei mesi."}
{"id": "1879765", "revid": "767487", "url": "https://it.wikipedia.org/wiki?curid=1879765", "title": "Bandiera della Florida", "text": "La bandiera della Florida consiste in una Croce di Sant'Andrea - pi\u00f9 specificamente la Croce di Borgogna di Spagna - rossa con al centro lo stemma dello stato su sfondo bianco.\nLa bandiera venne approvata nel 1900 a seguito di un referendum popolare.\nStoria.\nDal 1868 al 1900 la bandiera dello Stato era composta unicamente dallo stemma dello Stato su sfondo bianco. Il governatore dello Stato, Francis P. Fleming, sugger\u00ec di apporre una croce di Sant'Andrea. Ci furono polemiche in quanto il disegno della bandiera ricorda la bandiera degli stati confederati."}
{"id": "1879769", "revid": "287204", "url": "https://it.wikipedia.org/wiki?curid=1879769", "title": "Perrysburg (Ohio)", "text": "Perrysburg \u00e8 un comune degli Stati Uniti d'America nella Contea di Wood, nello Stato dell'Ohio. La citt\u00e0 conta 17.042 abitanti (2007) e fa parte dell'area metropolitana di Toledo.\nPerrysburg fu un importante centro commerciale dalla Guerra del 1812 in poi, creato dall'insediamento di alcune persone provenienti dai Grandi Laghi.\nStoria.\nLa storia di Perrysburg inizi\u00f2 durante la costruzione della Fortezza Meigs. Quando la Guerra del 1812 era ormai alle porte nell'Ohio nord-occidentale, nel febbraio 1813, venne costruita la fortezza da dei soldati sotto il comando del Generale William Henry Harrison. Harrison fu l'aide-de-camp del Generale Anthony Wayne, e fu eletto successivamente nono presidente di Stato. La costruzione fu chiamata Fortezza Meigs in onore del quarto Governatore dell'Ohio, Return Jonathan Meigs. La Fortezza Meigs fu costruita su un basso rilievo nei pressi del fiume Maumee, e fu progettata dall'ingegnere e militare Eleazer Wood, che diede il nome alla contea nella quale \u00e8 situata. Due controverse battaglie contro i britannici furono combattute in questa fortezza durante la Guerra del 1812.\nI primi abitanti della citt\u00e0 che venivano dal lago Huron durante la Guerra del 1812 si insediarano ai piedi del rilievo sul quale era stata costruita la Fortezza Meigs. I primi documenti su Perrysburg risalgono al 26 aprile 1816, anno nel quale la citt\u00e0 divenne un centro commerciale, pi\u00f9 che altro di ovini.\nUn'epidemia avvenuta nel 1854 decim\u00f2 la popolazione e la citt\u00e0 chiuse tutte le attivit\u00e0 commerciali per due mesi in quell'estate. Andarono perse pi\u00f9 di 100 persone.\nPerrysburg \u00e8 l'unica citt\u00e0 negli Stati Uniti d'America, insieme a Washington D.C., ad essere stata progettata dal Governo federale.\nSociet\u00e0.\nEvoluzione demografica.\nCome afferma il censimento del 2000, a Perrysburg vivono 16.945 persone: 6.592 nuclei familiari e 4.561 famiglie. La densit\u00e0 di popolazione \u00e8 di 733,5 persone per chilometro quadrato. La popolazione di Perrysburg si divide in 95,34% bianchi, 1,03% afroamericani, 0,10% nativi americani, 1,77% asiatici, 0,02% abitanti dalle isole pacifiche e 1,74% da altre razze. Le persone ispaniche o latinoamericane compongono solo il 2,05% della popolazione totale.\nCi sono 6.592 nuclei familiari, il 38% dei quali possiede un bambino con et\u00e0 inferiore ai 18 anni vivente coi genitori, 61,1% coppie senza figli, 6,3% vedovi o vedove e 30,8% single. Il 27,8% di queste persone non \u00e8 fidanzata e il 14,2% vive da solo con un'et\u00e0 maggiore ai 65 anni.\nNella citt\u00e0 le persone trasferite si suddividono in: il 29% delle coppie con figli sotto i 18 anni, il 5,6% dai 18 ai 24 anni, il 28,3% dai 25 ai 44 anni, il 24% dai 45 ai 64 e il 13% con pi\u00f9 di 65 anni. L'et\u00e0 media nella citt\u00e0 \u00e8 di 38 anni. Per ogni 100 famiglie ci sono 92,7 maschi. Per ogni 100 famiglie con figli con oltre 18 anni ci sono 86,5 maschi.\nIl reddito medio per un nucleo familiare nella citt\u00e0 \u00e8 di 62.237 dollari statunitensi e il reddito medio per una famiglia \u00e8 di 75.651 dollari. I maschi hanno un reddito medio di 56.496 dollari e le femmine ne hanno uno medio di 31.401 dollari. Il reddito pro capite nella citt\u00e0 \u00e8 mediamente di 29.652 dollari. Circa l'1,5% delle famiglie e il 2,8% della popolazione sono sotto la linea di povert\u00e0, e l'1,7% di queste possiede bambini sotto i 18 anni e l'8.1% di queste \u00e8 invece composta da persone con pi\u00f9 di 65 anni."}
{"id": "1879776", "revid": "339392", "url": "https://it.wikipedia.org/wiki?curid=1879776", "title": "Testine induttive", "text": ""}
{"id": "1879780", "revid": "599013", "url": "https://it.wikipedia.org/wiki?curid=1879780", "title": "Polmonite interstiziale linfocitaria", "text": " \nLa polmonite interstiziale linfocitaria (LIP) \u00e8 una forma di polmonite interstiziale rara caratterizzata da un'iperplasia del tessuto linfatico.\nStoria.\nLa malattia venne scoperta da Liebow e Carrington nel 1969 dove elencando le caratteristiche non trovarono riscontro nelle altre forme di polmonite allora conosciute.\nEpidemiologia.\nLa malattia si sviluppa principalmente nelle donne, per quaunto riguarda il range di et\u00e0, non vi \u00e8 una decade particolare di maggiore incidenza, si \u00e8 vista sia in et\u00e0 pediatrica che in quella adulta.\nSintomatologia.\nla malattia non mostra sintomi o segni clinici caratteristici, si mostra anemia in forma lieve. Molte sono le malattie che si associano a tale forma di polmonite aggravando l'organismo, fra cui la sindrome di Sj\u00f6gren e tetralogia di Fallot\nTerapia.\nIl trattamento \u00e8 puramente farmacologico, si somministrano steroidi in associazione con clorambucile e ciclofosfamide.\nPrognosi.\nLa prognosi dipende dalla gravit\u00e0 della forma, ma sovente ha esito positivo."}
{"id": "1879783", "revid": "287204", "url": "https://it.wikipedia.org/wiki?curid=1879783", "title": "Museo all'aperto", "text": "Un museo all'aperto \u00e8 un particolare tipo di museo, le cui opere sono raccolte in ambienti all'aperto. I primi musei all'aperto sono stati istituiti in Scandinavia verso le fine del XIX secolo, ma presto l'idea si \u00e8 diffusa nel resto d'Europa e del Nord America.\nI musei all'aperto possono essere musei-villaggi, musei-fattoria, musei viventi di storia, e musei di costume. Recentemente, in Francia \u00e8 stato creato anche l'ecomuseo. Una storia esaustiva dei musei all'aperto pu\u00f2 essere trovata nel libro \"Open air museums. The history and future of a visionary idea\" del museologo svedese Sten Rentzhog.\nDefinizione.\nL'International Council of Museums (ICOM) definisce i musei \"un'istituzione permanente, senza scopo di lucro, al servizio della societ\u00e0 e del suo sviluppo. Sono aperti al pubblico e compiono ricerche che riguardano le testimonianze materiali e immateriali dell'umanit\u00e0 e del suo ambiente; le acquisiscono, le conservano, le comunicano e, soprattutto, le espongono a fini di studio, educazione e diletto\".\nMolti musei all'aperto sono aree che raccolgono e ri-costruiscono vecchi edifici, ricreando cos\u00ec villaggi o paesaggi storici. Per questo, la maggioranza dei musei all'aperto potrebbero essere descritti semplicemente come musei di edifici. I musei all'aperto inizialmente avevano la tendenza ad essere localizzati in regioni in cui un'architettura in legno prevaleva, dato che le strutture in legno possono essere trasportate e trasferite senza perdita di autenticit\u00e0.\nNei musei all'aperto, compresi i primi musei del XIX secolo, \u00e8 comune la presenza di persone, rappresentanti delle diverse componenti della societ\u00e0, che spiegano i vari aspetti della vita quotidiana."}
{"id": "1879796", "revid": "54558", "url": "https://it.wikipedia.org/wiki?curid=1879796", "title": "Trenta giorni di buio", "text": ""}
{"id": "1879801", "revid": "767487", "url": "https://it.wikipedia.org/wiki?curid=1879801", "title": "Povilas \u010cukinas", "text": "\u00c8 un centro di due metri e tredici centimetri.\nCarriera.\nInizia la sua carriera tra i senior gi\u00e0 a 17 anni con la formazione lituana del Puntukas Anyksciai prima di passare all'Alytaus Alita. Passa poi al Lietuvos Rytas per le seguenti quattro annate dove vince Uleb Cup, Lega Baltica e Lega Lituana. Nella stagione 2006-07 gioca in Germania con la maglia dell'EnBW Ludwigsburg per poi accasarsi in Brianza tra le file della Pallacanestro Cant\u00f9. Durante la stagione 2007-08 \u00e8 protagonista di prestazioni altalenanti, ottime e deludenti. Nei quarti di finale dei play-off sfoggia un 3 su 3 da tre punti nelle quattro partite tra i romani e i canturini."}
{"id": "1879802", "revid": "1543377", "url": "https://it.wikipedia.org/wiki?curid=1879802", "title": "Antinoo", "text": " Venne adorato sia nell'Oriente egizio sia nell'Occidente greco-latino, a volte come Theos, una vera e propria divinit\u00e0, altre semplicemente come un eroe mortale deificato.\nMolto poco si sa della sua vita, anche se \u00e8 noto che egli era nato a Claudiopoli (l'attuale Bolu), nella provincia romana di Bitinia in Asia Minore. Fu probabilmente introdotto alla corte imperiale nel 123, poco prima di essere portato in Italia per il completamento della sua istruzione superiore. Divenne il favorito nonch\u00e9 amante dell'imperatore a partire dal 128, anno in cui fece parte del seguito personale di Adriano durante il suo giro di ispezione della provincia d'Africa; accompagn\u00f2 l'imperatore anche in Grecia durante la partecipazione di Adriano agli annuali misteri eleusini svoltisi a Atene, e fu presente durante la caccia e l'uccisione del leone sacro in terra libica.\nAlla fine del mese di ottobre dell'anno 130, mentre si trovava a bordo di una flottiglia che percorreva il Nilo, Antinoo mor\u00ec cadendo in acqua in circostanze rimaste parzialmente oscure. Varie ipotesi sono state avanzate a proposito: annegamento accidentale, suicidio, assassinio per gelosia, intenzionale sacrificio umano.\nDopo la sua morte, Adriano divinizz\u00f2 Antinoo e fond\u00f2 un culto organizzato dedicato alla sua persona, che si diffuse presto a macchia d'olio in tutto l'Impero; poi, sempre per commemorare il proprio diletto, fond\u00f2 la citt\u00e0 di Antinopoli, fatta sorgere vicino al luogo dove il giovinetto aveva trovato la sua fine terrena prematura e che divenne un centro di culto per l'adorazione del \"dio Antinoo\" in forma di Osiride. Adriano istitu\u00ec anche giochi in commemorazione del ragazzo, che si tenevano in contemporanea ad Antinopoli e ad Atene, con Antinoo divenuto simbolo dei sogni panellenici dell'imperatore.\nLa figura del bel giovane nella cultura occidentale venne presto associata all'omosessualit\u00e0 e apparve in moltissime opere letterarie e poetiche, tra cui quelle di Oscar Wilde, Fernando Pessoa e Marguerite Yourcenar.\nBiografia.\nLo storico Thorsten Opper del British Museum ha osservato che quasi nulla si sa della vita di Antinoo prima del suo incontro e della vita assieme ad Adriano, e il fatto che le fonti in nostro possesso divengano molto pi\u00f9 dettagliate dopo la sua morte non ispirano fiducia al riguardo. Anche il biografo Royston Lambert ha espresso lo stesso punto di vista, commentando che le informazioni su di lui sono state inevitabilmente contaminate, sia a favore sia contro, da chi era un suo fedele e da chi si trov\u00f2 ad avere forti pregiudizi a suo riguardo.\nInfanzia.\n\u00c8 noto che Antinoo nacque da una famiglia greca abitante nella provincia romana della Bitinia, zona oggi situata nel nord-ovest della Turchia. L'anno di nascita non \u00e8 registrato, anche se si stima che sia probabilmente tra il 110 e il 112 d.C.; le fonti disponibili concordano nel dire che il suo compleanno cadesse nel mese di novembre, e bench\u00e9 il giorno esatto resti sconosciuto, Lambert indica il 27 come data pi\u00f9 probabile. Sia dal luogo di nascita sia dall'aspetto fisico di Antinoo si desume che la sua ascendenza fosse greca solo in parte.\nAnche l'origine del suo nome resta incerta. \u00c8 infatti possibile che egli sia stato chiamato come il personaggio mitologico dell\"Odissea\", Antinoo, uno dei maggiori pretendenti alla mano di Penelope e avversario di Telemaco nel poema epico di Omero, o che Antinoo sia l'equivalente maschile di Antinoe figlia di Cefeo che (come afferma Pausania il Periegeta nella sua \"Descrizione della Grecia\", 8-8-4) rifond\u00f2 Mantinea, centro urbano che intratteneva buoni rapporti commerciali proprio con la Bitinia, dopo essere stata guidata da un serpente al sito ove essa andava ubicata.\nSebbene molti storici, dal Rinascimento in poi, abbiano dedotto che il giovane fosse stato uno schiavo, la cosa risulta essere altamente improbabile in quanto sarebbe stato assolutamente controverso divinizzare un ex-schiavo nella societ\u00e0 romana. Non sono pervenute fino a noi prove attestanti le origini della sua famiglia, anche se Lambert crede probabile ch'egli provenisse da un clan familiare di piccoli imprenditori o proprietari terrieri dediti all'agricoltura, che s'innalzavano e distinguevano quindi rispetto ai settori pi\u00f9 poveri della societ\u00e0; lo stesso Lambert, inoltre, ritiene probabile che Antinoo avesse ricevuto un'istruzione di base nella sua prima infanzia, imparando sia a leggere sia a scrivere.\nLa vita con Adriano.\nAdriano trascorse molto tempo del suo regno in visita ai vari territori dell'Impero, e arriv\u00f2 a Claudiopoli nel giugno del 123; fu probabilmente in quest'occasione che incontr\u00f2 per la prima volta il ragazzino. Data la personalit\u00e0 dell'imperatore, Lambert pensa non verosimile l'ipotesi che li vuole diventati amanti in quell'occasione, suggerendo invece che il dodicenne sia stato scelto per essere inviato in Italia ove fu istruito al \"Paedagogium\" imperiale situato sul colle Celio.\nAdriano nel frattempo aveva continuato a visitare le province del suo vasto Impero, per far poi ritorno in Italia solo nel settembre del 125, quando si stabil\u00ec nella sua residenza nella cittadina laziale di Tivoli, oggi conosciuta come Villa Adriana. L'ormai adolescente Antinoo divenne quindi il suo ragazzo preferito nel corso dei tre anni successivi: lo dimostra il fatto che nel 128, al momento di partire per la Grecia, Antinoo faceva parte del seguito personale dell'imperatore.\nIl biografo ha descritto Antinoo come l'unica persona che sembra esser stata intimamente vicina ad Adriano lungo tutto il corso della vita dell'imperatore; il suo matrimonio con la cugina di secondo grado Vibia Sabina era difatti notoriamente infelice e non v'\u00e8 alcuna prova attendibile ch'egli abbia d'altronde mai espresso un qualche interesse o attrazione sessuale nei confronti delle donne; di contro, vi sono molte prove affidabili che fosse sessualmente molto attratto dai ragazzi e dai giovani uomini.\nPer secoli la pederastia greca ha svolto un ruolo sociale accettato tra le classi dei cittadini agiati dell'antica Grecia; questa prescriveva che un erast\u00e8s (un maschio di et\u00e0 compresa tra i 20 e i 40 anni) intrattenesse una relazione sentimentale (di amoroso accudimento) con un eromenos (un maschio di et\u00e0 compresa tra i 12 e i 18 anni), assumendo un ruolo fondamentale e attivo nella sua educazione e istruzione. Tale istituzionalizzazione sociale della pederastia non era estranea alla cultura romana, anche se la bisessualit\u00e0 era di fatto la norma nelle alte sfere sociali durante i primi secoli dell'Impero.\n\u00c8 noto come Adriano considerasse Antinoo bello e intelligente e che il ragazzo contraccambiasse stimandolo e ammirandolo come un saggio; questa sintonia intellettuale potrebbe ulteriormente spiegare la forte attrazione presente tra i due. Un altro fattore era la comune passione per la caccia, che era veduta come uno sport particolarmente virile all'interno della cultura romana. Anche se non sono pervenute fino a noi, si sa che l'imperatore avrebbe scritto sia un'autobiografia sia una serie di componimenti poetici dedicati ai suoi amati ragazzi; si suppone quindi che vi fossero anche i versi in onore di Antinoo.\nLe prime fonti sono concordi ed esplicite nel dichiarare che il rapporto intercorrente tra l'uomo e l'adolescente fosse anche di natura eminentemente sessuale: infine, durante tutto il periodo in cui dur\u00f2 la loro relazione, non vi \u00e8 prova alcuna che Antinoo abbia mai utilizzato a proprio favore l'influenza che aveva sull'imperatore per trarne un qualche guadagno personale.\nNel marzo 127 Adriano - probabilmente accompagnato da Antinoo - viaggi\u00f2 in varie zone d'Italia, attraversando la regione abitata dai Sabini, il Regio V Picenum e la Campania Intanto tra il 127 e il 129 l'imperatore fu afflitto da uno strano male che i medici non furono mai in grado di spiegare (torner\u00e0 questa misteriosa malattia come ipotesi sulla causa della morte stessa di Antinoo). Nell'aprile del 128 pose la prima pietra di un tempio da dedicare a Venere nella capitale, presiedendo un rituale in cui potrebbe essere stato accompagnato proprio da Antinoo; da l\u00ec, assieme, partirono per un viaggio nell'Africa del Nord.\nAlla fine del 128 sbarcarono a Corinto, procedendo poi in direzione di Atene dove rimasero fino al maggio del 129, accompagnati in quest'occasione anche dalla moglie, la sorella, la nipote e Pedanio Fusco il giovane (futuro cognato). Nel settembre del 128 ad Atene Adriano partecipa alle celebrazioni annuali dei grandi misteri eleusini e qui l'imperatore assume il ruolo di \"epoptes\" nel telesterion: \u00e8 generalmente accettato, anche non dimostrato, che Antinoo rimase al suo fianco per assisterlo e che in quest'occasione lo stesso ragazzo sia stato iniziato ai misteri sacri.\nDa l\u00ec si diressero verso l'Asia minore, stabilendosi nel giugno del 129 ad Antiochia e in seguito visitarono le province di Siria, Arabia e Palestina; dopo aver introdotto forti politiche anti-ebraiche, con il divieto della circoncisione e la sostituzione del tempio dei giudei con un altro dedicato a Giove, l'imperatore col suo seguito pass\u00f2 in Egitto.\nGiunti a Alessandria d'Egitto nell'agosto del 130, fecero visita al sarcofago di Alessandro Magno custodito in un mausoleo della citt\u00e0. Sebbene la cerimonia fosse accolta tra le lodi pubbliche, alcuni degli atteggiamenti e delle azioni di Adriano irritarono l'\u00e9lite della societ\u00e0 ellenizzata cittadina, che cominci\u00f2 a spettegolare sulle sue attivit\u00e0 sessuali, compresi i rapporti intimi che l'imperatore intratteneva con Antinoo.\nPoco dopo, probabilmente nel settembre 130, Adriano e Antinoo viaggiarono verso ovest in direzione del territorio libico, dove avevano sentito parlare di un leone che causava problemi alla popolazione locale. Si misero cos\u00ec a braccare la bestia feroce e, anche se gli eventi esatti non sono perfettamente chiari, risulta evidente che Adriano abbia salvato la vita di Antinoo durante quella caccia al leone, prima che la fiera venisse uccisa. Adriano fece ampiamente pubblicizzare l'evento, tramite anche la produzione di tutta una serie di medaglioni in bronzo. In quell'occasione, secondo la versione poetica datane da Pancrate di Alessandria ne \u201cLe cacce di Antinoo\u201d, il sangue del giovinetto rimasto ferito schizzato sulla sabbia fece germogliare l'antin\u00f3eios, un bellissimo fior di loto rosso (il nelumbo).\nUn tondo raffigurante la scena di caccia \u00e8 stato successivamente posto sull'Arco di Costantino: su questo tondo era chiaro che Antinoo non fosse pi\u00f9 giovane, di una bellezza adolescente eterea e glabra, essendo diventato invece sempre pi\u00f9 muscoloso e peloso; da questo fatto, si pu\u00f2 ritenere come probabile che il suo rapporto con Adriano stesse cambiando di conseguenza.\nI medaglioni di Antinoo nell'Arco di Costantino.\nIl cosiddetto Arco di Costantino ha in realt\u00e0 fondazioni databili all'et\u00e0 adrianea; la datazione \u00e8 stata fatta in base al tipo di ceramica trovata nello strato inferiore e ai frammenti di un tipo di marmo utilizzato in quell'epoca. Si pu\u00f2 pertanto ritenere che Costantino I (successivo di due secoli) abbia riutilizzato un arco di trionfo romano gi\u00e0 esistente, ma aggiungendovi le sue parti pi\u00f9 personali: l'iscrizione, il fregio commemorativo e vari altri rilievi decorativi. Una delle ipotesi \u00e8 che Adriano avesse voluto realizzare proprio l\u00ec il suo arco, vicino anche al suo progettato grande tempio da dedicare a Venere, per introdurre i fedeli del nuovo culto dell'amasio imperiale al previsto mausoleo da porsi lungo la pendice est del colle Palatino.\nI tondi adrianei, come detto, appartengono all'originaria decorazione; le scene rappresentate si riferiscono a reali episodi accaduti all'imperatore mentre si trovava in compagnia del suo ragazzo: Costantino fece per\u00f2 riscolpire i ritratti di Adriano, col proprio nelle scene di caccia e con quello di Licinio nelle raffigurazioni sacrificali.\nDi questi otto tondi, quattro rappresentano scene di caccia: la partenza per la caccia, la caccia all'orso, al cinghiale e al leone; la celebrazione della caccia (soprattutto quella al leone), di cui Adriano era un gran appassionato, \u00e8 motivo ornamentale innalzato a valore di \"Virtus\" nel periodo ellenistico e risalente quindi almeno ad Alessandro Magno. Gli altri quattro sono scene di sacrificio silvestre compiute in onore di Apollo, Diana, Ercole e Silvano.\nLa figura di Antinoo spicca nettamente riconoscibile in almeno tre di essi: nella partenza per la caccia ov'\u00e8 in stato di nudo eroico (appartato sulla sinistra, con un cane rivolto a lui e un arco che sovrasta il tutto; si trova di profilo e sta appoggiato a un bastone, la testa \u00e8 china e indossa solo una clamide, la bocca tumida e la chioma folta). Nella caccia al cinghiale \u00e8 il giovane a cavallo sulla destra, il capo lievemente chino e la chioma folta. Nella caccia al leone vi \u00e8 ritratto l'episodio effettivamente accaduto in terra libica.\nA questi vi si pu\u00f2 infine aggiungere il sacrificio a Silvano, divinit\u00e0 italica a cui il giovane viene presto assimilato; forse all'interno, nelle intenzioni di Adriano, di una nuova religione misterica.\nMorte.\nAlla fine di settembre (o all'inizio di ottobre) del 130 Adriano e il suo seguito, tra cui Antinoo, dopo essersi riuniti a Eliopoli decisero di imbarcarsi e risalire lungo il corso del Nilo. Il corteo comprendeva funzionari, il Prefetto, i comandanti dell'esercito e quelli navali, nonch\u00e9 figure letterarie e accademiche. Forse era presente anche Lucio Elio Cesare, un giovane aristocratico che Antinoo avrebbe immediatamente considerato un rivale nell'affetto di Adriano.\nDurante il loro percorso lungo il fiume, si fermarono a Ermopoli, sede di uno dei principali santuari del paese dedicati al dio Thot. Poco dopo, verso la fine del mese di ottobre, ecco che \"Antinoo affog\u00f2 nel Nilo\": ci\u00f2 avvenne nei pressi dell'oracolo di Bes (vicino all'ordierna Mallawi) nella regione dell'antica Tebaide (Egitto) proprio attorno al periodo della festa (22 ottobre) di Osiride, il dio che muore e risorge. Caduto in acqua - gettatosi, caduto accidentalmente o buttatovi a forza - il quasi diciannovenne anneg\u00f2.\nAdriano annunci\u00f2 pubblicamente la sua avvenuta scomparsa e una gran quantit\u00e0 di pettegolezzi e voci disparate si diffusero presto in tutto l'Impero, riguardanti il fatto che il giovane fosse stato intenzionalmente ucciso; l'esatta natura degli eventi accaduti rimane un mistero fino a oggi, ed \u00e8 possibile che lo stesso imperatore non abbia mai conosciuto la verit\u00e0, ma purtuttavia diverse ipotesi sono state avanzate. Non si sa bene se la sua morte sia stata frutto di un banale quanto tragico incidente, di un suicidio, di un assassinio, o magari non fu un caso di \"morte vicaria\", una sorta di sacrificio compiuto dallo stesso ragazzo a favore del suo imperatore al quale un astrologo aveva predetto la morte entro l'anno.\nUna possibilit\u00e0 \u00e8 che sia stato ucciso in una congiura di corte; Lambert per\u00f2 ne attesta l'alta improbabilit\u00e0 in quanto manca qualsiasi prova storica a sostegno e anche perch\u00e9 Antinoo ha sempre apparentemente esercitato ben poca influenza sulle scelte e decisioni politiche di Adriano, ci\u00f2 pertanto significa che un suo assassinio sarebbe servito a ben poco. Da un punto di vista moderno non si possono tuttavia del tutto escludere intrighi di palazzo, magari con l'intervento indiretto della moglie dell'imperatore, che certamente non sarebbe rimasta particolarmente addolorata dalla morte di colui che le contendeva l'amore del marito.\nMa \u00e8 stato anche suggerito che Antinoo sia morto nel corso di un volontario tentativo di castrazione; il rendersi cio\u00e8 eunuco come unica maniera per poter mantenere un aspetto giovane e bello privo di forti caratterizzazioni sessuali maschili, proprio come piaceva a Adriano: anche qui per\u00f2 si sa che l'imperatore considerava assai negativamente ogni sorta di mutilazione sessuale, compresa la circoncisione religiosa eseguita dagli ebrei, e inoltre una tal operazione sarebbe risultata in parte inefficace in un'et\u00e0 compresa tra i 18 e i 20 anni, quella che aveva Antinoo al momento della morte.\nUna terza possibilit\u00e0 pare asserire che la morte sia stata del tutto accidentale, col ragazzo ubriaco o assonnato dopo il banchetto serale che precipita fuori bordo a seguito di uno scossone dell'imbarcazione; ma anche qui le evidenze che ci giungono indicano che Adriano non abbia mai considerato la fine del giovane come frutto d'un banalissimo incidente, l'ha invece subito circondato di un'aura sacrale, quasi mistica, e ci\u00f2 \u00e8 quantomai sospetto.\nInfine si pu\u00f2 supporre che quello di Antinoo rappresentasse un sacrificio umano compiuto volontariamente. Una prova a tal riguardo ci viene dagli scritti di Cassio Dione Cocceiano: questi difatti sostiene che si fosse sacrificato spontaneamente in relazione a non meglio precisate pratiche magiche. Dione esprime la sua opinione 80 anni dopo l'evento, ma ci\u00f2 sarebbe poi stato ripetuto in molte delle fonti successive; Sesto Aurelio Vittore aggiunge che il sacrificio serviva a prolungare la vita e la buona salute dell'imperatore.\nNel II secolo vi era la convinzione molto diffusa che la morte di una persona avrebbe potuto ringiovanire o ridare la salute a un'altra, e Adriano era malato e cagionevole da molti anni; in questo scenario, Antinoo avrebbe sacrificato s\u00e9 stesso nella convinzione che il suo amato avrebbe potuto cos\u00ec recuperare le forze. In alternativa, nell'ambito della tradizione egiziana si riteneva che i sacrifici di maschi adolescenti al \"Signore Nilo\", in particolare al momento della festivit\u00e0 che si svolgeva proprio in ottobre al signore dell'oltretomba Osiride, garantiva che il fiume alla sua piena successiva avrebbe dato un'alluvione abbondante e ci\u00f2 sarebbe stato favorevole alla concimazione dell'intera valle; questo era reso ancora pi\u00f9 urgente in quanto le inondazioni del Nilo nei due anni precedenti (129 e 130) erano state del tutto insufficienti per la produzione agricola complessiva necessaria a sfamare ampie zone imperiali.In questa situazione, Adriano potrebbe non aver rivelato di proposito la causa reale della morte di Antinoo perch\u00e9 non voleva apparire agli occhi esterni fisicamente o politicamente debole. Per contro, a questa possibilit\u00e0 si oppone il fatto che ad Adriano non piacessero affatto i sacrifici umani: aveva difatti rafforzato le leggi contro questa pratica all'interno dei confini imperiali.\nAltri ancora hanno sostenuto che si fosse suicidato per rimanere eternamente giovane, nel fiore degli anni e in perfetta bellezza, per non dover sopportare cio\u00e8 di veder invecchiare e imbruttire il proprio corpo.\nCome che sia, nella \"Historia Augusta\" Elio Sparziano (\"Vita Hadriani\", cap. 14) cita la sua morte e il conseguente lutto dell'imperatore (\"Adriano piange come una donnicciola\"), e tutti gli onori che gli furono decretati.\nL'Antinoeion.\nIl corpo venne inumato, ma ancora non si sa con precisione dove fu sepolto. Nelle iscrizioni e raffigurazioni presenti sull'obelisco del Pincio viene citata - secondo alcune interpretazioni - la sua sepoltura, che doveva situarsi in un giardino di propriet\u00e0 dell'imperatore; la si \u00e8 voluta identificare con i resti di un edificio scoperti nella \"Vigna Barberini\" sul colle Palatino e che furono pi\u00f9 tardi trasformati nel tempio dell'Elagabalium dall'imperatore adolescente di origine siriana Eliogabalo. Fu forse proprio in questa occasione che l'obelisco venne fatto trasportare nell'anfiteatro castrense dove fu poi rinvenuto nel 1630 spezzato in tre.\nNel 1998 gli archeologi hanno sostenuto che i resti monumentali appena scoperti all'interno della Villa Adriana a Tivoli fossero quelli della tomba di Antinoo, o comunque di un tempio a lui dedicato, anche se poi ci\u00f2 \u00e8 stato messo in discussione sia per la natura inconcludente dei resti archeologici sia per la testimonianza proveniente dalle fonti patristiche (Epifanio e Clemente di Alessandria), indicante che Antinoo fu sepolto nel tempio dedicatogli ad Antinoopolis, la citt\u00e0 egiziana fondata in suo onore.\nTuttavia alla fine del 2005 \u00e8 stato annunciato il ritrovamento di un monumento funerario, l'\"Antinoeion\", presso l'ingresso di Villa Adriana. \u00c8 allo studio l'ipotesi che l'obelisco possa essere stato in origine collocato in - o destinato a - questa tomba, che ha molte probabilit\u00e0 di essere quella di Antinoo (o almeno un cenotafio a lui dedicato).\nL'Apoteosi: deificazione e culto.\nAdriano rimase devastato dalla morte di Antinoo, sperimentando forse anche una certa qual forma di rimorso; la casta sacerdotale egizia, su suo ordine preciso e diretto, divinizz\u00f2 immediatamente il giovane identificandolo con Osiride, ci\u00f2 a causa delle modalit\u00e0 in cui era avvenuta la sua tragica scomparsa. Inoltre, sempre in linea con l'abitudine egiziana, il corpo fu imbalsamato e mummificato; il lungo processo che richiede la mummificazione potrebbe ben spiegare il motivo per cui l'imperatore si attard\u00f2 senza altre apparenti motivazioni in Egitto fino alla primavera successiva.\nAdriano proclam\u00f2 cos\u00ec l'essenza divina di Antinoo e annunci\u00f2 nel contempo che avrebbe dovuto essere costruita una citt\u00e0, da far sorgere esattamente sullo stesso luogo dov'era avvenuta la morte del giovane, in commemorazione di lui e che si sarebbe chiamata Antinopoli.\nLa deificazione degli esseri umani non era cosa cos\u00ec rara nel mondo classico, ma la divinizzazione pubblica e formale era un privilegio riservato solamente all'imperatore e ai membri della sua famiglia; quindi la decisione di Adriano di dichiarare Antinoo un dio e di creare un culto formale a lui dedicato era cosa quantomai insolita: lo fece inoltre senza il permesso che avrebbe dovuto essere accordato dal Senato romano previa consultazione.\nPer questo motivo, bench\u00e9 il nuovo culto fosse correlato al culto imperiale ufficiale, ne rimase al tempo stesso separato e distinto.\nNon si conosce con certezza il luogo di sepoltura; si \u00e8 sostenuto che parte delle reliquie siano state conservate in un santuario situato nei pressi della nuova citt\u00e0 egizia a lui dedicata, ma questo non \u00e8 ancora mai stato identificato con precisione. Tuttavia un obelisco giunto fino a noi contiene una scritta indicante che il corpo del ragazzo fu sepolto nella villa di campagna dell'imperatore, a Tivoli, villa Adriana.\nNon \u00e8 del tutto chiaro fino a che punto Adriano credesse sinceramente al fatto che il suo amante fosse diventato un dio; la creazione di un culto organizzato avrebbe anche potuto avere motivazioni almeno in parte politiche, col compito di sancire la lealt\u00e0 personale nei confronti dell'imperatore. Nel mese di ottobre di quello stesso 131 Adriano giunse difatti ad Atene e poco dopo istitu\u00ec il Panhellenion, un tentativo istituzionale di promozione dell'auto-coscienza greca; doveva sradicare le faide endemiche interne presenti ancora tra le citt\u00e0-stato e promuovere il culto degli antichi dei: essendo egli stesso greco, il \"dio Antinoo\" ben si prestava quindi ad aiutare la causa imperiale, rappresentando egli stesso un simbolo di unit\u00e0 pan-ellenica. Ad Atene Adriano istitu\u00ec anche una celebrazione festiva che si doveva tenere in onore di Antinoo nel mese di ottobre, le Antinoeia.\nLa sua immediata divinizzazione dopo la morte, come detto solitamente riservata agli imperatori e ai membri della famiglia imperiale, assieme alla forte caratterizzazione egizia del suo culto, ne fanno un caso unico nella storia dell'impero romano. Secondo una tradizione religiosa greco-egiziana la morte per immersione comportava la divinizzazione; le iscrizioni e raffigurazioni presenti sull'obelisco del Pincio identificano Antinoo con gli dei egizi.\nAnche gli otto tondi adrianei reimpiegati sull'Arco di Costantino, dove viene pi\u00f9 volte raffigurato il giovane, potrebbero provenire dal monumento funerario.\nAntinoo \u00e8 stato interpretato in maniera diversa dai suoi vari fedeli, in parte a causa di varianti regionali e culturali. In alcune iscrizioni viene identificato come un eroe divino, in altri come un dio vero e proprio; in molte iscrizioni egizie egli \u00e8 descritto sia come un eroe sia come un dio, mentre in altri ancora \u00e8 stato spesso veduto e inteso come un daimon-demone greco. Le iscrizioni indicano che Antinoo \u00e8 stato percepito principalmente come una divinit\u00e0 benevola, che portava aiuto ai suoi adoratori; \u00e8 stato visto anche come vincitore della morte, con il suo nome e la sua immagine spesso incisi nelle bare.\nAnche a Eleusi, i cui misteri avevano ripetutamente interessato Adriano, fu venerato come Iacco ed ebbe giochi in suo onore. Un'iscrizione proveniente dal tempio di Iside in Campo Marzio a Roma afferma che l\u00ec vi si trovava un altare sacro a Antinoo (il quale in qualit\u00e0 di Osiride veniva considerato compagno della Dea). A Tivoli un'altra iscrizione lo paragona alla divinit\u00e0 protoceltica della luce Belanu o Beleno assimilato a Apollo. Anche nel porto di Ostia vi fu un analogo tempio in cui il giovane viene associato al dio italico della vegetazione Vertumno. Infine, a Lavinio, veniva sacrificato congiuntamente a Diana e a Antinoo.\nL'ossessione per l'immagine di Antinoo, che caratterizz\u00f2 la vita dell'imperatore Adriano dopo la morte del giovane amante, e la profusione di statue a lui dedicate a questo scopo, rendono il viso del giovane bitino uno dei meglio conservati dell'antichit\u00e0, presente su busti, statue, gemme, bassorilievi, disegni e incisioni: senza dubbio un caso unico nella storia dell'arte di tutti i tempi di conservazione della memoria di un volto in nome dell'amore di un uomo nei confronti di un altro uomo.\nLa costellazione.\nAntinoo fu commemorato da Adriano anche con l'attribuzione delle stelle a sud della costellazione dell'Aquila, che presero da allora il nome di \"Antinous\", raffigurato qui mentre sta per essere sollevato in cielo da un'aquila (come fece Zeus con Ganimede); \u00e8 giunto inoltre ad associare, come gi\u00e0 detto, il loto roseo che cresceva sulle rive del grande fiume Nilo come il \"fiore di Antinoo\".\nElio Sparziano nella \"Historia Augusta\" afferma che l'imperatore tribut\u00f2 all'anima dell'amato ogni sorta di onori, sino al suo catasterismo, ovvero la metamorfosi in una stella; fu uno studioso di astrologia a veder apparire del tutto inusitatamente nel cielo notturno un nuovo \"astro errante\" in congiunzione con la fase di luna crescente: l\u00ec con tutta evidenza doveva essere stato portato il Ka di Antinoo. A trasportarne in cielo l'anima sarebbe stato il dio greco Zefiro, lo stesso ministro di Afrodite che vi condusse anche la Chioma di Berenice a quanto afferma Callimaco.\nTale stella, raffigurata a sette punte, la si pu\u00f2 vedere in una variet\u00e0 di monete emesse dalle citt\u00e0 di Nicopoli del Ponto, Calcedonia e Hierapolis. Alcune delle monete calcedonesi rappresentano il giovane dio in groppa a un grifo volante, mentre altre provenienti da Corinto lo mostrano a cavalcioni del cavallo alato Pegaso.\nFu Claudio Tolomeo nel suo \"Almagesto\" (scritto vent'anni circa dopo l'annegamento del ragazzo) a riportare il nome di \"Antinoo\" per la costellazione un tempo detta di Ganimede, ossia quella posta appena sotto l'Aquila - rappresentazione di Zeus - e vicino alla Freccia - dai pi\u00f9 ricollegata al dio Eros -: la saetta stellare che colp\u00ec diritto al cuore il re degli D\u00e9i non appena vide il bellissimo ragazzo troiano, la stessa che colp\u00ec l'imperatore davanti al ragazzo bitinio.\nRaggruppati gli uni vicino agli altri, gli astri della costellazione di Antinoo figurano come un piccolo ammasso luminoso intrappolato fra gli artigli dell'Aquila: Antinoo era cos\u00ec divenuto il nuovo Ganimede.\nL'obelisco.\nRappresentato in numerosissime sculture (dove fu raffigurato nella veste di molte divinit\u00e0, quali Dioniso e Ermes) e su monete, \u00e8 anche citato in fonti epigrafiche. Un obelisco, il cosiddetto obelisco di Antinoo con iscrizioni in caratteri geroglifici, a lui dedicato, fu ritrovato nel XVI secolo e successivamente (nel 1822) innalzato a Roma sul Pincio dal papa Pio VII.\nL'obelisco, alto 9 m, oggi a Roma nei giardini del Pincio, proviene certamente da un monumento funerario andato perduto, un cenotafio, cio\u00e8 una tomba \u201cvuota\u201d, sacro a Antinoo; si crede possa trattarsi di uno dei due obelischi presenti, similmente a quelli posti a ornamento del Mausoleo di Augusto, all'ingresso di un tumulo funerario dedicato all'amasio dell'imperatore: il monumento porta, in caratteri geroglifici e su tutti i lati, una lunga iscrizione che commemora il diletto dell'imperatore, narrando le fasi delle sue esequie e descrivendo le cerimonie proprie del suo culto.\nAntinoo \u00e8 rappresentato nei rilievi della sommit\u00e0 dell'obelisco nell'atto di ricevere gli onori divini dalle divinit\u00e0 egizie. Sul lato sud, si vede il dio Ammon-Ra seduto in trono mentre regge un ramo di palma che termina in una rana (simbolo di \"centomila anni\", sinonimo di eternit\u00e0): davanti a lui vi \u00e8 un altare con vasi e del pane, mentre Antinoo con lo stesso copricapo regge nella mano un occhio simbolico. L'iscrizione afferma: \"Io ti consegno il titolo a te spettante\". Lo stesso lato presenta una preghiera rivolta da Osiride-Antinoo, il cui cuore \u00e8 in grande festa, dopo che ha riconosciuto il proprio corpo dopo la sua risurrezione, e che ha visto suo padre Ra..\nA est il dio Thot, col capo a forma di ibis (uccello del Nilo datore di vita e felicit\u00e0), siede sopra un trono e ha davanti a s\u00e9 un altare con vasi e del pane: di fronte a lui Antinoo, col copricapo del dio Socharis, divinit\u00e0 funeraria memfitica a testa di falco, porge un vaso e il simbolo egizio della vita. Thot gli dice: \"Io ti do feste per migliaia di anni\". Sul lato nord Antinoo si trova davanti a Horus, con la testa a forma di falco, con lo stesso atteggiamento presente negli altri lati. Il fianco ovest manca della figura del dio, ma vi si pu\u00f2 riconoscere il ramo di palma con la rana, il solito altare e sempre il giovane appena divenuto dio rappresentato con la stessa iconografia precedente.\nLa citt\u00e0: Antinoopolis.\nLa citt\u00e0 di \"Antinoopolis\" fu eretta sul sito di un villaggio, un po' pi\u00f9 a sud di Besa e quasi di fronte alla grande Ermopoli. Tutti gli edifici preesistenti furono rasi al suolo e sostituiti, con l'eccezione del tempio di Ramses II. Adriano ha indubbiamente avuto anche delle precise motivazioni politiche per la creazione della nuova citt\u00e0, che doveva essere nelle sue intenzioni il primo grande centro urbano filo-ellenico nella regione del medio Nilo, servendo in tal maniera anche come una sorta di baluardo della cultura greca in terra egizia.\nPer incoraggiare gli Egiziani a integrarsi con questa cultura importata, permise ai cittadini greci ed egizi di sposarsi tra loro, permettendo inoltre alla divinit\u00e0 principale precedente, Bes, di continuare a essere adorata a Antinopoli accanto alla nuova divinit\u00e0 primaria, Osiride-Antinoo. Incoraggi\u00f2 a tal fine i greci provenienti dall'estero a stabilirvisi, adottando anche vari incentivi a loro favore. La citt\u00e0 \u00e8 stata progettata su un piano a graticola tipico dei siti urbani ellenici, impreziosita da colonne e molte statue di Antinoo, con un grande tempio in onore alla sua acquisita divinit\u00e0.\nAdriano proclam\u00f2 quindi i giochi, tenuti presso la citt\u00e0 nella primavera del 131, espressamente indetti per la commemorazione di Antinoo e che si sarebbero conosciuti con la denominazione di \"Antinoeia\"; questi si tennero annualmente per diversi secoli e le loro celebrazioni divennero l'evento pi\u00f9 importante nella terra dei faraoni: erano incluse gare atletiche, corse con i carri e attivit\u00e0 equestri, oltre a festival artistici e musicali con vari premi tra cui la cittadinanza, forti somme di denaro o un vitalizio, a scelta.\nAntinopoli ha continuato a crescere e svilupparsi anche per tutta l'et\u00e0 bizantina ma ha mantenuto, anche dopo essere stata cristianizzata con la conversione ufficiale dell'imperatore Costantino, una stretta associazione con le pratiche magiche e occulte anche per i tempi a venire.\nCol trascorrere dei secoli, una quantit\u00e0 innumerevole di pietre della citt\u00e0 \u00e8 stata rimossa per permettere la costruzione di abitazioni e moschee a seguito della penetrazione musulmana nel paese. Nel XVIII secolo le sue rovine erano ancora ben visibili, come registrano i viaggiatori europei.'; ne fanno testimonianza un missionario gesuita, tal Sigard, ivi giunto nel 1715, e il geometra Edme Fran\u00e7ois Jomard (curatore della \"Description de l'\u00c9gypte\") che vi si rec\u00f2 attorno al 1800, durante la campagna d'Egitto di Napoleone Bonaparte.\nTuttavia nel corso del XIX secolo fu quasi interamente distrutta dalla produzione industriale locale, col gesso e il calcare riutilizzati in massa, mentre la pietra \u00e8 stata usata per la costruzione della vicina diga e di uno zuccherificio.\nIl ritratto degli adepti-amanti del culto di Antinoo.\nNella citt\u00e0 fondata in suo onore, durante gli scavi avvenuti nel primo Novecento sotto l'egida di John Albert Gayyet, apparve un tondo funerale dipinto su tavola, assai realistico, che probabilmente rappresenta due amanti sepolti assieme. Anche se la storiografia tradizionale li ha identificati inizialmente come \"fratelli\", nonostante il fatto lampante che uno sia di un'etnia differente da quella dell'altro (uno pi\u00f9 anziano con la pelle scura e i capelli crespi, l'altro un adolescente dalle fattezze greche) sembra che sia una coppia di amanti perch\u00e9 dietro il ragazzo imberbe appare una rappresentazione del dio Antinoo-Osiride, unica raffigurazione pittorica giunta fino a noi di una statua del giovane divinizzato.\nDiffusione del culto.\nAdriano volle diffondere il culto di Antinoo in tutti gli angoli dell'impero, concentrandosi maggiormente per\u00f2 nelle terre di lingua greca o comunque grecizzanti/ellenizzate. A partire dall'estate del 131, viaggi\u00f2 in queste aree promuovendo il culto del suo amato, presentandone la figura in una forma di sincretismo associandolo al pi\u00f9 familiare Ermes.\nDurante una tappa a Trebisonda proclam\u00f2 la fondazione di un tempio dedicato al messaggero divino, dove per la prima volta la divinit\u00e0 venerata era un Hermes-Antinous. Anche se fin dall'inizio Adriano ha preferito assimilare il giovane specificamente a Ermes, fu alla fine di gran lunga pi\u00f9 ampia in tutto l'Impero la sua sincretizzazione con Dioniso. Il culto si diffuse anche attraverso l'Egitto e nel giro di pochi anni altari e templi dedicati al nuovo dio erano stati eretti a Ermopoli, Alessandria d'Egitto, Ossirinco, Tebtynis, Lykopolis e Luxor.\nIl culto di Antinoo non raggiunse mai le proporzioni e i livelli delle divinit\u00e0 gi\u00e0 consolidate a lui associate come Zeus, Dioniso, Demetra o Asclepio, o grandi come quei culti che stavano crescendo in popolarit\u00e0 proprio in quegli anni, come Iside e Serapide, ed era anche minore del culto imperiale ufficiale rivolto all'imperatore stesso. Si trovava tuttavia in grado di diffondersi in qualsiasi regione, con tracce del suo culto che sono state rintracciate in almeno 70 grandi centri urbani, anche se poi la forza di penetrazione nel tessuto sociale \u00e8 stata di gran lunga maggiore in alcune regioni rispetto ad altre.\nSebbene l'adozione del nuovo culto fosse in alcuni casi attuata con l'intento primario di compiacere ed entrar cos\u00ec nelle grazie di Adriano, l'evidenza rende chiaro il fatto che fosse realmente popolare tra le pi\u00f9 disparate classi sociali; parte del fascino era chiaramente costituito anche dal fatto che un tempo il dio-Antinoo fosse stato un comune essere umano egli stesso, come tutti. Per questo era pi\u00f9 facilmente riconducibile all'esperienza quotidiana dei cittadini rispetto a molte altre divinit\u00e0. In Egitto e a Atene, in Macedonia e in Italia i neonati cominciarono sempre pi\u00f9 frequentemente a prendere il suo nome.\nAlmeno 28 templi dedicati al culto di Antinoo furono costruiti in tutto l'Impero, anche se la maggior parte di essi era abbastanza modesta per dimensioni e design; quelli presenti a Tarso, Ala\u015fehir, e Lanuvium consistevano di un portico a quattro colonne. \u00c8 probabile tuttavia che quelli in cui Adriano era direttamente coinvolto, come per esempio Antinopoli, Bithynion e Mantinea, fossero decisamente pi\u00f9 ampi; nella maggior parte dei casi santuari e altari venivano eretti in prossimit\u00e0 di preesistenti templi rivolti al culto imperiale o dedicati a Ermes e Dioniso.\nGli adoratori avrebbero presentato offerte votive alla divinit\u00e0 presso questi altari; sono attestati cibo e bevande in terra egizia, mentre libagioni e sacrifici erano pi\u00f9 comuni in terra greca. I sacerdoti del dio supervisionavano il tutto e le iscrizioni pervenuteci tramandano i nomi di alcuni di loro; vi sono infine prove di oracoli presenti in alcuni dei suoi templi.\nLe opere scultoree dedicate al ragazzo-dio si diffusero a macchia d'olio, con Adriano stesso che deve con ogni probabilit\u00e0 aver approvato un modello di base effettivamente somigliante al suo amato, seguito dai vari scultori. Queste statue e mezzibusti furono prodotte in gran quantit\u00e0, con stime approssimative che le quantificano nel numero di almeno duemila: a noi ne \u00e8 giunto poco pi\u00f9 di un centinaio, 44 delle quali rinvenute in Italia, di cui la met\u00e0 a Villa Adriana, mentre 12 sono state rinvenute tra Grecia e Asia minore e 6 in Egitto, tutte le altre infine sparpagliate nelle altre regioni, dalla Siria alla Macedonia all'Africa e all'Illiria.\nIn pi\u00f9 di 30 citt\u00e0 dell'Impero, la maggioranza in Grecia e in Asia Minore, vennero emesse monete raffiguranti Antinoo, soprattutto tra gli anni 134 e 135. Molte di queste furono espressamente progettate per essere utilizzate come medaglioni piuttosto che come valuta; alcune mostrano un foro, praticato affinch\u00e9 fosse possibile portarle al collo come talismano. La maggior parte della produzione di questi manufatti cess\u00f2 poco dopo il 138, anche se tali elementi continuarono a venir utilizzati dai suoi seguaci per diversi secoli.\nGiochi in onore di Antinoo iniziarono a tenersi in almeno nove grandi citt\u00e0 e includevano componenti sia atletiche sia artistiche. I giochi a Bythynion, Antinopoli e Mantinea erano ancora in piena attivit\u00e0 all'inizio del III secolo, mentre quelli a Atene e Eleusi erano ancora celebrati nel 266-267. Voci diffuse in tutto l'Impero volevano che al centro del culto per Antinoo a Antinopolis vi fossero state delle \"Notti sacre\" caratterizzate da gozzoviglie e ubriachezza, tra cui forse anche orge sessuali.\nSi trasform\u00f2 in Attis, giovinetto dal cui sangue sbocciano le viole e il cui corpo rimane incorrotto per volont\u00e0 della sua dea, madre e sposa, Cibele. Fu anche Adone, Narciso e Ermes, perch\u00e9 tutti i riti misterici si realizzano in lui: edera e grappoli d'uva, alloro e spighe, aghi di pino e pigne, fino al papavero, il fiore di Demetra simboleggiante la vita nella morte e la morte nella vita, che viene raggiunta attraverso l'ebbrezza delle celebrazioni misteriche.\nIndoss\u00f2 l'himation a Eleusi; fu Apollo, come vediamo nella statua di Leptis Magna che lo raffigura col tripode delfico, o in quella ritrovata proprio a Delfi a fine Ottocento e che era posizionata proprio all'interno del tempio di Apollo. Ma fu anche Dioniso, come nell'Antinoo di Londra, in quello di Cambridge e in quello del Vittoriale. Apollineo e dionisiaco in lui si sono ricomposti come nella pi\u00f9 perfetta tragedia greca.\nFu un pastore, ma anche un satiro, quasi un ermafrodito nel sensuale Antinoo Grimani, dai glutei perfettamente torniti. Fu Osiride, il dio egizio che nell'acqua del Nilo muore per poi rinascere. Al luogo in cui anneg\u00f2 fu dato il nome di Antinopolis, \"la citt\u00e0 di Antinous\".\nCondanna e declino.\nIl culto di Antinoo, basato su principi teologici essenzialmente greco-egiziani, pu\u00f2 considerarsi l'ultima creazione cultuale, e anche mitica, del paganesimo; esso \u00e8 basato sulla tradizione religiosa che voleva che la morte per immersione comportasse la divinizzazione seguita da apoteosi, ossia la risalita al cielo in mezzo alle altre divinit\u00e0. Il gesto sacrificale, se tale fu, del ragazzo pu\u00f2 ricollegarsi del resto anche al rituale del romano \"devodere\" ovvero la consacrazione: un gesto che in alcuni casi e specialmente in tempo di guerra fu risolutivo, come afferma anche lo stesso Tito Livio (\"Ad Urbe condita\", VIII, 10).\nIn ogni caso il culto di Antinoo \u00e8 stato criticato da molte personalit\u00e0 autorevoli, sia pagane sia cristiane; tra i critici anche seguaci di altri culti pagani, come Pausania Luciano di Samosata e l'imperatore Flavio Claudio Giuliano, passato alla storia come \"l'apostata\": tutti egualmente scettici circa l'apoteosi del giovane cos\u00ec intensamente amato da Adriano. Cos\u00ec pure gli oracoli sibillini che si rivolgevano la loro critica pi\u00f9 in generale verso l'imperatore.\nAnche il filosofo pagano Celso critic\u00f2 il culto di Antinoo per come l'aveva recepito dalla \"natura corrotta\" dei devoti egiziani, sostenendo inoltre che incoraggiava comportamenti ritenuti immorali; e proprio per tali motivi lo aveva paragonato alla fede professata dal cristianesimo.\nMa com'era facilmente prevedibile, la maggiore opposizione al mito di Antinoo venne proprio dall'emergente cristianesimo, pi\u00f9 esattamente dalla penna dei Padri della Chiesa, che videro in lui un riflesso della corruzione dei giovani: la relazione omosessuale fra Adriano e Antinoo fu oggetto di scherno da parte degli scrittori cristiani del tardo Impero, che sottolinearono il rapporto fra la turpitudine della relazione e la turpitudine dell'idolatria (un parallelo gi\u00e0 presente nelle \"Lettere di Paolo\").\nAutori cristiani criticarono il culto religioso rivolto a Antinoo: Tertulliano, Origene, Girolamo e Epifanio di Costantinopoli lo interpretarono come rivale blasfemo del cristianesimo, insistendo nel rimarcare il fatto che il giovane fosse un semplice essere umano mortale, e nel condannare fermamente in quanto peccaminose le sue attivit\u00e0 sessuali con Adriano. Essi associarono infine la religione di Antinoo con la magia nera, sostenendo che l'imperatore avesse voluto imporre il suo culto attraverso le minacce e la paura.\nMa, lungi dal distruggere il mito di Antinoo, i cristiani alimentarono la creazione di una nuova leggenda sopravvissuta in parte fino ai tempi recenti: l'immagine del giovane corrotto dall'imperatore e sottoposto ai suoi capricci sessuali prese forma attraverso uno stereotipo pi\u00f9 raffinato, sviluppato soprattutto dal patriarca di Atanasio di Alessandria nella met\u00e0 del IV secolo.\nDurante le lotte tra cristiani e pagani avvenute a Roma per tutto il corso del IV secolo, i sostenitori di Antinoo si trovavano tra i membri del secondo gruppo; come conseguenza di ci\u00f2, il poeta cristiano Prudenzio denunci\u00f2 il suo culto nel 384, proprio mentre una serie di sette contorniati raffiguranti Antinoo venivano emessi, sulla base dei disegni dei primi risalenti al II secolo.\nLa maggior parte delle immagini di Antinoo rest\u00f2 nei luoghi pubblici fino a quando venne emesso il divieto ufficiale di professare le religioni pagane sotto il regno dell'imperatore Teodosio I nel 391. Molte sculture di Antinoo furono distrutte dagli stessi cristiani, altre dalle trib\u00f9 degli invasori barbari, anche se in alcuni casi furono poi nuovamente erette; la statua di Antinoo situata all'interno del tempio di Apollo a Delfi fu rovesciata e le furono spezzati gli avambracci, prima di essere di nuovo eretta altrove in una cappella.\nL'attuale Basilica di San Giovanni Maggiore a Napoli \u00e8 stata eretta su un preesistente tempio pagano con molta probabilit\u00e0 dedicato ad Antinoo.\nRappresentazione nell'arte antica.\nNonostante, come gi\u00e0 sottolineato, fosse cosa assai infrequente che persone non appartenenti in forma diretta alla cerchia della famiglia imperiale venissero onorate in una maniera tanto speciale, numerosissime furono le rappresentazioni del giovinetto Antinoo. Ci\u00f2 \u00e8 straordinario soprattutto se si considera che il suo culto rimase ai vertici dell'attenzione pubblica solamente dal 130 al 138, ossia gli otto anni trascorsi dalla sua morte a quella dell'imperatore.\nNon \u00e8 chiaro se Antinoo fosse stato ritratto anche durante la sua vita; in ogni caso, tutte le raffigurazioni pervenuteci sono posteriori alla sua morte. Per quel che riguarda le sculture complete, si conserva oggi un centinaio di statue e busti di Antinoo, a cui si vanno ad aggiungere le circa 250 raffigurazioni su moneta o altre opere d'arte in miniatura, gioielli, cammei, tondi e bassorilievi ecc.\nSebbene Antinoo non avesse mai rivestito alcun incarico pubblico, i suoi ritratti mostrano l'idealizzazione simbolica delle caratteristiche fisiche individuali solitamente riservata all'iconografia di insigni personalit\u00e0 di rango pubblico. Oltre che per il loro numero considerevole, le opere colpiscono anche per la loro variet\u00e0 iconografica, il cui unico parallelo possibile \u00e8 quello con i ritratti ufficiali degli imperatori romani.\nIl ricordo della sua bellezza \u00e8 cos\u00ec sopravvissuto alla morte: il corpo marmoreo del bell'Antinoo come una valanga \u00e8 arrivato dai \"tondi adrianei\" incastonati nell'Arco di Costantino fino alle colonne tortili dell'Antinoeion (venuto alla luce solo nel 2003), la sua tomba-tempio eretta nella residenza privata dell'imperatore, la Villa Adriana.\nAdriano, come preso da una smania ossessiva, fece moltiplicare all'infinito gli idoli dell'amato: la sua immagine si offre oggi in decine e decine di ritratti scolpiti nel marmo bianco di Carrara, sempre uguali e sempre differenti, come il busto di Tivoli o quello della collezione Boncompagni-Ludovisi; oppure nel bronzo, come nel ritratto cinquecentesco di Guglielmo Della Porta, o nella quarzite rossa, come l'Antinoo-Osiride di Dresda, proveniente dalla collezione Chigi. Il suo volto si incide nelle monete, nell'onice, nella corniola dei gioielli e nelle piastre votive in terracotta.\nNella scultura.\nAdriano si rivolse agli scultori greci per perpetuare la bellezza malinconica, in certo qual modo diffidente, e il corpo agile e sensuale del suo\nragazzo in quel processo creativo artistico che \u00e8 stato descritto come l'ultima creazione indipendente dell'arte greco-\nromana. Si presume che tali statue siano state tutte prodotte tra il 130 e il 138, data di morte dello stesso imperatore, basandosi sul fatto che con tutta probabilit\u00e0 nessun altro sarebbe stato interessato alla messa in opera dello stesso soggetto in seguito. L'ipotesi ufficiale \u00e8 quella che i modelli venissero inviati a laboratori provinciali sparsi in tutto l'impero per essere copiati e riprodotti, consentendo la possibilit\u00e0 di variazioni locali.\nLe caratteristiche peculiari estremamente distintive di queste sculture - un torace ampio quasi fosse affetto da gonfiore, una testa di riccioli arruffati, uno sguardo abbattuto e intenso - consentono loro di essere immediatamente riconosciute. Lambert ritiene che le sculture di Antinoo rimangono senza dubbio uno dei monumenti pi\u00f9 elevati di tutto il mondo antico all'amore ideale ricondotto al concetto di pederastia, e li descrive anche come la grande creazione finale dell'arte classica\nI ritratti di Antinoo furono modelli imitati per la raffigurazione di giovani personaggi per tutto il II secolo; molte altre sculture a lui estranee fecero riferimento ai suoi tratti caratteristici, tanto che in alcuni casi si \u00e8 attuata una commistione cos\u00ec forte che risulta quasi difficile distinguere con certezza quali siano gli \"Antinoo originali\". A quanto ne dice la classicista Caroline Vou, le immagini che sono state identificate come raffigurazioni di Antinoo certe sono tra le pi\u00f9 numerose tra quelle di qualsiasi altra figura dell'antichit\u00e0 classica, con le sole eccezioni di Augusto e dello stesso Adriano; il loro studio all'interno dell'ambito della scultura classica sembra inoltre esser stato particolarmente importante in quanto conteneva in s\u00e9 la rara commistione di \"mistero biografico e travolgente presenza fisica\".\nLe sculture sono caratterizzate da lineamenti morbidi, leggermente arrotondati; le labbra sono spesse, ma la bocca non risulta comunque molto grande, mentre il naso si dirige diritto in direzione delle sopracciglia incurvate. L'aspetto \u00e8 generalmente alquanto assente e, soprattutto, attraversato da un'aura malinconica che finisce col pervaderne l'intera persona. Particolarmente suggestivi sono i riccioli che cadono attorno al collo: a prima vista, questi possono apparire caotici, tuttavia, se si guarda pi\u00f9 da vicino si viene a scoprire che essi seguono invece un ordine ben preciso e rigoroso.\nProprio a seconda di come venivano impostati i capelli si possono facilmente distinguere due stili diversi, il cosiddetto \"tipo Mondragone\" e il \"ragazzo egiziano.\"\nMentre i volti delle statue sono molto simili tra di loro, per il resto del corpo si possono trovare grandi variazioni. \u00c8 stato ipotizzato che la copia atta a far da prototipo a tutte le altre che ne sono derivate si basi su una statua di stile severo risalente alla prima fase del classicismo greco. Pu\u00f2 essere che questo prototipo sia la scultura conosciuta come \"Apollo del Tevere\". Da questo modello classico si sarebbero prese diverse caratteristiche, per esempio la posizione eretta, la rotazione della testa e le proporzioni, in particolare quelle del busto.\nTuttavia, i ritratti contengono anche elementi che erano comuni al tempo di Adriano: le forme sono difatti pi\u00f9 ampie e pi\u00f9 arrotondate, il frontale \u00e8 molto accentuato e il busto \u00e8 completamente eretto. Per quanto riguarda la parte anteriore, i ritratti di questo tipo sono in linea con i canoni di scultura classica del tempo di Adriano. Chiaramente in questi ritratti la fusione tra elementi di classicismo e la scultura contemporanea dell'epoca sono un tentativo di coniugare l'ideale di bellezza giovanile entro un ritratto classico con dettagli naturalistici: mentre gli artisti greci del periodo classico generalmente eseguivano non ritratti reali ma immagini idealizzate, qui le immagini di bellezza ideale sono associate con le vere caratteristiche del defunto.\nLe statue possedevano gli attributi delle divinit\u00e0 con le quali Antinoo doveva essere identificato o fuso: oltre a Dioniso e Osiride, anche Apollo, Ermes e Vertumno. Oggi molte di queste vengono conservate nei maggiori musei archeologici del mondo. Anche se possono nella gran parte dei casi essere considerate come delle immagini idealizzate, dimostrano in ogni caso ci\u00f2 che tutti gli scrittori contemporanei hanno descritto, ossia la straordinaria bellezza che caratterizzava il ragazzo; seppur molte delle sculture siano immediatamente riconoscibili, alcune possono anche offrire significative variazioni in termini di morbidezza e di sensualit\u00e0 della posa, caratteristiche contrarie all'eccessiva rigidit\u00e0 statuaria e al tipico concetto di mascolinit\u00e0.\nNella numismatica.\nA partire dal 133-134 si vennero a coniare in varie citt\u00e0 dell'oriente greco monete con il ritratto del giovane bitino; nella parte occidentale dell'Impero, invece, inclusa la capitale, non sembrano essercene state. Quelle coniate in Egitto includono la data locale, pertanto sono databili con una certa accuratezza; gli ultimi conii documentati risalgono all'anno della morte dell'imperatore avvenuta nel 138: si pu\u00f2 quindi affermare che furono coniate monete recanti l'immagine di Antinoo per un periodo massimo di cinque anni.\nQuesto dimostra ancora una volta quanto grande dovesse essere il dolore di Adriano, che rappresent\u00f2 l'amato con tanta caparbia frequenza e insistenza, ma anche in parallelo il gran rispetto che la figura del giovinetto aveva acquisito in Oriente, se in un periodo cos\u00ec breve furono coniate centinaia di tipi differenti di monete che raffiguravano la sua immagine. In generale i volti sulla valuta erano riservati all'imperatore, ai membri della famiglia reale o alle divinit\u00e0: Antinoo fu quindi una deroga speciale, giustificata tuttavia dalla sua avvenuta apoteosi.\nIl conio delle monete di Antinoo avveniva in vari centri focali, tra i quali la regione dell'Arcadia in Grecia , la Bitinia in Asia Minore, Alessandria d'Egitto; inoltre, valuta di pi\u00f9 alta qualit\u00e0 venne emessa nella citt\u00e0 di Smirne. Le monete furono coniate esclusivamente in bronzo e vi si possono distinguere tre tipologie diverse: la prima \u00e8 costituita da quelle di maggior dimensione, con ritratti finemente lavorati, che hanno quasi l'aspetto di medaglie; la seconda tipologia corrisponde a valute inferiori, maggiormente ordinarie e di uso corrente; la terza infine da monete di pi\u00f9 piccola taglia e qualit\u00e0 inferiore.\nGeneralmente la moneta mostra sul dritto la testa o il busto di Antinoo, mentre nell'iscrizione egli viene identificato come un eroe o un dio; i conii di Alessandria e Tarso omettono quest'iscrizione segnalando invece lo status divino del defunto con la corona egizia o con una stella, simbolo della natura divina del personaggio riprodotto, oltre che simboleggiante la stessa costellazione in cui si era trans-mutato.\nL'uniformit\u00e0 del recto contrasta con la maggior variet\u00e0 iconografia del rovescio. Per esempio, nelle monete utilizzate a Cuma eolica sul retro appare Atena Promachos; in quelle emesse a Antiochia sul Cidno il dio Dioniso a cavalcioni di una pantera o la divinit\u00e0 fluviale locale, denominata Cidno; in quelle di Nicopoli \u00e8 presente una visuale degli edifici e le porte cittadine o un toro, animale quest'ultimo presente anche nella monetazione di Mitilene a Lesbo. Anche in terra di Arcadia appare un toro sul retro, mentre a Delfi un tripode.\nPi\u00f9 rari risultano i riferimenti diretti a Antinoo; nella sua citt\u00e0 natale si vede accanto a un bue in fuga, caratterizzato come Antinoo-Hermes; a Tarso appare invece in qualit\u00e0 di Osiride-Dioniso. Tutti questi conii avrebbero dovuto anche e non da ultimo - nelle intenzioni delle citt\u00e0 che li avevano emessi - mostrare di garantire in tal modo la loro fedelt\u00e0 a Adriano, attirandosi cos\u00ec la benevolenza dell'imperatore. Gli stessi mitici fondatori delle citt\u00e0 in questione sono spesso citati sulle monete, il che viene bene a rispondere a un intento con molta probabilit\u00e0 propagandistico.\nOltre alle vere e proprie monete vennero prodotte anche tessere da mosaico in piombo. Gi\u00e0 durante l'epoca antica molte variet\u00e0 delle monete sopra elencate vennero particolarmente apprezzate come medaglioni portafortuna; \u00e8 noto che sono state riutilizzate come piccole meridiane o specchietti a mano. Sono state usate anche come fiche da gioco, il che \u00e8 riconoscibile dai loto contorni fortemente usurati. Si sono conservate anche alcune immagini in monete d'argilla.\nPiccole immagini di terracotta sono state sfruttate come tabelle votive o ornamenti per sarcofagi di legno. Ancor oggi tutti questi tipi di numismatica sono pezzi molto ambiti dai collezionisti: durante l'epoca del Rinascimento si sono verificate anche varie contraffazioni conosciute come \"padovane\" (dalla citt\u00e0 di Padova in cui per prima furono create).\nRitorno nell'arte moderna.\nQuasi parallelamente alla rinascita dell'arte classica, l'arte rinascimentale ha anche contribuito alla riscoperta di Antinoo. All'inizio l'attenzione si \u00e8 concentrata solo sulla sua rappresentazione nell'opera arte, e non sulla persona del giovane bitinio e sulla sua successiva leggenda. Per questa riscoperta \u00e8 stato decisivo il fatto che vi fossero molte opere d'arte su di lui proprio nel campo della scultura e della numismatica, proprio quelle aree in cui ha iniziato la ricerca rinascimentale sull'arte antica.\nInoltre, \u00e8 stato anche presto rilevato che il \"tipo Antinoo\" rappresentava un particolare esempio classico di scultura antica. Due dei pi\u00f9 importanti ritratti di Antinoo, che hanno avuto una grande importanza nella successiva accoglienza della sua immagine, sono quelli conosciuti come \"Antinoo Belvedere\", conservato ai Musei Vaticani e l'\"Antinoo Capitolino\", oggi ai Musei Capitolini.\nLo scultore e architetto Tullio Lombardo nel suo \"Adamo\" di fine XV secolo, che doveva inizialmente far parte del \"Monumento funebre del doge Andrea Vendramin\" (oggi al Metropolitan Museum), riecheggia apertamente il modello antico di Antinoo.\nIl pittore francese Charles Alphonse Du Fresnoy nel suo trattato intitolato \"De arte graphica\" si attiva per dimostrare che proprio dall'antichit\u00e0 si potevano ricavare i vari gradi di esempi di bellezza: oltre all'Ercole Farnese, alla Venere del Belvedere e al Gladiatore morente, il \"tipo Antinoo\".\nQuando venne rinvenuto il cosiddetto \"Gruppo di sant'Ildefonso\", attorno al XVII secolo, a una delle due statue di giovinetti abbracciati mancava la testa ed essendo interpretato del tutto erroneamente l'insieme come \"Adriano e Antinoo\" venne aggiunto il capo dell'amasio dell'imperatore: anche di questo vennero eseguite innumerevoli copie.\nTratti identificativi.\nSe l'algida bellezza pu\u00f2 esser stata idealizzata, dai tratti comuni caratteristici presenti nell'insieme delle raffigurazioni che lo rappresentano, possiamo con buone probabilit\u00e0 d'indovinare supporre che esse riflettano in ogni caso il modello originale: tutti i ritratti di Antinoo in nostro possesso sono caratterizzati da ciocche di capelli irregolari e filiformi, che si fermano spesso alla base del collo; gli occhi sono grandi e sottolineati da ampie sopracciglia arcuate. L'espressione del viso \u00e8 spesso malinconica, con gli occhi che guardano verso il basso e il volto girato lievemente verso destra; le guance piene e il collo robusto non fanno che accrescerne poi l'idea di vigorosa giovinezza.\nProblemi d'interpretazione: \"Antinoo Belvedere\" e \"Antinoo Capitolino\".\nIl cosiddetto \"Antinoo del Belvedere\" viene menzionato per la prima volta nel 1543: \u00e8 pertanto verosimile che fosse stato ritrovato solamente poco tempo prima. Ulisse Aldovrandi scrisse nel 1556 che la statua era stata rinvenuta sull'Esquilino nei pressi della chiesa di San Martino; Michele Mercati, tuttavia, nel 1580 afferm\u00f2 invece che la scultura era stata scoperta in un giardino vicino a Castel Sant'Angelo, un tempo Mausoleo di Adriano: da ci\u00f2 deriva l'identificazione iniziale con Antinoo.\nNicolaus de Palis, all'interno della cui propriet\u00e0 era stata ritrovata la statua, fu il primo a parlare per iscritto del ritrovamento avvenuto: vendette quasi subito la scultura a papa Paolo III per diecimila ducati. Il lavoro, apprezzato per la sua bellezza, ha trovato presto la sua ubicazione nel cortile del Belvedere in Vaticano; da qui prese il nome con cui venne conosciuto inizialmente.\nGi\u00e0 nel 1545 era stato fatto il primo stampo della scultura, statua presto identificata come un ritratto di Antinoo; altre possibili interpretazioni, che ne facevano raffigurazione di un qualche Jinn (genio) non ebbero per\u00f2 seguito. Nel corso degli anni la statua \u00e8 stata incorporata nel canone universale dell'arte antica e viene menzionata in tutti i casi come una delle opere pi\u00f9 importanti del mondo classico. Artisti come Gian Lorenzo Bernini, Fran\u00e7ois Duquesnoy e Nicolas Poussin appresero dal suo studio le pratiche scultoree antiche.\nLe case reali d'Inghilterra, Spagna e Francia diedero presto ordine di farne copie in bronzo o in marmo. Lo storico dell'arte Johann Joachim Winckelmann ha apprezzato la statua per la sua bellezza, pur criticandone alcune leggere imperfezioni nelle gambe e all'ombelico; lo studioso tedesco interpret\u00f2 per\u00f2 erroneamente la scultura come fosse una rappresentazione di Meleagro. Infine, pur essendosi dimostrata la sua identificazione falsa, essa \u00e8 stata di grande importanza per lo studio dei ritratti di Antinoo.\nAll'inizio del XIX secolo Ennio Quirino Visconti la interpret\u00f2 come rappresentazione di Mercurio; questa identificazione si \u00e8 dimostrata convincente ed \u00e8 tutt'oggi quella predominante: \u00e8 pertanto conosciuta come \"Ermes Pio-Clementino\" (o Andros-Farnese). Come \u00e8 stato difatti presto notato, il suo volto non \u00e8 quello idealizzato del giovane amante di Adriano; il mantello gettato sulla spalla sinistra e avvolto attorno al braccio, conosciuto come clamide, e il contrapposto rilassato identificano con sicurezza la scultura come raffigurazione di Ermes, cos\u00ec com'era pi\u00f9 tipicamente mostrato dalle opere di Prassitele.\nUn'importanza del tutto simile ha avuto il ritrovamento dell'Antinoo Capitolino, chiamato anche \"Antinoo Albani\"; \u00e8 stato, almeno dal 1733, nella collezione privata del cardinale Alessandro Albani, suo primo acquirente moderno noto (da cui prese inizialmente il nome). Successivamente acquisito nelle collezioni di papa Clemente XII, \u00e8 andato a formare il nucleo dei Musei capitolini a Roma ove si trova tuttora.\nIl giovane avrebbe dovuto tenere nella mano destra il caduceo, oggi scomparso, attributo principale di Ermes; anche per questo l'identificazione con Antinoo rimane discutibile. Altre caratteristiche della figura rimangono per\u00f2 coerenti con la rappresentazione del giovane, ossia la testa voltata leggermente verso destra e gli occhi che guardano in basso.\nPresumibilmente l'originale, che viene generalmente attribuita a Prassitele, Eufranore o Policleto, dev'essere stata fatta copiare per ordine dell'imperatore con i caratteri distintivi del suo favorito.\nAntinoo-Giona e il rilievo di Villa Albani.\nForse l'immagine pi\u00f9 significativa di Antinoo nella scultura pi\u00f9 tarda \u00e8 quella chiamata \"Antinoo-Giona\" della cappella Chigi, progettata da Raffaello Sanzio a partire dal 1513 e che si trova nella chiesa romana di Santa Maria del Popolo; eseguita da Lorenzo Lotti su disegno dello stesso Raffaello, si tratta di una statua di Antinoo che utilizza le caratteristiche della scultura antica per rappresentare un \"tipo\" completamente differente.\nRaffaello non ha scelto a caso una qualsiasi divinit\u00e0 del mondo classico, bens\u00ec il profeta biblico Giona, che ha battezzato con la figura di Antinoo. Giona non \u00e8 qui rappresentato come il solito vecchio profeta barbuto, ma come un giovane uomo, anche un po' fragile, che \u00e8 appena scampato alla morte. Nudo, avvolto solamente da una tunica e ancora semi-sdraiato sulla balena. Il lavoro \u00e8 certamente ispirato alle antiche immagini di Antinoo.\nDal momento che quasi tutte le rappresentazioni del giovane uomo-dio sono state rinvenuti in epoca successiva, \u00e8 probabile che sia Raffaello cos\u00ec come l'esecutore materiale della scultura, \"Lorenzo Giovanni di Ludovico\" detto Lotti, abbiano tratto ispirazione direttamente dall\"Antinoo Farnese\", ben conosciuto gi\u00e0 allora e parte in quel momento della raccolta che apparteneva a Agostino Chigi, quella che attualmente si trova conservata nel Museo Nazionale di Napoli.\nNel 1734 \u00e8 stato portato alla luce nei pressi di Villa Adriana un rilievo conosciuto col nome di \"Rilievo di villa Albani\"; poco dopo la sua scoperta esso \u00e8 stato considerato negli ambienti specialistici un capolavoro di particolare importanza. Questo, assieme con la testa di \"Antinoo Mondragone\", \u00e8 stato visto da Winckelmann come gloria e corona dell'arte di questo e di tutti i tempi. Il rilievo mostra chiaramente le caratteristiche individuali di Antinoo; per contro, la \"Testa Mondragone\" \u00e8 un esempio di rappresentazione idealizzata.\nLa testa era probabilmente parte di una statua colossale di Antinoo, destinata al culto. Il personaggio viene mostrato qui nella sua caratterizzazione di Osiride-Dioniso che indossa un diadema, forse un ureo. La testa \u00e8 stata trovata nel 1720 e inizialmente esposta alla Villa Mondragone, nei pressi di Frascati ed \u00e8 per questo che \u00e8 conosciuta sotto questo nome. Secondo Winckelmann \u00e8 \"dopo l\"Apollo del Belvedere\" e il Lacoonte, la pi\u00f9 bella scultura che \u00e8 giunta fino a noi; egli riconobbe anche queste due opere come correttamente appartenenti al tempo di Adriano, e basatesi su modelli greci classici.\nRiferimenti culturali e icona gay.\nIl filosofo Numenio di Apamea scrisse all'imperatore una \"consolatio\", appena venuto a conoscenza della disgrazia accaduta; mentre i poeti Mesomede di Creta, Ateneo di Naucrati e Pancrate di Alessandria composero poesie e liriche in onore del giovinetto defunto: quest'ultimo, cantando dell'avvenimento mostrando al sovrano un fiore rosso di loto sorto dal sangue dell'animale ucciso a suo tempo in terra libica, a cui dette il nome Antinoo. Adriano lo ricompens\u00f2 con un impiego al Museo di Alessandria d'Egitto e le sue statue portarono da allora spesso una corona di fiori di loto. Il poema, dal titolo \"Le cacce di Adriano e Antinoo\" fu rinvenuto in brevi frammenti in Egitto e pubblicati nel 1911 nella raccolta dei papiri di Ossirinco\nIntanto lo schiavo di Adriano, Mesomede di Creta, poteva gi\u00e0 mitizzare il giovanetto in un poema, non pervenutoci, dal titolo \"Antinoide\", chiaro il riferimento nel nome all\"Iliade\" di Omero e all\"Eneide\" di Publio Virgilio Marone.\nEpoca moderna.\nSculture di Antinoo cominciarono a essere riprodotte a partire dal '500, in pieno Rinascimento quindi. Dalla seconda met\u00e0 del XVI secolo fino alla fine del XIX vi fu un'ampia diffusione di busti e statue di Antinoo, di solito fatte eseguire in bronzo; molte di queste opere derivate erano destinate a soddisfare il gusto del tempo e vengono considerate kitsch dal punto di vista corrente.\nAntinoo ha cominciato ad attirare l'attenzione della sottocultura omosessuale a partire dalla met\u00e0 del XVIII secolo, quando il teorico dell'arte classica Johann Joachim Winckelmann riscopre la storia del giovinetto amato dall'imperatore; osservandone il volto nel rilievo della collezione del cardinale Albani, lo aveva identificato con l'ideale assoluto di bellezza greca, e in parte contribuendo al diffondersi di un'estetica di \"bellezza malinconica\" poco dopo abbracciata a piene mani dal romanticismo.\nLa studiosa Sarah Waters ha identificato la raffigurazione del giovinetto come una delle massime rappresentazioni di fantasia sessuale di matrice omosessuale nell'Europa di fine '800, icona gay ante-litteram assieme a San Sebastiano; in questo sostitu\u00ec la figura mitologica di Ganimede che aveva costituito una delle primarie fonti di omoerotismo nelle arti visive durante il XV e XVI secolo.\nUno dei primi attivisti per i diritti LGBT e pioniere del primo movimento omosessuale, il tedesco Karl Heinrich Ulrichs, ha celebrato la figura di Antinoo in un pamphlet del 1865 scritto sotto lo pseudonimo di \"Numa Numantius\".\nOscar Wilde si richiama a Antinoo sia nel racconto intitolato \"Il giovane re\", il primo della raccolta \"La casa dei melograni\" (1891) sia nella poesia \"La sfinge senza enigma\" (1894): All'inizio de \"Il ritratto di Dorian Gray\" (1890) vi era gi\u00e0 stato un accenno: Ed \u00e8 proprio al protagonista del romanzo, Dorian Gray, che l'autore d\u00e0 un'impronta fisica che rimanda fortemente ad Antinoo (le labbra voluttuosamente tumide e i bei riccioli); Wilde allude al volto di Dorian nei primi due capitoli, associando il fascino della bellezza dei due volti, quello del suo personaggio e quello del giovane divenuto dio: Ancora un'allusione ne \"Il ritratto di Mr W.H.\" (1889), all' Infine, ne \"Il critico come artista\" (contenuto nel saggio \"Intenzioni\" del 1891) parla ancor del Nilo e dei suoi fiori, le ninfee dorate (dal colore di miele), e le collega a un volumetto rilegato in pelle verde-Nilo, \"I fiori del male\" di Charles Baudelaire. Le ninfee, simbologia di purezza in quanto escono dalle acque limacciose - la loro etimologia: \"Nenuphar\", deriva da \"nanoufar\", che significa \"le belle\"; nell'antico Egitto erano considerate i fiori pi\u00f9 belli. Antinoo, coronato di fiori di loto, rappresenta per Wilde il trionfo della \"demoniaca\" bellezza riconducibile al suo Dorian.\nNel 1893 la rivista omofila \"The Artist\" inizi\u00f2 a offrire ai suoi lettori riproduzioni in miniatura delle statue e dei busti conosciuti fino ad allora di Antinoo. Si deve per\u00f2 attendere fino al 1898, con la biografia di Adriano scritta da John Addington Symonds, per veder rotta la tradizione di omettere il nome del bell'Antinoo nelle descrizioni ufficiali della vita dell'imperatore. Da allora in poi i loro due nomi rimangono immancabilmente uniti. Ma gi\u00e0 nel 1875 l'autore inglese, uno dei primi sostenitori dell'amore omosessuale in epoca moderna, aveva scritto un lungo poema intitolato \"The lotos garland of Antinous\".\nMa a quel tempo, tra fine XIX e inizio XX secolo, la fama del giovane dio aument\u00f2 proporzionalmente nelle opere di finzione di una variet\u00e0 di scrittori, la maggioranza dei quali non erano omosessuali maschi, bens\u00ec lesbiche o eterosessuali. La figura del ragazzo di Bitinia, soprattutto a causa della tragica morte, ispira gli scrittori e i poeti aderenti al romanticismo tedesco da Friedrich Schiller allo stesso Johann Wolfgang von Goethe, fino a giungere nel secolo successivo a Stefan George.\nGi\u00e0 ne \"I miserabili\" (1862) di Victor Hugo il personaggio di Enjolras, carismatico e affascinante, viene paragonato a Antinoo con queste parole: \"\"era angelicamente bello, come un selvatico Antinoo\". La stessa suggestione, da cui s'ispir\u00f2 Wilde, pu\u00f2 essere trovata anche in Gustave Flaubert ne \"La tentazione di Sant'Antonio\" (1874).\nAltri romanzi che, nel corso degli anni, si sono occupati di Antinoo sono: \"Historischer Roman aus der r\u00f6mischen Kaiserzeit\" (1880) di George Taylor; \"Ein Seelengem\u00e4lde aus dem Alterthume\" (1888) di Oscar Linkes; \"Der Kaiser\" (1890) dell'egittologo tedesco Georg Ebers; \"Antinous oder die Reise eines Kaisers\" (1955) di Ernst Sommers e \"Antinous, Geliebter! Ein Schicksalsjahr f\u00fcr Kaiser Hadrian\" (1967) di Ulrich St\u00f6wer.\nNel classico della letteratura erotica intitolato \"Teleny,\" Adriano e Antinoo appaiono in una sorta di visione, donata dall'ispirazione musicale al pianoforte dei due personaggi principali, Camille Des Grieux e Rene Teleny. Dop aver terminato di suonare Teleny dice: \"Chi lo sa? Forse morir\u00f2 per te, un giorno, come Antinoo per il suo padrone\".\nLe rappresentazioni di Antinoo conservate al museo del Louvre sono anche al centro del romanzo \"Monsieur de Phocas\" (1901), appartenente alla corrente del decadentismo e scritto da Jean Lorrain.\nIn \"Klage Um Antinoo\" (\"Lamento per Antinoo\", 1908) Rainer Maria Rilke fa fare poeticamente a Adriano un aspro rimprovero agli d\u00e8i per la deificazione di Antinoo, avvenuta in cambio della sua morte.\nNel 1915 Fernando Pessoa scrisse un lungo poema in inglese intitolato \"Antinoo\", ma che pubblic\u00f2 solo nel 1918: Ancora, a seguire: \nLa vicenda di Antinoo e Adriano \u00e8 stata ulteriormente riscattata dalla poeticit\u00e0 del romanzo di Marguerite Yourcenar, \"Memorie di Adriano\" (1951), che pone l'accento sugli aspetti pi\u00f9 romantici della loro relazione: l'incontro e la perdita \nA Antinoo \u00e8 dedicato il balletto \"Antinois\", coreografato da Victor Gzovsky per il Grand Ballet du Marquis de Cuevas. Debutt\u00f2 il 12 maggio 1953 al Grand Theatre Bordeaux Festival.\nNe \"L'isola\" del 1962 Aldous Huxley paragona un giovane che \u00e8 sessualmente ambivalente proprio al bell'Antinoo.\nDel 2000 sono le \"Memorias de Antinoos\" dello scrittore argentino Daniel Herrendorf; romanzo che mira a riflettere, attraverso una trama ben sviluppata, l'altra faccia della medaglia di questa storia d'amore, dal punto di vista pi\u00f9 carnale se vogliamo, tramite le parole dello stesso Antinoo.\nAll'Antinoo Capitolino \u00e8 ispirata una serie di immagini del fotografo gay Robert Mapplethorpe.\nAnche la scrittrice di fantasy eroico, la canadese di lingua francese Anne Robilant, nella sua serie di romanzi intitolati \"Angel\" parla diffusamente di Adriano e del suo amato.\nNel romanzo \"American Gods\" del 2001 di Neil Gaiman, Antinoo viene veduto \"camminare assieme alle altre divinit\u00e0\"\".\nNel giallo storico intitolato \"Il ladro d'acqua\" (2007) della scrittrice italoamericana Ben Pastor si cerca di sbrogliare la matassa relativa alla morte di Antinoo.\nNel 2012 \u00e8 uscito \"La coartada de Ant\u00ednoo\" di Manuel Francisco Reina, che vuol raccontare la storia in prima persona del giovane bitino proprio il giorno prima della morte.\nLa storia della morte di Antinoo \u00e8 stata portata in scena nel dramma radiofonico intitolato \"The Glass Ball Game\", secondo episodio della seconda serie del dramma \"CAESAR\", trasmesso dalla BBC, scritto da Mike Walker, diretto da Jeremy Mortimer e interpretato da Jonathan Coy nella parte di Svetonio, Jonathan Hyde in quella di Adriano e Andrew Garfield in quella di Antinoo. In questa storia, Svetonio \u00e8 un testimone degli eventi prima e dopo la morte del ragazzo per suicidio, ma viene a sapere che lui stesso \u00e8 stato utilizzato come strumento per ingannare Antinoo e spingerlo cos\u00ec a uccidersi volontariamente per soddisfare un patto fatto da Adriano con i sacerdoti egiziani che doveva dare a Adriano un maggior tempo di vita in modo che Marco Aurelio - suo successore designato - potesse crescere fino a diventare l'imperatore successivo.\nInfine, sempre nel 2012, per la prima volta la \"Soprintendenza per i Beni Archeologici del Lazio\" ha inaugurato nell'Antiquarium di Villa Adriana una mostra dedicata a Antinoo, intitolata \"Antinoo: il fascino della bellezza\". Da aprile a novembre il forte legame che leg\u00f2 l'imperatore Adriano al giovane di Bitinia \u00e8 stato raccontato in oltre 50 opere tra sculture, rilievi, gemme e monete..\nAlbero genealogico.\nAntinoo, nella sua qualit\u00e0 di amasio e favorito dell'imperatore in carica, viene a trovarsi esattamente al centro di quella che \u00e8 la prima parte della cronologia riguardante la cosiddetta dinastia dei nerva-antonini o degli imperatori adottivi, che inizia con Nerva nel 96 per concludersi con Commodo nel 192; mentre in linea diretta la discendenza arriva, dopo la dinastia dei Severi, fino a Gordiano III nel 244."}
{"id": "1879803", "revid": "2070598", "url": "https://it.wikipedia.org/wiki?curid=1879803", "title": "Mercatino dell'usato", "text": "\"Mercatino dell'usato\" \u00e8 il termine popolarmente usato in Italia per definire i negozi dell'usato conto terzi: esercizi di intermediazione tra clienti venditori e clienti compratori che espongono nelle loro sedi oggetti usati di diverso tipo e provenienza.\nSettori merceologici nei mercatini dell'usato.\nI mercatini dell'usato solitamente trattano molti settori merceologici, dai mobili all'abbigliamento fino ad arrivare all'oggettistica. In particolare puoi trovare: antiquariato, modernariato, mobili e oggetti d'uso, quadri, soprammobili, complementi d'arredo, libri, dischi, curiosit\u00e0, collezionismo. Sebbene nei mercatini dell'usato si possano trovare anche degli oggetti ricercati o dei mobili antichi, il mercatino dell'usato va distinto dal negozio di antiquariato.\nNormalmente in un mercatino dell'usato si pu\u00f2 trovare un po' di tutto ma negli ultimi anni alcuni negozi dell'usato hanno deciso di proporre solo una determinata tipologia commerciale (modernariato, bimbi, libri).\nProvenienza degli oggetti usati.\nGli oggetti che si possono acquistare nei mercatini dell'usato hanno provenienze diverse. Alcuni mercatini offrono merce proveniente esclusivamente dalle loro attivit\u00e0 di sgombero, altri si basano sul sistema del conto vendita, altri ancora sul sistema del baratto.\nMercatini dell'usato come fenomeno sociale.\nIl fenomeno mercatino dell'usato sta trovando una sua collocazione stabile all'interno del tessuto economico e sociale del paese per cui, oggi, in un mercatino dell'usato si possono trovare tutti i ceti sociali. Le motivazioni che possono spingere a frequentare i mercatini dell'usato sono molte, spesso mescolate tra loro. Da una parte la moda del vintage, dall'altra la ricerca del risparmio. Ma non solo, ci sono dei motivi che affondano nell'ecologia: soprattutto negli ultimi anni, \u00e8 nata, infatti, una nuova consapevolezza legata alla salvaguardia dell'ambiente e alla ricerca di uno stile di vita pi\u00f9 \"eco-compatibile\". Vendere o acquistare oggetti di seconda mano non significa solo prevenire alla radice la produzione di nuovi rifiuti ma significa anche ottimizzare l'energia contenuta negli oggetti stessi. Si suole definire \"energia grigia\" quell'energia che, in forma di acqua, petrolio e derivati, viene impiegata per la produzione della maggior parte degli oggetti oggi commercializzati su larga scala.\nMercatini dell'usato in Italia.\nNel 2008 sono stati censiti in Italia circa 2000 mercatini dell'usato attivi. Nell'ultimo decennio, si \u00e8 assistito ad una rapida crescita del numero di mercatini dell'usato: nella citt\u00e0 di Roma si \u00e8 passati da 219 a 333 e a Milano da 180 a 257. Il giro d'affari annuale \u00e8 stimato in oltre 3 miliardi di Euro.\nTipologie.\nI gestori dei mercatini sono principalmente di due tipi: impresa o cooperativa sociale, persona fisica o societ\u00e0.\nIn base alla provenienza degli oggetti in vendita e al tipo di metodo di vendita offerta, i mercatini dell'usato si possono distinguere in: mercatini dell'usato solidale, mercatini dell'usato in conto vendita, mercatini dell'usato in baratto.\nMercatini dell'usato solidale.\nSono quei mercatini che sono gestiti da: imprese sociali, cooperative sociali, associazioni di volontariato.\nLo scopo della vendita degli oggetti usati \u00e8 quello di creare una entrata economica per permettere la realizzazione dello scopo sociale della stessa (inserimento lavorativo di soggetti svantaggiati) oppure, nel caso di associazioni di volontariato, per raccogliere i fondi necessari alla realizzazione di opere di volontariato (realizzare progetti nel sud del mondo, sostenere affidi ecc ecc).\nMeccanismo di funzionamento.\nIl mercatino dell'usato funziona come un normale negozio dove si acquistano prodotti usati gi\u00e0 di propriet\u00e0 del gestore del mercatino.\nIn questo caso gli oggetti usati derivano esclusivamente dall'attivit\u00e0 di sgombero che i gestori del mercatino svolgono parallelamente alla vendita o al restauro degli oggetti in vendita.\nQuesti mercatini possono essere definiti sociali sia per le molteplici attivit\u00e0 di utilit\u00e0 sociale svolte, quella di raccolta nelle case del materiale non pi\u00f9 utilizzato, quella di valorizzazione del materiale raccolto, quello di restauro del materiale malridotto; sia per i loro scopi di assistenza alle persone disagiate sia quello di inserimento lavorativo protetto\nMercatini dell'usato solidale in Italia.\nSono molte le cooperative o imprese sociali che hanno scelto, come sbocco naturale della propria attivit\u00e0 di sgombero, di aprire dei mercatini dell'usato per valorizzare il materiale raccolto con la propria attivit\u00e0 principale.\nLe associazioni che hanno una copertura nazionale, con mercatini nelle principali citt\u00e0 italiane sono: Emmaus (fondata da Abb\u00e9 Pierre) e Mani Tese (fondata nel 1964). Altre realt\u00e0 con un forte legame con il proprio territorio sono: Triciclo a Torino, Di Mano in Mano a Milano e il Mercatino del riuso e della solidariet\u00e0 (gestito dal Punto Famiglia Mugello) a Borgo San Lorenzo (Mugello).\nMercatini dell'usato in conto vendita.\nSono quei mercatini che sono gestiti da societ\u00e0 o da privati con il sistema del conto vendita.\nLo scopo della vendita degli oggetti usati \u00e8 quello proprio di ogni attivit\u00e0 economica (il profitto) ottenuto con la provvigione che il gestore si trattiene sugli oggetti venduti.\nMeccanismo di funzionamento.\nIl mercatino dell'usato funziona come un'Agenzia d'Affari, ossia un'attivit\u00e0 di intermediazione tra privati basata sul sistema del conto vendita. I clienti del mercatino dell'usato possono essere venditori e/o acquirenti. I venditori sono i fornitori che portano la merce destinata alla vendita, gli acquirenti coloro che acquistano. In quanto agenzia d'intermediazione, il mercatino dell'usato non \u00e8 un esercizio commerciale come i normali negozi in cui vengono venduti degli oggetti per conto proprio. Al titolare del mercatino dell'usato, come compenso del suo servizio d'intermediazione e di esposizione spetta una provvigione in percentuale sul valore della transazione.\nL'Agenzia d'Affari viene esercitata ai sensi dell'art. 115 del T.U.L.P.S. (Testo Unico Legge Pubblica Sicurezza).\nMercatini dell'usato in conto vendita in Italia.\nIn Italia esistono diverse catene in franchising dell'usato conto terzi: Mercatino compravendita usato, che conta circa 200 punti vendita ed opera dal 1995, Mercatopoli, che opera dal 2002 e ne conta un centinaio circa, Baby Bazar, che opera dal 2005 e ha circa settanta negozi, Kec\u00e8, con oltre 20 punti vendita. Nel 2019 \u00e8 nata anche NIU.eco, che offre servizi ai negozianti autonomi. Lo sviluppo del mercato dell'usato in Italia \u00e8 legato anche alla crescita di franchisor specializzati nel settore e quindi capaci di garantire un sistema o metodo di lavoro ad hoc, un supporto informativo, organizzativo e tecnologico a molti mercatini dell'usato.\nIn questa tipologia di mercatino, viene riposta maggiore attenzione all'aspetto qualitativo del servizio, a partire dalla scelta dei locali e dell'organizzazione logistica fino ad arrivare alla cura nella selezione degli oggetti usati da esporre.\nMercatini dell'usato all'Estero.\nAll'estero i mercatini dell'usato sono una realt\u00e0 molto vasta e variegata, non di rado ottimamente integrata con il tessuto sociale. Si possono ritrovare forme diverse di mercatini dell'usato: dai \"garage sales\" o \"thrift shop\" (\"negozi frugali\") negli USA agli \"op shop\" in Australia (da \"opportunity shop\": negozio dell'occasione) fino ad arrivare ai \"second-hand shop\" (\"negozio del seconda mano\") e \"charity shop\" (\"negozio di beneficenza\") nel Regno Unito: la denominazione di questi ultimi \u00e8 legata al fatto che questi negozi sono nati come strutture di beneficenza. Tra le prime vediamo la Red Cross e Oxfam. Il primo \"charity shop\" aperto dall'azienda \"Oxfam\" \u00e8 nato ad Oxford nel 1948. In realt\u00e0, da diversi anni, i \"charity shop\" sono frequentati anche per altri motivi, come ad esempio per moda e per la ricerca di uno stile alternativo ma anche per un interesse per l'ambiente, dato che il riutilizzo \u00e8 una forma di riciclaggio decisamente molto ecologica.\nNegli Stati Uniti \u00e8 ormai consuetudine consolidata acquistare nei mercatini dell'usato tanto che \u00e8 nato un nuovo termine per descrivere questa attivit\u00e0: il \"thrifting\".\nMercatini dell'usato per bambini.\nIl settore verso cui alcuni mercatini dell'usato in conto vendita e alcuni mercatini dell'usato in baratto si stanno spingendo sempre pi\u00f9 \u00e8 quello dei prodotti per bambini. Notoriamente i bambini crescono pi\u00f9 velocemente di quanto i vestiti e le attrezzature loro dedicate deperiscano, per cui ci\u00f2 che viene dismesso \u00e8 utilizzabile da altri bambini. Nel modello di famiglia patriarcale il passaggio dei vestiti o delle attrezzature per bambini avveniva automaticamente, da fratello in fratello, da cugino in cugino. Con il passaggio ad un modello di famiglia nucleare i passaggi diretti sono sempre meno frequenti. I negozi di seconda mano per bambini suppliscono a questa frammentazione delle relazioni famigliari e permettono di riutilizzare i prodotti."}
{"id": "1879804", "revid": "339392", "url": "https://it.wikipedia.org/wiki?curid=1879804", "title": "Deutsche Vaterlandspartei", "text": ""}
{"id": "1879805", "revid": "143542", "url": "https://it.wikipedia.org/wiki?curid=1879805", "title": "Tazza Farnese", "text": "La Tazza Farnese \u00e8 un piatto da libagione (\"phiale\") di epoca ellenistica e di scuola alessandrina, fabbricato in agata sardonica e del diametro di 20 cm circa, probabilmente non usato per i banchetti ma per libagioni rituali, attualmente conservato al Museo archeologico nazionale di Napoli. Si tratta di uno dei pi\u00f9 controversi capolavori dell'arte antica, sulla cui datazione (generalmente indicata come II o I secolo a.C.) e committenza esistono differenti posizioni da parte degli studiosi.\nStoria.\nSi hanno notizie sulla sua esistenza dal 1239, quando ne \u00e8 documentato l'acquisto da parte di Federico II. La sua presenza a Samarcanda o Herat nel 1430 sembra essere suggerita da un disegno che la riproduce; in seguito l'opera ricompare a Napoli negli anni '50 del Quattrocento nella collezione di Alfonso V d'Aragona, dopodich\u00e9 passa nelle mani dell'arcivescovo Ludovico Trevisan e poi del papa, Paolo II Barbo, che la tenne nella sua collezione in Palazzo San Marco (oggi noto come Palazzo di Venezia, a Roma), poi confluita, dopo la sua morte nel 1471, in quella di Lorenzo il Magnifico. Il passaggio alla famiglia Farnese ne determin\u00f2 il nome con il quale \u00e8 conosciuta attualmente. Della sua storia precedente si sa poco: potrebbe essere stata portata a Roma a seguito della conquista dell'Egitto da parte di Ottaviano nel 31 a.C. Passata poi a Bisanzio, venne probabilmente riportata a Roma dopo la presa della citt\u00e0 del 1204.\nDescrizione.\nLa superficie interna della tazza raffigura un'immagine con sette figure: una Sfinge, su cui siede una figura femminile che reca in mano delle spighe; una grande figura maschile con barba, su un albero, che regge una cornucopia; un giovane che impugna un aratro e che reca a tracolla un sacco di sementi; due figure femminili sedute, una delle quali regge una \"phi\u00e1le\"; due figure maschili in volo nei pressi del bordo superiore.\nLa superficie esterna invece \u00e8 interamente decorata da un grande gorgoneion; il naso della Gorgone reca un piccolo foro, la cui esistenza \u00e8 documentata gi\u00e0 nel catalogo della collezione Farnese, probabilmente utilizzato per infilarvi un sostegno per esporre il manufatto.\nInterpretazioni.\nLe immagini rappresentate nella Tazza Farnese, soprattutto quella interna, hanno dato adito a diverse interpretazioni, tutte comunque legate all'Egitto, grazie al preciso riferimento rappresentato dalla presenza della Sfinge. La prima interpretazione allegorica delle figure presenti all'interno della tazza risale ad una pubblicazione di Ennio Quirino Visconti del 1790, ripresa dal Furtw\u00e4ngler nel 1900: si tratterebbe di una allegoria dei benefici ottenuti dalle piene del Nilo, rappresentato dall'uomo barbuto seduto a sinistra, con la cornucopia. Alla sua destra Horus-Trittolemo si appoggia ad un aratro. Sotto di lui Iside \u00e8 seduta sulla Sfinge, mentre all'estrema destra le due figure femminili rappresentano le stagioni dell'inondazione e della mietitura con i rispettivi attributi. Presso il bordo superiore le due figure volanti sarebbero le personificazioni dei venti Etesii che provocano le inondazioni. Le figure allegoriche sono state identificate variamente come figure storiche alle quali \u00e8 stata collegata la committenza dell'opera, quindi il periodo di produzione. Jean Charbonneaux ha collegato la tazza al tempo del regno di Cleopatra I riconoscendo nella figura maschile centrale Tolomeo VI Filometore, nella figura femminile sulla Sfinge Cleopatra I (rappresentata in maniera molto simile in un ritratto conservato al Museo del Louvre), e nella stessa Sfinge la figura di Tolomeo V Epifane defunto. Bastet ha collegato la tazza al tempo di Cleopatra III identificando Horus con Tolomeo Alessandro.\nAltre interpretazioni tuttavia si sono susseguite nel corso del tempo e la stessa datazione della tazza viene variamente posta; la difficolt\u00e0 consiste nell'assenza di punti di riferimento esterni. Tentativi di datazione su base stilistica sono stati effettuati tramite comparazione con opere di datazione ugualmente controversa. La datazione del Bastet, ad esempio, si \u00e8 basata sul collegamento stilistico con opere tardo ellenistiche come il fregio dell'Hekateion di Lagina."}
{"id": "1879807", "revid": "1700659", "url": "https://it.wikipedia.org/wiki?curid=1879807", "title": "Sybil Newall", "text": "Biografia.\nNata a Littleborough, vicino a Rochdale, prima dei dieci figli di Henry Newall (1815-1886), commerciante, e della moglie, Maria Fenton (1832-1901). La famiglia aveva una vasta propriet\u00e0 a Hare Hill dove nacquero tutti e dieci i figli. \nSybil, finanziariamente indipendente, non si spos\u00f2 mai e si trasfer\u00ec a Cheltenham con la sorella Margaret Fenton Newall. Nel 1905 entr\u00f2 a far parte del club di tiro con l'arco di Cheltenham con il quale vinse quattro delle cinque competizioni regionali del 1907 iniziando a divenire celebre nell'ambiente. \nLe competizioni di tiro con l'arco femminile si svolgevano nel cosiddetto \"national round\" costituito da 48 tiri da 60 iarde e 24 tiri da 50 iarde in ciascuno dei due giorni in cui era suddivisa la competizione. \nLe competizioni di tiro con l'arco dell'Olimpiade di Londra del 1908 ebbero luogo nel White City Stadium il 17 e 18 luglio. \nLa favorita, Alice Legh, scelse di non gareggiare e la principale avversaria di Sybil fu Lottie Dod, considerata la migliore tiratrice nella storia britannica del tiro con l'arco. Il primo giorno di gara le condizioni meteorologiche furono pessime con vento forte e piogge battenti, le gare furono persino interrotte. La Dod aveva 10 punti di vantaggio su Queenie Newall che nel secondo giorno recuper\u00f2 lo svantaggio vincendo, con 43 punti di distacco su un totale di 688, la medaglia olimpica all'et\u00e0 di 53 anni. Sybil Newall \u00e8 tuttora la vincitrice di una medaglia d'oro olimpica pi\u00f9 anziana dell'era moderna. \nQueenie Newall vinse in seguito i campionati nazionali del 1911 e del 1912, la sua carriera prosegu\u00ec fino dopo la prima guerra mondiale, l'ultimo risultato \u00e8 del 1928.\nMor\u00ec a Cheltenham il 24 giugno 1929. "}
{"id": "1879808", "revid": "278954", "url": "https://it.wikipedia.org/wiki?curid=1879808", "title": "Queenie Newall", "text": ""}
{"id": "1879820", "revid": "25550", "url": "https://it.wikipedia.org/wiki?curid=1879820", "title": "Pasta (alimento)", "text": ""}
{"id": "1879827", "revid": "123721314", "url": "https://it.wikipedia.org/wiki?curid=1879827", "title": "Mario Marenco", "text": "Cre\u00f2 e imperson\u00f2 personaggi come il colonnello Buttiglione, la Sgarambona, Riccardino, l'astronauta spagnolo Raimundo Navarro, il dottor Anemo Carlone, il professor Aristogitone, Verzo, Ida Lo Nigro, il poeta Marius Marenco e molti altri. Fu autore di vari programmi televisivi, spesso in compagnia di Renzo Arbore e Gianni Boncompagni.\nBiografia.\nSi laure\u00f2 in architettura nel 1957, a Napoli, ottenendo poi borse di ricerca a Stoccolma e Chicago. Nel 1960 apr\u00ec il proprio atelier di architettura e design: lo Studio DEGW, con sede a Roma. La sua attivit\u00e0 in questi settori, che egli port\u00f2 sempre avanti insieme alla carriera artistica, \u00e8 testimoniata da progetti sviluppati per note industrie: il lampadario in alluminio con richiami all'Op art \"Cynthia\", distribuito nel 1960 da Artemide, il divano \"Marenco\" del 1970, disegnato per Arflex secondo concetti modulari, e nel 1984 la poltroncina \"Movie\", in catalogo per Poltrona Frau. Marenco inoltre collabor\u00f2 con le pi\u00f9 importanti case automobilistiche italiane per la realizzazione dei loro stand espositivi. \nPrima del debutto in televisione nel 1972 con Cochi e Renato ed Enzo Jannacci nel programma \"Il buono e il cattivo\", raggiunse il successo nel 1970 con il programma radiofonico \"Alto gradimento\", scritto con Giorgio Bracardi e condotto da Renzo Arbore e Gianni Boncompagni. Fu Mr Ramengo ne \"L'altra domenica\", strampalato inviato che dopo ogni reportage urlava \"Carmine!\". Fu protagonista dei programmi \"Odeon\" e \"L'uovo e il cubo\". Negli anni ottanta partecip\u00f2 a diverse trasmissioni televisive, tra cui \"Sotto le stelle\" (di Magalli, Minellono, Marenco e Boncompagni) dove si produsse nel Prof. Aristogitone e in diversi altri \"sketch\", e \"Indietro tutta!\", dove interpret\u00f2 il personaggio del bambino Riccardino.\nSporadicamente lavor\u00f2 per il cinema. Scrisse alcuni libri umoristici editi da Rizzoli, tra cui \"Lo scarafo nella brodazza\", \"Dal nostro inviato speciale\", \"Los putanados\", \"Stupefax e\" \"Il cuaderno delle poesie\".\nDal 2006 al 2008 si esib\u00ec in coppia con Nicola Vicidomini. Nel 2013 fu protagonista dello spettacolo teatrale \"A Rotta di Collo\" per la regia di Deborah Farina, summa del suo umorismo. Torn\u00f2 in radio come presenza fissa di Meno Male che c'\u00e8 Radio 2, condotto da Nino Frassica e Simone Cristicchi. Nel 2014 fu ospite con Nino Frassica e Nicola Vicidomini di Che Tempo che fa, in un surreale collegamento dagli studi di Via Asiago. Dal 2015 fu nel Programmone (Radio 2) e in quello di Stracult di Marco Giusti. \nMor\u00ec il 17 marzo 2019 al Policlinico Gemelli di Roma, a 85 anni. Aveva da poco pubblicato il libro \"Porcade Mancade\" (Ultra edizioni), in cui con l'aiuto di Stefano Sarcinelli aveva raccolto buona parte dei suoi testi inediti pi\u00f9 recenti."}
{"id": "1879828", "revid": "1296450", "url": "https://it.wikipedia.org/wiki?curid=1879828", "title": "Tumore del testicolo", "text": "I tumori del testicolo sono forme neoplastiche che si sviluppano nelle gonadi maschili. Se curati adeguatamente e nei tempi giusti, hanno tendenzialmente una buona prognosi, oltre che una buona risposta alla chemioterapia e radioterapia, anche di seconda linea. Si dividono in non germinali e germinali; questi ultimi possono essere seminomi o non seminomi.\nEpidemiologia.\nI tumori testicolari rappresentano l'1-1,5% delle neoplasie umane con massima incidenza fra i 15 e i 40 anni al momento in crescita. In casi pi\u00f9 rari (5%) possono insorgere fuori dalle gonadi (spesso nel retroperitoneo). Nel 40% si rilevano puri e nel 60% misti oppure altre forme non seminomatose.\nPer quanto riguarda la sede, il testicolo destro risulta pi\u00f9 colpito del sinistro.\nNon rare sono le forme bilaterali, ovvero il riscontro di un secondo tumore nel testicolo controlaterale; il secondo tumore pu\u00f2 svilupparsi contemporaneamente al primo (in tal caso si dice sincrono) o successivamente (tumore metacrono). Da un ampio studio condotto in Ungheria risulta, per i tumori bilaterali, un'incidenza complessiva del 3%: tale dato deriva dalla somma delle incidenze dei tumori sincroni (0,8%) e di quelli metacroni (2,2%).\nRapporto tra popolazioni.\nIl rapporto fra bianchi e neri sta rapidamente cambiando. In precedenza molto pi\u00f9 diffuso tra i primi (pi\u00f9 di 4 volte maggiore), oggi mostra un'inversione di tendenza.\nFattori di rischio.\nSono principalmente:\nAlcuni pongono in relazione anche la riduzione delle fertilit\u00e0 o la sua totale assenza.\nEziologia.\nAttualmente vi sono soltanto ipotesi eziologiche. Tra i primi fattori di rischio individuati c'\u00e8 l'esposizione a elevate dosi di estrogeni durante la vita fetale. In particolare \u00e8 stata pi\u00f9 volte ipotizzata una correlazione (mai dimostrata statisticamente) tra l'assunzione di estrogeni come il dietilstilbestrolo durante la gravidanza e la disgenesia testicolare, una anomalia nello sviluppo dei testicoli che porta a una maggiore incidenza di tumori. Elevati livelli di estrogeni in gravidanza, inoltre, possono favorire l'insorgenza di patologie come l'ipogonadismo ipogonadotropo, l'infertilit\u00e0, il criptorchidismo e l'atrofia testicolare che vengono considerati fattori di rischio delle forme tumorali ai testicoli. Fra questi, l'atrofia del testicolo risulta, in uno studio del 2008, il pi\u00f9 strettamente associato all'insorgenza di tumori a cellule germinali del testicolo, con un'odds ratio del 5,9%.\n\u00c8 stata inoltre dimostrata una predisposizione familiare, mediata da fattori genetici, per questo gruppo di neoplasie. Altro fattore di rischio \u00e8 costituito dal fumo di tabacco; tra i fattori tossici implicati nell'eziologia sono stati individuati anche alcuni pesticidi.\nUn'altra ipotesi vede un coinvolgimento della massa corporea della madre in aumento negli ultimi anni, tenendo presente anche il peso del bambino al momento della nascita.\nTipologia.\nSecondo la classificazione internazionale si possono distinguere tre gruppi principali.\nTumori a cellule germinali derivati da GCNIS.\n\"Neoplasia a cellule germinali non invasiva\"\n\"Tumori di un singolo tipo istologico (forme pure)\"\n\"Tumori non seminomatosi a cellule germinali di pi\u00f9 di un tipo istologico\"\n\"Tumori a cellule germinali di tipo sconosciuto\"\nTumori a cellule germinali non derivati da GCNIS.\nTumore spermatocitico\nTeratoma, tipo prepuberale\nTeratoma misto e tumore del sacco vitellino, tipo prepuberale\nTumore del sacco vitellino, tipo prepuberale\nTumori dei cordoni sessuali e dello stroma.\n\"Tumori puri\"\nTumore a cellule di Leydig\nTumore a cellule del Sertoli\nTumore a cellule della granulosa\nTumori del gruppo fibroma-tecoma\n\"Tumori misti e non classificati dei cordoni sessuali e dello stroma\"\nTumori misti dei cordoni sessuali e dello stroma\nTumori non classificati dei cordoni sessuali e dello stroma\nSintomatologia.\nI sintomi iniziali sono generalmente modesti eccetto:\nOvviamente i sintomi legati alle metastasi extralinfonodali (polmone, fegato, cervello...) sono legati all'organo colpito, per cui possono comprendere dispnea, tosse, ittero, disturbi della visione...\nDiagnosi.\nSi basa in prima istanza sull'esame clinico e successivamente sull'ecografia. La conferma dell'istotipo viene fatta dopo l\"'orchiectomia\" (l'intervento di rimozione del testicolo).\nNella malattia metastatica si procede invece prima al trattamento chemioterapico e poi all'asportazione. Per valutare la progressione della patologia si possono usare (dipende dal tipo istologico) come marcatori l'alfa feto proteina, la beta-HGC e la LDH misurabili con un semplice prelievo venoso. La stadiazione si completa con la TC al torace, TC o RMN addome e pelvi alla ricerca di sedi secondarie e linfonodi ingrossati (di solito si usa 3\u00a0cm come cut-off) nelle aree drenanti l'organo colpito (vedere le linee guida al fondo per maggiori informazioni).\nSolitamente nel follow up si rifanno gli stessi esami aggiungendo la PET.\nNeoplasia intraepiteliale testicolare (TIN).\nLa neoplasia intraepiteliale testicolare (o TIN) \u00e8 una forma tumorale che non manifesta invasivit\u00e0 (simile a un carcinoma in situ, ma non identico in quanto non \u00e8 propriamente un epitelio e pu\u00f2 trasformarsi in uno qualunque degli istotipi descritti sopra). Si stima che sia presente in circa l'1% dei maschi fertili; tale frequenza aumenta in caso di problemi di fertilit\u00e0 o criptorchidismo ed \u00e8 pi\u00f9 accentuata nei paesi nord-europei che al sud. Studi provenienti dalla Danimarca mostrano che circa il 70% di queste forme evolve in neoplasie franche. Da noi invece questa percentuale \u00e8 minore; forse per una diversa aggressivit\u00e0 ed \u00e8 tale da rendere svantaggioso l'intervento bioptico per le sue complicanze rispetto alla possibilit\u00e0 di effettuare una diagnosi precoce. Nel caso il TIN sia rinvenuto casualmente \u00e8 bene eseguire la biopsia anche del testicolo controlaterale: se questa \u00e8 negativa si raccomanda l'orchiectomia dell'omolaterale, se \u00e8 positiva anch'essa bisogna scegliere col paziente se monitorare la cosa nel tempo tramite ecografie a distanza di mesi, provvedere all'orchifuncolectomia, o effettuare una radioterapia (ricordando che \u00e8 possibile conservare il liquido seminale)\nStadiazione.\nEsistono vari sistemi per la classificazione della stadiazione in tali tumori, fra la pi\u00f9 accreditata quella formulata dalla TNM.\nPer una malattia avanzata si usa la stadiazione IGCCCG\nPer quanto riguarda la rapidit\u00e0 della diagnosi decisiva quando si parla di tumori, per la maggioranza dei casi (si arriva all'80% dei tumori a cellule germinali) vengono riscontrati nella prima stadiazione, quando la neoplasia non \u00e8 ancora molto sviluppata nell'organismo.\nTerapia.\nSeminoma.\nStadio I.\nLa prognosi di questa forma \u00e8 ottima (sopravvivenza oltre il 99%). Ci si pu\u00f2 avvalere di pi\u00f9 scelte terapeutiche, da concordare col paziente dopo l'orchiectomia:\nNon-seminoma.\nStadio I.\nIl principale fattore di rischio qui \u00e8 la presenza di \"invasione vascolare\". Questa condiziona quindi l'approccio terapeutico (che \u00e8 volto a ottenere la guarigione coi minimi effetti collaterali). La sopravvivenza \u00e8 quasi del 100%.\nStadio IS (marker positivi).\nQuesti pazienti presentano spesso metastasi; quindi \u00e8 indicata la chemioterapia adiuvante. A volte si pu\u00f2 fare anche la sola linfoadenectomia retroperitoneale (nel caso il tumore si localizzi solo a quei linfonodi) e sorvegliare il paziente controllando che i marker scendano.\nStadio IIA.\nLa sopravvivenza attesa \u00e8 vicina al 100%. Si pu\u00f2 vigilare o eseguire la linfoadenectomia retroperitoneale.\nStadio IIA con marcatori positivi e stadio IIB.\nSi usa la chemioterapia con 3-4 clicli di PEB (stabiliti a seconda dello stadio IGCCCG) con successivo controllo dei marker in follow up. In caso di ripresa si pu\u00f2 far seguire al paziente una serie di controlli molto stretti o somministrare una chemioterapia con cisplatino ed etoposide.\nLinfoadenectomia retroperitoneale.\nLa linfoadenectomia retroperitoneale primaria \u00e8 un intervento chirurgico utilizzato per rimuovere le metastasi linfonodali addominali, attualmente si utilizza sia per via laparotomica o per via laparoscopica (Lap-RPLND), ,\nPrognosi.\nRispetto agli ultimi decenni del 1900 la prognosi \u00e8 andata migliorando tantissimo, la guarigione ha raggiunto il 90% dei casi, questo accade soprattutto se il tumore viene diagnosticato quando rientra nella prima fase di stadiazione.\nDall'iniziale diagnosi possono passare anche vent'anni per un'ulteriore manifestazione maligna secondo uno studio condotto su 29.000 persone; altri studi condotti su pi\u00f9 di 40.000 persone indicano invece che sono necessari fino a 35 anni per un'ulteriore manifestazione tumorale. Alcune malattie si possono sviluppare come forme di leucemia."}
{"id": "1879829", "revid": "157051", "url": "https://it.wikipedia.org/wiki?curid=1879829", "title": "ULEB Cup", "text": ""}
{"id": "1879831", "revid": "3535", "url": "https://it.wikipedia.org/wiki?curid=1879831", "title": "Carcinoma del testicolo", "text": ""}
{"id": "1879833", "revid": "1522738", "url": "https://it.wikipedia.org/wiki?curid=1879833", "title": "Bandiera della Georgia (Stati Uniti d'America)", "text": "L'attuale bandiera della Georgia \u00e8 stata adottata l'8 maggio 2003.\nLa bandiera \u00e8 composta da tre bande di colore rosso e bianco (con uno stile simile alla bandiera dell'Austria), con il Sigillo dello stato su sfondo blu nel cantone in alto a sinistra.\nLo stemma simboleggia con l'arco la Costituzione, con i tre pilastri che lo sorreggono i tre poteri: esecutivo, legislativo e giudiziario.\nTra i pilastri appare il motto dello Stato: \"Wisdom, Justice, Moderation,\", traducibile in \"Saggezza, Giustizia, Moderazione\".\nUn soldato vestito in modo coloniale sotto l'ultimo pilastro \"difende\" la costituzione. Sotto i pilastri c'\u00e8 il motto \"In God We Trust\", traducibile in \"Confidiamo in Dio\", tredici stelle bianche circondano la figura a rappresentare la Georgia e gli altri dodici stati che hanno dato vita agli Stati Uniti d'America.\nLa struttura generale della bandiera \u00e8 ispirata alla prima bandiera degli Stati Confederati D'America (chiamata \"Stars and Bars\").\nStoria.\nLa bandiera di Stato della Georgia, diversamente da quanto avvenuto nei confratelli Stati Confederati della Carolina del Sud, Mississippi, Louisiana, Virginia, e Carolina del Nord, ognuno dei quali adott\u00f2 ufficialmente una bandiera di Stato con un atto legislativo, sembra sia stata creata nel 1861 con una direttiva amministrativa dell\u2018Ufficio dell'Aiutante Generale dello Stato, in effetti approvando un disegno di bandiera che era stata tradizione militare dello Stato per almeno 40 anni.\nIl modello della bandiera.\nIl \"\"Regolamento dello Stato della Georgia\" sulle uniformi militari, emanato dall'Ufficio dell'Aiutante Generale sotto forma di Ordine Generale N. 4 il 15 febbraio 1861, prevedeva solo che i \"Colori dei Reggimenti\" dovevano \"Essere del modello del Dipartimento dell'Aiutante Generale.\"\" (Per contro lo stesso \"Regolamento\" fornisce una ben pi\u00f9 dettagliata descrizione delle \"Bandiere da Campagna\", che dovevano \"\"essere di stamina, diciotto pollici quadrati, cremisi, con sopra il numero del Reggimento in bianco. Il palo lungo otto piedi.\").\nMentre il modello effettivo (sia come descrizione scritta sia come modello) deve ancora essere scoperto, \u00e8 possibile individuare alcune caratteristiche generali della bandiera di Stato della Georgia in base a bandiere sopravvissute o resoconti giornalistici che comprendono descrizioni delle Bandiere di Stato donate a diverse compagnie e reggimenti. Il modello sembra sia stato creato dal Dott. A. E. Andrews, che allora prestava servizio con il 1\u00ba Battaglione della Georgia del Maggiore Villipegue (poi 36\u00b0 Volontari di Villipegue della Georgia nel 1\u00ba Reggimento Confederato) a Pensacola.\nVi furono alcuni tentativi di riadottare la \"bandiera coloniale della Georgia\", il cui emblema centrale era un serpente avvolto in spire e pronto a colpire, sormontante il motto \"Don't Tread on Me\" (Non calpestarmi), come nella bandiera Gadsden dell'epoca della guerra rivoluzionaria, o il motto \"Nemo Me Impune Lacesset\"\" (Nessuno mi calpester\u00e0 impunemente), come raffigurato sulla banconota da 5 $ dello Stato della Georgia nel 1777 e 1778.\nLa bandiera di Stato della Georgia definita nel 1861 portava invece come emblema centrale quello adottato dallo Stato nel 1799. La parte principale consisteva in un tempio greco-romano con un arco recante la scritta \"CONSTITUTION\", sorretto da tre colonne rappresentanti i poteri legislativo, giudiziario ed esecutivo recanti rispettivamente le scritte \"WISDOM\", \"JUSTICE\", e \"MODERATION.\" Un soldato, spesso abbigliato con l'uniforme del tempo della rivoluzione, rappresentante la lunga tradizione militare dello Stato, stava sul portico fra le colonne centrale e destra (anche se secondo la legge di adozione questa figura sarebbe dovuta comparire all'esterno a destra della struttura). Questi elementi principali erano rappresentati su uno sfondo naturale di terra e mare. Occasionalmente questi emblemi erano sormontati da un arco di stelle nel numero degli Stati secessionisti, che rappresentavano l'ombrello protettivo della Confederazione. Esistono esemplari con 5, 7, 11 e 13 stelle.\nUna bandiera per i volontari.\nMentre n\u00e9 la Convenzione dello Stato n\u00e9 il Parlamento avevano specificamente previsto una descrizione della Bandiera dello Stato della Georgia, come accaduto negli Stati confratelli, nel marzo 1861 la presenza dell'emblema della Georgia sulla Bandiera fu almeno confermata quando fu adottato il nuovo Codice dello Stato. La Sezione 1092 del nuovo Codice prevedeva una via di fornitura di Bandiere per i Volontari della Georgia nella causa Confederata: \"Nel momento in cui sar\u00e0 costituito un numero di milizie sufficiente a formare un reggimento o un battaglione destinato a prestare servizio al di fuori dei confini dello Stato, a quel reggimento sar\u00e0 fornito dal Governatore di due Bandiere, una con i colori reggimentali recante l'emblema dello Stato; l'altra con i colori nazionali recante l'emblema degli Stati Confederati.\" Questa Sezione del Codice della Georgia del 1861 era stato scritto da tre persone, Richard Clark, David Irwin, e Thomas R.R. Cobb. Quest'ultimo nome \u00e8 particolarmente significativo.\nLa \"Legione Cobb\".\nNell'agosto 1861 Thomas R.R. Cobb sarebbe stato eletto Colonnello della \"Legione Cobb\", una unit\u00e0 mista da combattimento composta da sette compagnie di fanteria ed un gruppo di cavalleria su quattro squadroni idoneo a crescere fino ad undici squadroni per essere distaccato al 9\u00ba Cavalleria della Georgia. L'8 agosto 1861 C.A. Platt &amp; Company di Augusta, Georgia, avrebbe fornito parti dell'equipaggiamento reggimentale da campagna, presentando il conto direttamente al Col. T.R.R. Cobb il 13 agosto. Fra gli articoli venduti da Platt ci sarebbe stata \"\"1 Bandiera Reggimentale con Nastro\", \"1 Bandiera di Squadrone con asta\", \"4 Bandiere da segnalazione con aste\" e \"1 Nastro con asta\". Il costo di queste Bandiere, aste e nastri sarebbe ammontato a $ 86.00, una discreta somma nel 1861.\nL'asta disadorna, con il nastro che recava il motto \"In The Name of the Lord\" (Nel Nome del Signore), probabilmente era per la Bandiera Nazionale Confederata del 1\u00b0 modello con sette stelle che la Legione aveva gi\u00e0 ricevuto in dono. Mentre non si sa se il Colonnello Cobb fu rimborsato dal Governatore Joseph E. Brown per questi acquisti, la \"Bandiera Reggimentale con Nastro\" e la \"Bandiera di Squadrone con asta\"\" potrebbero essere gli unici esempi certi di Bandiere di Stato della Georgia conformi al modello 1861 acquistati in conformit\u00e0 con la Sezione 1092 del Codice della Georgia del 1861. Sia la Bandiera Confederata \"Stars &amp; Bars\" sia la Bandiera di Stato della Georgia furono catturate alla Battaglia di Crampton's Pass il 14 settembre 1862. Mentre la Bandiera Nazionale del 1\u00b0 modello sopravvive, la Bandiera di Stato della Georgia ed il suo nastro sono scomparsi, lasciando dimensioni, colore del campo e collocazione dell'emblema della Georgia aperto alle discussioni.\nEmblemi e colori.\nAraldicamente, in quanto elemento pi\u00f9 significativo della Bandiera, l'emblema del 1799 avrebbe dovuto essere applicato sul recto della Bandiera, cio\u00e8 sul lato visibile quando la Bandiera sta alla destra dell'asta rispetto a chi guarda. Ma poich\u00e9 i particolari della Bandiera non erano ben conosciuti, in pratica l'emblema spesso veniva applicato sul verso, come si pu\u00f2 vedere sulla Bandiera delle Guardie di McIntosh.\nQuando usato come insegna militare l'emblema della Georgia veniva solitamente applicato su un drappo di seta azzurra, appropriatamente frangiato in oro o in argento, ed occasionalmente l'emblema veniva circondato da un serto di alloro o pi\u00f9 comunemente di cotone in fiore.\nIl colore del campo delle Bandiere di Stato della Georgia usate da unit\u00e0 militari possono aver riflesso la vecchia tradizione militare secondo la quale il campo doveva corrispondere al colore delle uniformi dell'unit\u00e0. Sebbene l'azzurro (dal 1851 il colore delle uniformi della fanteria e della fanteria leggera nell'Esercito USA) predominasse come colore primario per le Bandiere militari, si conoscono diverse Bandiere di Stato con il campo bianco (prima del 1851 il colore delle uniformi della fanteria pesante dell'Esercito USA). Nei due casi delle Bandiere di Stato della Georgia con il drappo di seta verde, le unit\u00e0 sono denominate \"Fucilieri\", il cui colore tradizionale era il verde, non solo, ma verde era anche il colore dell'uniforme per i fucilieri nell'Atto per la Milizia della Georgia del 1818. E l'unica Bandiera di Stato della Georgia con il campo rosso fu donata ad una batteria di artiglieria.\nAnche se le propriet\u00e0 maggiori dello Stato sotto la giurisdizione dell'Aiutante Generale della Georgia consistevano di armerie, campi e guarnigioni, ci sono prove che la Bandiera di Stato della Georgia possa essere stata usata per altre propriet\u00e0 dello Stato. Nello scrivere solo dieci anni dopo lo scoppio della guerra, W.T. Thompson, editore del \"Daily Morning News \" di Savannah, che era presente a Milledgeville quando lo Stato secedette, ricordava: \"La Bandiera che sventolava nella brezza dall'asta sul Campidoglio quando una salva d'artiglieria annunci\u00f2 che l'Ordinanza di Secessione era stata adottata, portava l'emblema dello Stato, l'arco della Costituzione sostenuto da tre colonne di 'Wisdom', 'Justice' e 'Moderation' su di un campo bianco. Le Bandiere usate dalle truppe del nostro Stato durante la Guerra portavano lo stesso emblema con i nomi dei reggimenti al verso.\"\n\u00c8 sopravvissuta solo una grande Bandiera di Stato in stamina (11' per 14') recante l'emblema (semplificato) applicato su ambedue i lati del drappo. (E questo unico esempio ha l'emblema bordato di bianco su campo rosso.) Come notava Thompson, quando la Bandiera era destinata ad una unit\u00e0 militare il verso opposto all'emblema era abitualmente riservato ai diversi elementi distintivi di ciascuna unit\u00e0, per motti e per la data di costituzione dell'unit\u00e0 ovvero la data (19 gennaio 1861) della formale secessione della Georgia dall'Unione. Un'indagine sulle Bandiere sopravvissute e sugli articoli di giornale che descrivono le Bandiere donate alle unit\u00e0 indica che la decorazione del lato opposto all'emblema era lasciata al gusto del donatore della Bandiera.\nDecorazioni di fantasia.\nAlcune delle fantasiose decorazioni su Bandiere donate da privati includono:\nBandiera di Stato e Bandiera confederata.\nL'accoppiamento della Bandiera di Stato su un lato e della Bandiera confederata sull'altro \u00e8 inconsueto ma non unico: almeno due unit\u00e0 della Carolina del Sud ricevettero Bandiere conformi a questa usanza. Peraltro il metodo pi\u00f9 comune di combinazione dell'emblema di Stato con la Bandiera Nazionale confederata del 1\u00b0 modello vedeva l'emblema dello Stato collocato al centro del circolo di stelle nel cantone della Bandiera Nazionale.\nSopravvivono almeno due Bandiere di compagnia della Georgia (Co. E, 1\u00b0 Volontari di Ramsey della Georgia \"\"Washington Rifles\" e Co. H., 27\u00b0 Volontari della Georgia \"Zachry Rangers\"\") con questa combinazione. L'esistenza di queste due Bandiere influenz\u00f2 fortemente il disegno della Bandiera di Stato della Georgia adottata dal Parlamento dello Stato l'8 maggio 2003.\nStoria recente.\nDal 1956 al 2001 la Georgia ha avuto una bandiera nel cui disegno era presente la bandiera degli Stati Confederati d'America.\nGli afroamericani trovavano offensiva la bandiera, non tanto perch\u00e9 raffigurava la bandiera dei confederati nella guerra civile, quanto per il fatto che era la bandiera adottata dai gruppi segregazionisti negli anni cinquanta.\nDopo anni di polemiche, nel 2001, il disegno della bandiera venne cambiato con un disegno raffigurante lo stemma dello Stato su sfondo blu, e in basso una banda gialla con le bandiere storiche dello Stato, tra cui la contestata bandiera del 1956, e la scritta HISTORY OF GEORGIA.\nLe polemiche degli afroamericani per la presenza della bandiera del 1956 non cessarono. Il governatore dello Stato, Sonny Perdue, nel 2003 decise di creare l'attuale disegno, che venne approvato l'8 maggio dello stesso anno.\nNel 2004, nello stesso giorno delle primarie per la presidenza degli Stati Uniti, si svolse un referendum per scegliere se ratificare la bandiera del 2003 o ripristinare la bandiera del 2001. Con il 73,1% vinse l'attuale disegno."}
{"id": "1879834", "revid": "204012", "url": "https://it.wikipedia.org/wiki?curid=1879834", "title": "Tumore germinale del testicolo", "text": ""}
{"id": "1879837", "revid": "287204", "url": "https://it.wikipedia.org/wiki?curid=1879837", "title": "Babel-17", "text": "Babel-17 \u00e8 un romanzo di fantascienza del 1966 dello scrittore statunitense Samuel R. Delany, vincitore del premio Nebula nel 1967 e nominato nello stesso anno per il Premio Hugo per il miglior romanzo.\nContenuti.\nPubblicato per la prima volta nel maggio del 1966 dalla Ace Books il romanzo affronta tematiche particolari, l'autore immagina una lingua artificiale chiamata appunto Babel-17 nel quale l'ipotesi di Sapir-Whorf, nota come \"ipotesi della relativit\u00e0 linguistica\" (il linguaggio influenza il pensiero e la percezione), l'ipotesi gioca un ruolo fondamentale all'interno del romanzo.\nNell'edizione del 1982, pubblicata dalla Bantam Books all'interno del volume \u00e8 presente una breve nota (denominata \"Nota sul testo di questa edizione\") nella quale l'autore ripristina alcune complessit\u00e0 tipografiche, incluse nel manoscritto originale, ma non presenti nell'edizione presentata ai Premi Nebula quindici anni prima, poich\u00e9 non inclusa dall'editore per motivi tecnici. Inoltre, sono stati ripristinati tagli minori\nTrama.\nDurante una guerra interstellare Rydra Wong, comandante di una nave spaziale, si accorge che il nemico sta usando come arma un linguaggio che rende inconsciamente traditori i parlanti."}
{"id": "1879838", "revid": "42179", "url": "https://it.wikipedia.org/wiki?curid=1879838", "title": "Babel 17", "text": ""}
{"id": "1879839", "revid": "474175", "url": "https://it.wikipedia.org/wiki?curid=1879839", "title": "Fiumi dell'Ucraina", "text": "Questa \u00e8 una lista dei maggiori fiumi che scorrono attraverso l'Ucraina.\nI fiumi pi\u00f9 grandi che scorrono o lambiscono l'Ucraina sono il Dnipro, il Dnister e il Danubio.\nFiumi per lunghezza e in ordine alfabetico.\nA-I.\nAlmaBazavlukBilozerkaBuh MeridionaleBuh OccidentaleB\u00eecBystrycja\u010ceremo\u0161\u010cornaDanubioDesnaDneprDnestrHoryn'InhulInhulec'Irpin' \nK-R.\nKal'\u010dykKal'miusCharkivKonkaLatoricaLybid'MyusMolo\u010dnaOsterPoltvaPrutPselRomenRos' \nS.\nSalhirSamaraSanSeretDonecSejmSlu\u010dSnovStuhnaStyrSudostSulaSupij\nT-Z.\nTeteriv\u0422is\u0430TjasmynTrubi\u017eTysmenycjaU\u017eU\u017eVorsklaVovkZolota LypaZbru\u010d"}
{"id": "1879841", "revid": "595001", "url": "https://it.wikipedia.org/wiki?curid=1879841", "title": "Scacchi avanzati", "text": "Gli scacchi avanzati sono una variante del gioco degli scacchi. Mantengono tutte le regole del gioco: l'unica differenza sta nel fatto che ognuno dei giocatori pu\u00f2 legittimamente farsi aiutare da un computer nell'analisi della posizione. \nPer rendere il gioco equo, e quindi impedire favoritismi, i giocatori dovrebbero usare lo stesso modello di computer e lo stesso software scacchistico, ma nella pratica ognuno usa l'hardware e il software che possiede, conosce e pu\u00f2 permettersi.\nStoria.\nSembra che il concetto di partite a scacchi fra umani assistiti da computer sia stato introdotto in un racconto di fantascienza dal titolo \"The Peace War\", scritto da Vernor Vinge nel 1984 e pubblicato con il titolo \"Quando scoppi\u00f2 la pace\" dalla rivista Urania n. 1012 (uscito anche con il titolo \"La guerra della pace\" nei Classici Urania n. 291).\nLa modalit\u00e0 di gioco fu sperimentata nel mese di giugno del 1998 da Garry Kasparov e Veselin Topalov in una serie di 6 partite organizzate da Marcelino Sion nella citt\u00e0 di Le\u00f3n, nel nord-ovest della Spagna. Garry Kasparov us\u00f2 il motore Fritz 5 e Veselin Topalov ChessBase 7.0. Il match fin\u00ec in parit\u00e0 per 3-3.\nIn seguito la citt\u00e0 ospit\u00f2 altre volte il torneo, seppure con qualche discontinuit\u00e0. Nel 1999, 2000 e 2001 vinse il campione indiano Viswanathan Anand, ampiamente considerato in quel momento il pi\u00f9 forte giocatore al mondo di scacchi avanzati, mentre nel 2002 ebbe la meglio Vladimir Kramnik.\nA partire dal 2005, le modalit\u00e0 di gioco hanno subito variazioni e gli scacchi avanzati si sono trasformati negli scacchi avanzati in stile libero.\nLe forze in gioco.\nNel suo libro Gli scacchi, la vita, pubblicato nel novembre del 2007, Garry Kasparov afferma, riferendosi al match con Topalov nel 2006: \nAlcuni sottolineano che la forza di una coppia uomo-pc non \u00e8 data solo dai singoli componenti ma piuttosto dal coordinamento tra i due. Il giocatore pu\u00f2 essere pi\u00f9 o meno bravo del programma che usa, ma in ogni caso la coppia, se ben allenata e amalgamata, \u00e8 superiore alla somma delle singole forze, in quanto si somma l'accuratezza tattica della macchina (la forza bruta del calcolo) con la creativit\u00e0 e la visione strategica dell'uomo. La macchina usa un database sterminato in fase di apertura, calcola milioni di posizioni anche molto complesse e con i tablebase non sbaglia i finali. D'altra parte l'uomo ha una superiore abilit\u00e0 strategica, \u00e8 pi\u00f9 veloce nel discriminare le mosse insignificanti da quelle importanti ed \u00e8 capace di giudicare le varie fasi di gioco.\nCome dice ancora Kasparov: \nJudit Polg\u00e1r aggiunge: \nIl gioco.\nQueste sono le modalit\u00e0 di gioco stabilite per i tornei di Le\u00f2n. Gli avversari sono in un salone ma ognuno di fronte al proprio PC. Il tempo assegnato \u00e8 variabile (un'ora nel torneo di Le\u00f3n). Gli avversari inseriscono la propria mossa nel programma del PC e tengono conto del responso eventualmente cambiandola. Nei casi, abbastanza frequenti, in cui due o pi\u00f9 mosse siano ritenute dal PC equivalenti, il giocatore sceglie quella a suo giudizio pi\u00f9 corretta dal punto di vista strategico. Durante tutta la partita l'immagine dello schermo del giocatore \u00e8 visibile, ingrandita, in un ampio monitor di fronte al pubblico che cos\u00ec pu\u00f2 seguire oltre alle mosse anche lo sviluppo del piano strategico del giocatore. In una stanza separata vi \u00e8 un commentatore, collegato con i computer dei giocatori, che spiega e a sua volta analizza, a beneficio del pubblico, le mosse pi\u00f9 significative di entrambi.\nGli scacchi avanzati in stile libero.\nNegli ultimi anni gli scacchi avanzati si sono ulteriormente sviluppati, liberandosi progressivamente dai condizionamenti dei primi tornei di Le\u00f2n e trasformandosi di fatto in quelli che possiamo definire \u201cscacchi avanzati in stile libero\u201d o anche solo \"scacchi stile libero\" (freestyle chess in lingua inglese). Questi nuovi tornei, infatti, si svolgono tra giocatori che possono avvalersi di qualsiasi supporto, sia umano che tecnico, per selezionare le migliori mosse possibili. \u00c8 consentito, quindi, consultare libri e grandi maestri di scacchi, ma soprattutto i pi\u00f9 importanti software scacchistici, come avviene ormai da tempo anche nel gioco per corrispondenza. La differenza fondamentale tra il gioco per corrispondenza e quello degli scacchi avanzati in stile libero sta nell'utilizzo del tempo. Infatti, mentre nel primo si hanno tempi lunghissimi (le partite durano anche alcuni anni!) per mettere in atto una strategia ed analizzare con calma le posizioni e le mosse, nel secondo i tempi sono addirittura inferiori a quelli previsti per le partite tradizionali a tavolino, in genere un'ora a testa + 15 secondi per ogni mossa, e bisogna fare i conti con l'orologio. Insomma \u00e8 permessa qualsiasi consultazione ed analisi, ma solo nei limiti del tempo stabilito.\nIl centauro.\nDiceva Albert Einstein:\nIl giocatore di scacchi avanzati in stile libero viene chiamato normalmente centauro, termine mitologico appropriato per definire il lavoro congiunto dell'uomo e del computer. In questa nuova tipologia del gioco degli scacchi, infatti, \u00e8 fondamentale e costante la stretta integrazione tra l'uomo e la macchina. Nel gioco a tavolino contano esclusivamente le qualit\u00e0 scacchistiche del giocatore, mentre nei tornei tra computer si esalta la velocit\u00e0 e la capacit\u00e0 di analisi della macchina. La vera forza del centauro sta proprio nel saper \u201ccombinare\u201d la capacit\u00e0 strategica, che appartiene alla mente umana, con la supremazia analitica del computer. E quando la \"combinazione\" raggiunge il giusto connubio e tra la componente umana e quella elettronica si crea una profonda sinergia, il centauro diventa un giocatore insuperabile, pi\u00f9 forte dei pi\u00f9 forti scacchisti del mondo, e riesce a produrre partite che rasentano la perfezione. Proprio per questo gli scacchi stile libero per centauri sono stati definiti di recente la \"Formula 1\" degli scacchi.\nGli scacchi avanzati online.\nGli incontri di scacchi avanzati in stile libero non si svolgono pi\u00f9 in stanze dedicate, ma si effettuano da casa, in diretta davanti ad un computer, su internet in un server dedicato, un web server come Playchess o FICGS, e possono partecipare scacchisti di tutto il mondo e di ogni livello di preparazione. Si comincia in genere dalle fasi eliminatorie, con accoppiamenti secondo il sistema svizzero, e i primi classificati accedono alle fasi successive ed alla finale. I centauri finalisti, che in genere utilizzano uno pseudonimo (nickname) si sfidano di norma in un torneo round-robin per il titolo.\nI PAL/CSS-Freestyle Tournament.\nA partire dal 2005 si sono svolti, a livello mondiale, numerosi tornei di scacchi avanzati online, definiti proprio tornei di Scacchi stile libero (freestyle chess) per centauri. I pi\u00f9 importanti sono stati senza dubbio i PAL/CSS-Freestyle Tournament, patrocinati dal Pal Group di Abu Dhabi (Emirati Arabi Uniti), che ha messo in palio anche significative somme di denaro per i primi classificati.\nQuesti tornei mondiali si sono svolti sul web server Playchess (ChessBase) ed hanno avuto un livello di gioco altissimo, forse il pi\u00f9 alto mai visto nel gioco degli scacchi con il controllo orario. I vincitori, oltre ad accaparrarsi l'importo del primo premio in dollari, si sono fregiati del titolo di Campione del PAL/CSS-Freestyle Tournament.\nEcco i Campioni in ordine cronologico: ZackS (Steven Cramton and Zackary Stephen, USA), Zorchamp (Hydra, Emirati Arabi uniti), Rajlich (Vasik Rajlich, Ungheria), Xakru (Jiri Dufek, Repubblica Ceca), Flying Saucers (Daniel Nielsen, Danimarca), Rajlich (Vasik Rajlich, Ungheria), Ibermax (Anson Williams, Inghilterra), Ultima (Eros Riccio, Italia).\nGli altri tornei di scacchi avanzati.\nAltri tornei di scacchi avanzati in stile libero sono stati organizzati da ChessBase, dalla FICGS, da Infinity Chess e da Internet Chess Club. ChessBase, in occasione delle olimpiadi di scacchi di Dresda del 2008, ha organizzato il \"Computer Bild Spiele Schach Turnier\", che \u00e8 stato vinto dall'italiano Eros Riccio. La FICGS organizza periodicamente la \"Chess Freestyle Cup\", i cui vincitori sono stati Eros Riccio (2007 e 2010), l'inglese David Evans (2010) e il filippino Alvin Alcala (2011 e 2013). Infinity Chess ha organizzato i seguenti tornei: il \"Welcome Freestyle Tournament\" (2008), vinto a pari merito da Sephiroth (Eros Riccio) e da Luminarydebris (Steven Cramton, USA); il \"Christmas Freestyle Tournament\" (2008), vinto da Sephiroth (Eros Riccio); il \"1\u00b0 Freestyle Masters\" (2009), vinto da Sephiroth (Eros Riccio); il \"1\u00b0 IC Freestyle Tournament\" (2012), vinto a pari merito da Dovahkiin (Eros Riccio) e da Ultra-d (David Evans) ; il \"2\u00b0 IC Freestyle Tournament\" (2012), vinto da Biertrinker (Jan Zidu, R. Ceca) ; il \"3\u00b0 IC Freestyle Tournament\" (2012), vinto da Eddie (Richard Goma, USA) ; il \"IC Freestyle Battle\" (2014), vinto dal team Intagrand (David Evans, Anson Williams, Yingheng Chen e Nelson Hernandez) ; il \"IC Team Cup\" (2015), vinto dalla squadra Pure Chess e il \"IC Ultimate Challenge\" (2017), vinto da Zor (EAU) . Internet Chess Club ha organizzato il \"1\u00b0 Ultimate Chess Championship\" (2015), che \u00e8 stato vinto da Alvin Alcala. \nIn base ai risultati ottenuti nei tornei di scacchi avanzati, svoltisi a livello internazionale tra il 2005 e il 2013, \u00e8 stata sviluppata da Infinity Chess una speciale classifica Elo per centauri , che vede al primo posto Sephiroth (Eros Riccio) con 2755 punti Elo, al secondo Ultima (Eros Riccio) con 2715 punti Elo e al terzo Rajlich (Vasik Rajlich) con 2712 punti Elo."}
{"id": "1879844", "revid": "729019", "url": "https://it.wikipedia.org/wiki?curid=1879844", "title": "Stazione di Cervignano-Aquileia-Grado", "text": "La stazione di Cervignano-Aquileia-Grado (fino al 1937 \"stazione di Cervignano del Friuli\") \u00e8 una stazione ferroviaria nodale di superficie del Friuli-Venezia Giulia che si trova sulla linea ferroviaria Venezia-Trieste. Inoltre, la stazione \u00e8 capolinea della ferrovia Udine-Cervignano ed \u00e8 stata capotronco della ferrovia per il pontile di Grado.\nStoria.\nLa stazione fu inaugurata l'11 giugno 1894, quando venne aperto il tratto ferroviario che la collegava con quella di Monfalcone provenendo da Trieste. L'impianto, allora posto in territorio austriaco, fu costruito dalla Societ\u00e0 Ferroviaria Friulana (in tedesco Friauler Eisenbahn Gesellschaft, FEG).\nIl 18 ottobre 1897, la Societ\u00e0 Veneta per Imprese e Costruzioni pubbliche colleg\u00f2 la stazione con la quella di San Giorgio di Nogaro, completando cos\u00ec il tratto ferroviario che proveniva da Venezia passante per Portogruaro. Da questo momento la stazione divenne localit\u00e0 di frontiera.\nFra il 1910 e il 1937, la stazione fu capolinea della ferrovia Cervignano-Aquileia-Pontile per Grado, costruita anch'essa dalla FEG ed esercita inizialmente dalle Imperial Regie Ferrovie statali austriache (kkStB) e, al termine della prima guerra mondiale, dalle Ferrovie dello Stato. L'azienda di stato italiana aveva ottenuto nello stesso periodo, l'esercizio delle linee nel Friuli austriaco e degli impianti annessi, tra cui Cervignano.\nNel 1937 con la cessazione del servizio sulla breve linea per il pontile di Grado, la stazione assunse l'attuale denominazione, Cervignano-Aquileia-Grado, che fa riferimento alle due importanti localit\u00e0 turistiche.\nStrutture e impianti.\nLa stazione dispone di 4 binari passanti con marciapiede, per il servizio viaggiatori, e di altri binari per il servizio merci. Oltre la stazione, in direzione Monfalcone, \u00e8 presente uno scalo merci, sussidiario rispetto all'impianto di Cervignano Smistamento, posto lungo la linea per Udine.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Friuli-Venezia Giulia e da collegamenti a lunga percorrenza Intercity e Frecciarossa svolti anch'essi da Trenitalia, alcuni con fermata stagionale.\nServizi.\nLa stazione dispone dei seguenti servizi:"}
{"id": "1879845", "revid": "1784425", "url": "https://it.wikipedia.org/wiki?curid=1879845", "title": "Chivu Stoica", "text": "Biografia.\nNato a Smeeni, nel distretto di Buz\u0103u, sesto figlio di un contadino. A 12 anni lasci\u00f2 la casa paterna ed inizi\u00f2 a lavorare come apprendista alle C\u0103ile Ferate Rom\u00e2ne, le ferrovie rumene. nel 1921 si spost\u00f2 a Bucarest dove lavor\u00f2 come caldaista nelle aziende Vulcan, Lemaitre e Malaxa. In quel periodo incontr\u00f2 Gheorghe Vasilichi, che lo reclut\u00f2 nel Partito Comunista Rumeno.\nNella primavera del 1931 venne assunto alle Atelierele Grivi\u0163a, dove incontr\u00f2 Gheorghe Gheorghiu-Dej, Vasile Luca e Constantin Doncea; insieme decisero di organizzare uno sciopero, che avvenne dal 15 al 23 febbraio 1933. Per il suo ruolo in quello sciopero, il 20 agosto 1934 fu condannato a 15 anni di prigione, che scont\u00f2 nel carcere di T\u00e2rgu Jiu rimanendo vicino a Gheorghiu-Dej, che pu\u00f2 aver voluto Stoica come suo successore come Segretario Generale.\n\u00c8 stato membro del Comitato Centrale del Partito Rumeno dei Lavoratori e del Politburo dal 1945 al 1975. Primo ministro della Repubblica Popolare Rumena dal 4 ottobre 1955 al 20 marzo 1961. Presidente del Consiglio di Stato della Repubblica Socialista di Romania dal 24 marzo 1965 al 9 dicembre 1967; quando fu sostituito in questa carica da Nicolae Ceau\u0219escu. Negli anni successivi venne gradualmente messo in disparte da Ceau\u0219escu e da sua moglie Elena.\nMorte.\nLa sua morte, avvenuta per un colpo di fucile da caccia alla testa, \u00e8 stata dichiarata un suicidio, anche se alcuni affermano che sia stato giustiziato per questioni interne del regime."}
{"id": "1879846", "revid": "547034", "url": "https://it.wikipedia.org/wiki?curid=1879846", "title": "Motori Honda", "text": "Questa pagina si pone l'obiettivo di presentare, in forma tabulata e quanto pi\u00f9 esaustiva possibile, l'elenco di motori a combustione interna prodotti dalla casa produttrice Honda.\nI singoli campi delle tabelle che seguono possono essere cos\u00ec interpretati:\nSettore auto.\n3 cilindri in linea.\nI 3 cilindri in linea costruiti da Honda sono un 1.0 litri che ha equipaggiato la Honda Insight, prima autovettura ibrida della casa nipponica e il 3 cilindri 650 cc che ha equipaggiato la Honda Beat autovettura della classe delle Keycar."}
{"id": "1879847", "revid": "767487", "url": "https://it.wikipedia.org/wiki?curid=1879847", "title": "Rintocchi dal profondo", "text": "\"Rintocchi dal profondo (Glocken aus der Tiefe)\" \u00e8 un film documentario realizzato nel 1993 dal regista tedesco Werner Herzog; il sottotitolo \"Fede e superstizione in Russia\" esplica chiaramente il tema del film.\nSinossi.\nLa prima met\u00e0 del film mostra diversi riti, usi e personaggi legati alla religiosit\u00e0 russa: tra di essi spiccano un suonatore di campane, un guaritore dello spirito e un giovane che si veste e che agisce come Ges\u00f9 Cristo, predicando in maniera molto simile.\nLa seconda met\u00e0 del film si concentra invece sulla leggendaria citt\u00e0 di Kite\u017e, i cui abitanti pregarono Dio di essere salvati dall'invasione dei mongoli. Si dice che allora Dio pose la citt\u00e0 sul fondo di un profondissimo lago e che a volte si possono ancora sentire i rintocchi della campana della cattedrale provenire da quella grande profondit\u00e0.\nHerzog (come spesso fa nei suoi documentari) arricchisce liberamente la vicenda e ci mostra dei pellegrini che strisciano sul lago ghiacciato per cercare di vedere la citt\u00e0 sommersa; lo stesso regista ha raccontato che in realt\u00e0 quelli erano due ubriachi ai quali ha chiesto di recitare la parte, mentre in un'altra scena appare evidente che la gente sul lago ghiacciato sta pescando attraverso buchi nel ghiaccio.\nCuriosit\u00e0.\nIl figlio di Herzog, Rudolph Herzog, ha lavorato per questo film come aiuto-regista.\nDistribuzione.\nIl film \u00e8 reperibile in Italia come contenuto aggiuntivo del DVD di \"Dove sognano le formiche verdi\" edito dalla Ripley's Home Video."}
{"id": "1879850", "revid": "1543377", "url": "https://it.wikipedia.org/wiki?curid=1879850", "title": "Bruno Zumino", "text": "Fu professore all'universit\u00e0 della California a Berkeley.\nSi laure\u00f2 all'universit\u00e0 La Sapienza di Roma nel 1945. Zumino deve la sua fama principalmente alla scoperta del modello di Wess\u2013Zumino, vista come la prima teoria quantistica dei campi supersimmetrica formulata al di fuori dell'Unione Sovietica, e per il modello Wess-Zumino-Witten nella teoria conforme dei campi."}
{"id": "1879852", "revid": "1132953", "url": "https://it.wikipedia.org/wiki?curid=1879852", "title": "Unione Sammarinese Lavoratori", "text": "L'Unione Sammarinese Lavoratori (USL) \u00e8 una delle confederazioni sindacali di San Marino.\nIl sindacato \u00e8 stato fondato nel 2008, ha sede in via 28 Luglio, 212 a Borgo Maggiore.\nIn data 20 giugno 2009, i delegati che prendono parte al Primo Congresso dell'Unione Sammarinese dei Lavoratori approvano il Consiglio Direttivo dell'Unione Sammarinese dei Lavoratori, dal quale a sua volta emerge la Segreteria. Francesco Biordi assume la carica di Segretario Generale, mentre Giorgia Giacomini ed Epifanio Troina sono nominati rispettivamente Segretario Pubblico Impiego e Segretario Servizi e Commercio. Successivamente Francesca Busignani ha assunto il ruolo di Segretario Industria ed Artigianato ed Emidio Troiani ha sostituito Troina come Segretario Servizi e Commercio."}
{"id": "1879853", "revid": "116064834", "url": "https://it.wikipedia.org/wiki?curid=1879853", "title": "Gildo Caputo", "text": "Biografia.\nGildo Caputo nacque a Parigi il 24 giugno 1904 da genitori italiani. Figlio di un pittore, originario di Salerno, nipote di un editore (la madre, milanese di nascita, era la figlia del celebre editore Angelo Sommaruga), dopo gli studi al Liceo \"Luigi il Grande\" e all'universit\u00e0 della Sorbona, effettu\u00f2 numerosi viaggi in America del Sud.\nNel 1939 allo scoppio della seconda guerra mondiale si arruol\u00f2 volontario nella ricostituita Legione Garibaldina del colonnello Camillo Marabini, partecipando alla campagna militare in difesa della Finlandia, aggredita dall'URSS. Fientrato in Francia, fu poi trasferito nella Legione straniera francese.\nOttenuta la nazionalit\u00e0 francese, partecip\u00f2 alla Resistenza con lo pseudonimo \"Ronsard\", tanto che egli scrisse delle critiche nella \"Com\u0153dia\", edizione francese del giornale italiano \"Il Tempo\".\nDivenuto nel 1942 direttore, seguendo il consiglio di Andr\u00e9 Malraux et Jean Paulhan, della galleria Ren\u00e9 Drouin in place Vend\u00f4me, con la collaboratrice Myriam Pr\u00e9vot, espose le opere di Vasilij Vasil'evi\u010d Kandinskij, Alberto Magnelli, Jean Fautrier, Wols, Jean Dubuffet, Georges Mathieu, Fougeron, Gischia, Roger Bissi\u00e8re, Pignon, Tal-Coat, Le Moal, Alfred Manessier e Gustave Singier.\nNel 1948 fond\u00f2 la galleria Billiet-Caputo, in rue La Bo\u00e9tie, ove continu\u00f2 l'esposizione di giovani pittore e cre\u00f2 con Louis Carr\u00e9 il Comitato professionale delle gallerie d'arte, in cui successe a Daniel-Henry Kahnweiler, fu presidente per 18 anni, poi presidente onorario.\nAlla fine del 1950 Paul Martin, industriale d'origine lionese, che l'aveva introdotto nel campo artistico nel 1942, cedette la Galleria de France in rue du Faubourg-Saint-Honor\u00e9 a Myriam Pr\u00e9vot e a Gildo Caputo. Caputo present\u00f2 la maggior parte dei pittori della corrente della \"non figurazione\" e dell'\"astrattismo lirico\" come Hans Hartung e Anna-Eva Bergman, Jean Le Moal, Alfred Manessier, Zoran Mu\u0161i\u010d, Pignon, Mario Prassinos, Gustave Singier, Pierre Soulages e Zao Wou-Ki. Questi contribuirono, negli anni compresi dal 1950 al 1960, a far s\u00ec che la Galleria de France diventasse una delle pi\u00f9 importanti gallerie d'arte parigine.\nJean-Robert Arnaud nel 1990 scriveva in \"Cimaise\" che \u00abla Galleria de France fu in quei tempi una vera istituzione, essa domin\u00f2 la vita artistica internazionale e divent\u00f2 un luogo di esposizione obbligatorio di tutti gli artisti che cercavano la celebrazione di Parigi, per qualche tempo ancora capitale mondiale dell'arte. Grandi premi internazionali per i suoi artisti, esposizioni museali al Mus\u00e9e d'Art Moderne, della citt\u00e0 di Parigi diventarono in breve una vera succursale della galleria, liste d'attesa per i collezionisti\u00bb.\nMyriam Pr\u00e9vot si suicid\u00f2 nel 1977, Gildo Caputo lasci\u00f2 la Galleria de France nel 1981. Mor\u00ec nel 1987."}
{"id": "1879854", "revid": "729019", "url": "https://it.wikipedia.org/wiki?curid=1879854", "title": "Stazione di San Giorgio di Nogaro", "text": "La stazione di San Giorgio di Nogaro \u00e8 una stazione ferroviaria nodale di superficie del Friuli-Venezia Giulia che si trova sulla linea ferroviaria Venezia - Trieste. Inoltre, la stazione \u00e8 capolinea della linea ferroviaria secondaria Palmanova - San Giorgio di Nogaro, ora dismessa e sostituita da autobus.\nStrutture e impianti.\nNella stazione sono presenti 3 binari passeggeri, ma solamente 2 vengono utilizzati (il binario 2 in direzione Trieste e il binario 3 in direzione Venezia).\nSono presenti inoltre altri binari riservati alla movimentazione delle merci, dai quali parte il raccordo per Porto Nogaro.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Friuli-Venezia Giulia; fanno inoltre capolinea gli autobus sostitutivi che circolano sul tratto Palmanova - San Giorgio di Nogaro."}
{"id": "1879859", "revid": "204012", "url": "https://it.wikipedia.org/wiki?curid=1879859", "title": "Tumore del Testicolo", "text": ""}
{"id": "1879861", "revid": "124419244", "url": "https://it.wikipedia.org/wiki?curid=1879861", "title": "Mary Harron", "text": "Biografia.\nNata in Canada, proviene da una famiglia che lavora da sempre nel mondo dello spettacolo. Il padre \u00e8 il celebre attore Donald Harron, la sua matrigna era l'attrice Virginia Leith, apparsa nei primi film di Stanley Kubrick, mentre il patrigno \u00e8 lo scrittore Stephen Vizinczey.\nGiovanissima si trasferisce in Inghilterra dove studia alla Oxford University, presso il St Anne's College. In quel periodo si frequenta con un giovane Tony Blair, che in seguito sarebbe diventato Primo Ministro del Regno Unito. Dopo la laurea si trasferisce a New York, dove vive parte della scena punk degli anni settanta. Inizia a collaborare e scrivere per una rivista musicale. Tra i suoi primi lavori, un'intervista ai Sex Pistols.\nNel 1996 debutta alla regia con \"Ho sparato a Andy Warhol\", film sulla vera storia di Valerie Solanas, femminista radicale che spar\u00f2 al celebre artista statunitense. Il film, che ha per protagonista Lili Taylor, riceve vari riconoscimenti. \nIl suo secondo film \u00e8 \"American Psycho\" del 2000, tratto dall'omonimo romanzo di Bret Easton Ellis. Il film, come il romanzo, suscita le controversie di molte femministe americane per la misoginia del protagonista.\nNel 2005 dirige il film biografico \"La scandalosa vita di Bettie Page\", che racconta la storia della pin-up e modella bondage, nota negli anni cinquanta.\nLavora anche per la televisione, ha diretto episodi di note serie tv come \"Six Feet Under\", \"The L Word\", \"Big Love\", \"Fear Itself\" e \"Six Degrees - Sei gradi di separazione\".\nVive a New York assieme al marito, il regista John C. Walsh, e le figlie Ella e Anna."}
{"id": "1879862", "revid": "1699816", "url": "https://it.wikipedia.org/wiki?curid=1879862", "title": "Vincitori del Palio di Siena (XVII secolo)", "text": "Di seguito l'elenco dei vincitori del Palio di Siena nel XVII secolo. Si tratta dell'elenco dei Palii ufficialmente riconosciuti alle Contrade dal Comune di Siena.\nIncertezze storiche.\nNon \u00e8 raro che, soprattutto in questo secolo, esistano discordanze fra le vittorie riconosciute ufficialmente dall'Amministrazione comunale di Siena e quelle che le Contrade si attribuiscono.\nVa ricordato, infatti, che i verbali delle vittorie sono stati redatti dai cancellieri della Biccherna solamente a partire dal 1692. Essi non tennero conto dei Palii disputati in precedenza, a partire dal 1633 (anno in cui \u00e8 documentato il primo \"Palio alla tonda\" corso in Piazza del Campo). Soltanto dal 2 luglio 1692 si dispone di una fonte ufficiale di notizie: i Palii anteriori sono pertanto raramente suffragati da documenti certi e inoppugnabili. I testi che analizzano il Palio di questa epoca storica, infatti, sono stati scritti a distanza di molti anni da autori spesso vissuti nei secoli successivi al Seicento.\nLe difficolt\u00e0 sono sorte non solo riguardo alle Contrade vincitrici, ma anche relativamente alle identit\u00e0 dei fantini vittoriosi. Gli storici non hanno individuato riscontri puntuali ad eccezione dei Palii vinti dalla Torre (1656), dal Leocorno (1664), dall'Onda (1666, 1669, 1671), dall'Oca (1673) e dall'Istrice (1688)."}
{"id": "1879865", "revid": "169529", "url": "https://it.wikipedia.org/wiki?curid=1879865", "title": "Sinecura", "text": "Sinecura \u00e8 una parola, di derivazione latina, originata nella chiesa medioevale che definiva un beneficio ecclesiastico senza obbligo di uffizi e funzioni (senza \"cura delle anime\"), come invece toccava ai curati, cio\u00e8 ai titolari di benefici ecclesiastici (detti appunto \"curazie\") con annesso il ministero pastorale. L'uso successivamente si \u00e8 esteso a designare un ufficio e/o un'occupazione in generale (non solamente quelli ecclesiastici) ben remunerati ma che richiedevano un impegno ridotto o addirittura nessun impegno.\nStoria.\nQuando qualcuno percepiva i benefici economici spettanti all'abate di un monastero senza doverne assumere i relativi oneri \"spirituali\", si usava l'espressione \"in commendam\", e il beneficiario era detto commendatario.\nLa sinecura era di solito concessa in favore dei rampolli dell'aristocrazia di sangue, che, dispensati dai compiti di rito, dalla cura delle anime e dall'assistenza ai fedeli, venivano nominati vescovi di diocesi quasi fossero feudatari del re o del Papa. Tra gli esempi di sinecura va segnalato quello degli \"Italian absentees\", cio\u00e8 dei vescovi italiani che pur assenti e impegnati in altri incarichi fuori dell'Inghilterra, vennero nominati al vertice di alcune diocesi inglesi; in particolare si ricorda il caso dell'antica diocesi di Worcester, retta da vescovi italiani assenti fra il 1497 e il 1535: Giovanni de' Gigli fino al 1498, suo nipote Silvestro fino al 1521 e, infine, Girolamo Ghinucci fino al 1535, quando fu sollevato dall'incarico in seguito allo scisma anglicano.\nIn certe epoche, in particolare nel XVII secolo in Francia, il potere regale attribuiva sinecure ai suoi protetti, in modo da ottenere la loro simpatia e soffocare qualsiasi tentativo di contestare il potere, riducendo i signori a dipendere economicamente da esse, in modo da non potere pi\u00f9 essere in grado di mordere la mano che li alimentava.\nMetonimia.\nAttualmente in alcune nazioni, come ad esempio il Regno Unito e il Canada, le sinecure hanno carattere ufficiale onorifico e, in quanto tali, sono concesse a ex-politici legati al governo che di volta in volta le elargisce.\nEstensivamente, oggi il termine designa tutti quegli incarichi poco faticosi e di poca responsabilit\u00e0 che per\u00f2 garantiscono un elevato tenore di vita."}
{"id": "1879867", "revid": "599013", "url": "https://it.wikipedia.org/wiki?curid=1879867", "title": "Brevin Knight", "text": "Al college.\nHa giocato a livello universitario per la Stanford University dove \u00e8 risultato essere il leader assoluto per assist realizzati (780), palle recuperate (298), e terzo per punti realizzati (1714) nella storia di quell'universit\u00e0.\nCarriera NBA.\nKnight viene scelto come sedicesimo assoluto al draft NBA 1997 dai Cleveland Cavaliers. Nel suo primo anno da rookie \u00e8 leader assoluto per l'NBA per palle recuperate (2,5 di media) e chiude con 9 punti e 8,2 assist di media. A fine stagione viene nominato nel primo quintetto dei rookie della stagione. Rimane fino al 2001 a Cleveland, dove \u00e8 il playmaker titolare, ma le sue prestazioni perdono via via di efficacia tanto che viene scambiato agli Atlanta Hawks. Da allora gira molte squadre tra cui i Memphis Grizzlies, Phoenix Suns, Washington Wizards, Milwaukee Bucks.\nNel 2004 viene creata la nuova franchigia NBA degli Charlotte Bobcats che, per regolamento, pu\u00f2 scegliere giocatori nel cosiddetto Draft di espansione: Knight viene scelto come playmaker titolare della franchigia neonata della Carolina del Nord. Knight gioca una buona stagione 2004-05 con i Bobcats chiudendo con 10,1 punti, 2,0 palle recuperate e, soprattutto, 9,0 assist di media, statistica nella quale risulta essere il secondo assoluto dell'NBA dietro al solo Steve Nash.\nDopo tre stagioni, viene tagliato dai Bobcats il 29 giugno 2007.\nIl 13 agosto 2007 firma un contratto di due anni per i Los Angeles Clippers. Nella sua prima stagione in California, Knight ha chiuso con 4,6 punti, 4,4 assist, 1,4 palle recuperate, per un utilizzo di 22,6 minuti di media ad incontro."}
{"id": "1879870", "revid": "1543377", "url": "https://it.wikipedia.org/wiki?curid=1879870", "title": "Accademia messicana di scienze", "text": "L'Accademia messicana di scienze (es.: \"Academia mexicana de siencias\") \u00e8 la maggior istituzione accademica del Messico, comprendente oltre 1800 soci.\nStoria.\nL'Accademia \u00e8 stata fondata il 12 agosto 1959 a Citt\u00e0 del Messico.\nI principi e la missione della Accademia sono: mantenere il suo carattere indipendente; essere portavoce della comunit\u00e0 scientifica all'interno della societ\u00e0 e dello Stato messicano; propugnare la qualit\u00e0, la seriet\u00e0 e l'onest\u00e0 della ricerca, la formazione e la diffusione delle scienze; perseguire lo sviluppo ed il consolidamento della comunit\u00e0 scientifica messicana; assicurarsi che la produzione, l'applicazione e la diffusione delle conoscenze scientifiche siano sempre finalizzate allo sviluppo della creativit\u00e0 e delle capacit\u00e0 intellettuali degli individui e della societ\u00e0.\nL'Accademia si pone come obiettivo quello di concentrare i pi\u00f9 insigni ricercatori provenienti da Messico, nei vari settori della scienza e promuovere il riconoscimento pubblico del loro lavoro all'interno del paese ed il loro riconoscimento internazionale, nonch\u00e9 mira a favorire un miglior utilizzo delle scoperte e delle creazioni dei ricercatori messicani e promuove scambi diretti con le organizzazioni e le comunit\u00e0 scientifiche di altri paesi.\nL'accademia \u00e8 divisa in due classi, quella delle scienze esatte e naturali e quella delle scienze umane e sociali. L'accademia ha 1847 soci ordinari e 58 soci corrispondenti stranieri, tra cui nove Premi Nobel (al 2007).\nCollegamenti esterni.\nSito ufficiale "}
{"id": "1879872", "revid": "889336", "url": "https://it.wikipedia.org/wiki?curid=1879872", "title": "Complessi monastici armeni in Iran", "text": "Complessi monastici armeni in Iran (persiano: \u0645\u062c\u0645\u0648\u0639\u0647 \u06a9\u0644\u06cc\u0633\u0627\u0647\u0627\u06cc \u062a\u0627\u0631\u06cc\u062e\u06cc) \u00e8 il nome dato dall'UNESCO ad un patrimonio dell'umanit\u00e0 situato in Iran.\nDescrizione.\nIl patrimonio si trova nel nord-ovest del paese, ed \u00e8 composto da tre insediamenti monastici cristiani: il Monastero di San Taddeo, il Monastero di Santo Stefano e la Cappella di Dzordzor.\nIl monastero di San Taddeo risale addirittura al VII secolo, ed \u00e8 il pi\u00f9 antico dei tre. Secondo l'UNESCO rappresentano un'ottima dimostrazione degli scambi interculturali avvenuti tra le culture bizantina, sira, persiana, ortodossa e islamica. Sono tuttora in sufficiente stato di conservazione e, essendo meta di pellegrinaggi per la Chiesa Apostolica Armena, restano una valida testimonianza della storia religiosa e culturale del paese nel corso dei secoli.\nPosizione geografica.\nQueste sono le coordinate ufficiali delle zone che compongono il patrimonio, come riportate sul sito dell'UNESCO."}
{"id": "1879873", "revid": "767487", "url": "https://it.wikipedia.org/wiki?curid=1879873", "title": "Bandiera dell'Illinois", "text": "La bandiera dell'Illinois \u00e8 stata creata nel 1912 da Lucy Derwent, un'attivista delle Figlie della Rivoluzione Americana, a seguito di un concorso per stabilire il disegno della bandiera dello Stato.\nLa bandiera divenne bandiera ufficiale dello Stato il 16 luglio 1915 con il voto del parlamento dell'Illinois.\nDisegno.\nIl disegno della bandiera raffigura lo stemma dell'Illinois, che riprende nella forma il primo stemma degli Stati Uniti d'America, su sfondo bianco. Le due date presenti, 1818 e 1868, sono le date in cui l'Illinois divenne uno Stato e l'anno in cui venne disegnato lo stemma.\nLa scritta \"State Sovereignty, National Union\", che si trova nel fiocco rosso che l'aquila tiene nel becco, \u00e8 il motto dello Stato."}
{"id": "1879881", "revid": "2138421", "url": "https://it.wikipedia.org/wiki?curid=1879881", "title": "Ciriaco Mattei", "text": " Fu patrono del Caravaggio durante il suo periodo di permanenza a Roma.\nOrigini e famiglia.\nCiriaco Mattei, primogenito di Alessandro e di Emilia Mazzatosta, nacque a Roma nell'agosto del 1545 nella nobile famiglia romana dei Mattei. Ebbe cinque fratelli e due sorelle, tra cui Girolamo e Asdrubale, insieme ai quali abit\u00f2 nel palazzo di famiglia alle Botteghe Oscure (oggi Palazzo Caetani) ereditato dal padre Alessandro nel 1565, che Ciriaco e i suoi fratelli provvidero a completare e far decorare.\nNel 1560 spos\u00f2 la lontana cugina Claudia Mattei, dalla quale ebbe, tra gli altri Giovanni Battista, futuro capo della famiglia, e Alessandro, che abbracci\u00f2 la vita ecclesiastica.\nNel 1566 eredit\u00f2 dal suocero un'ampia tenuta sul Celio, su cui sorgeva una vigna digradante sulle rovine del tempio di Claudio provvista solo di una modesta abitazione di servizio in pessime condizioni. Nel giro di vent'anni, con l\u2019ingente investimento di 60.000 scudi, Ciriaco trasform\u00f2 radicalmente l\u2019area, edificandovi una splendida villa (l\u2019attuale villa Celimontana) e realizzando intorno a essa un superbo giardino terrazzato, con fontane, viali alberati e piazze.\nIncarichi pubblici.\nDeputato per le Fabbriche capitoline dal 1576, il Mattei supervision\u00f2 il completamento del cantiere michelangiolesco in Campidoglio, entrando in contatto, tra gli altri, con l\u2019architetto Giacomo Del Duca e con lo scultore Pietro Paolo Olivieri, della cui collaborazione si avvalse nella ristrutturazione della villa sul Celio.\nFu conservatore di Roma negli anni 1562, 1565, 1569, 1573, 1577 e 1584. In questa veste, il suo nome compare nell\u2019iscrizione commemorativa del \"Monumento funerario a Gregorio XI\", fatto erigere nell'anno del suo ultimo mandato dalle istituzioni capitoline per commemorare il ritorno del Papato a Roma e conservato nella basilica di Santa Francesca Romana.\nCollezionismo e committenze.\nNel 1586, anno in cui il fratello Girolamo divenne il primo cardinale della famiglia, Ciriaco affid\u00f2 a Girolamo Muziano l\u2019incarico di dipingere un ciclo con storie di San Matteo per la cappella di famiglia in Santa Maria in Aracoeli, decorazione che fu portata a termine nell\u2019estate del 1589 con una documentata collaborazione di Cesare Nebbia e Sebastiano dei Rossi.\nTra il 1595 e il 1599, Ciriaco acquist\u00f2 numerosi pezzi dalle collezioni di antichit\u00e0 delle famiglie Savelli, Santacroce e Massimo per ornare il giardino della sua nuova villa di sculture, ispirandosi alla naturale vocazione archeologica del luogo, ricco di resti di monumenti di et\u00e0 imperiale. Parte delle statue costitu\u00ec nel Settecento uno dei primi lotti del Museo Pio-Clementino; altre confluirono nel secolo successivo nel Museo Chiaramonti, altre ancora furono acquistate da diversi artisti.\nAppassionato collezionista non solo di antichit\u00e0, ma anche di opere d\u2019arte, il Mattei decor\u00f2 entrambe le sue residenze con numerosi quadri che acquist\u00f2 o commission\u00f2 direttamente tra la fine del XVI e l'inizio del XVII secolo. L'esatta composizione ed estensione della raccolta artistica del Mattei \u00e8 tuttora ignota, ci\u00f2 che \u00e8 noto, invece, \u00e8 che essa comprendeva opere di tutti gli artisti contemporanei pi\u00f9 famosi, su tutti Bartolomeo Passarotti, Annibale Carracci, Guido Reni e, soprattutto, il Caravaggio, che i fratelli Mattei ospitarono nel loro palazzo tra il 1601 e il 1602. Ben tre furono le opere che commissionate al Merisi: la \"Cena in Emmaus\", la \"Cattura di Cristo\" e il cosiddetto \"San Giovannino\" (pagati rispettivamente 150, 85 e 125 scudi).\nLe opere raccolte stavano diventando talmente numerose che Ciriaco, nel 1599, dovette avviare una serie di lavori nel suo palazzo per espandere la galleria destinata a contenerli (i lavori furono poi portati a termine da Asdrubale quasi un ventennio dopo).\nLa collezione venne ulteriormente ampliata nel corso degli anni seguenti, con opere di Antiveduto della Grammatica, Carlo Saraceni, Giovanni Lanfranco, dei membri della famiglia Bassano e dei gi\u00e0 citati Muziano e Carracci.\nAltre attivit\u00e0.\nNel 1592, Ciriaco eredit\u00f2 dallo zio Paolo il feudo di Antuni. Tra il 1597 e il 1600, invece, acquist\u00f2 insieme al fratello Asdrubale diversi feudi tra l'Umbria e la Sabina, sui quali gli furono concessi titoli nobiliari. Ciriaco, in particolare, divenne marchese di Rocca Sinibalda (feudo acquistato da Giuliano Cesarini) e conte di Castel San Pietro (feudo acquistato da Girolamo Ruiz).\nCiriaco fu, inoltre, membro delle principali confraternite di Roma (Ss. Salvatore, Crocifisso, Gonfalone), ma anche in stretto contatto con l\u2019Ordine francescano (di cui il fratello cardinale Girolamo era protettore) e con i circoli pi\u00f9 illuminati della riforma cattolica romana. Fu amico degli Orsini, dei Crescenzi, dei Colonna. Fu inoltre un sostenitore degli oratoriani, ai quali concesse, a partire dal 1600, di organizzare nel giardino della villa sul Celio la refezione collettiva dei numerosi pellegrini che ogni anno durante il carnevale si recavano a visitare le sette chiese. \nNel 1614 commission\u00f2 a Prospero Orsi per la cappella del palazzo di famiglia un dipinto con \"Filippo Neri e Carlo Borromeo\".\nMorte ed eredit\u00e0.\nCiriaco mor\u00ec a Roma il 20 ottobre 1614 e fu sepolto nella cappella di famiglia in Aracoeli, accanto al fratello Girolamo. La collezione di quadri pass\u00f2 al figlio Giovanni Battista, che tuttavia alien\u00f2 diversi dipinti per consolidare i rapporti di amicizia dei Mattei con altre nobili famiglie romane. Lo stesso Giovanni Battista promosse, inoltre, le prime modifiche della villa del Celio, il cui originario aspetto fu irreparabilmente compromesso nel corso del tempo. Giovanni Battista ebbe solo figlie femmine e alla sua morte, nel 1624, la raccolta di dipinti pass\u00f2 ad Asdrubale. La collezione di Ciriaco rest\u00f2, tuttavia, intatta solo per il tempo di una generazione, andando poi incontro a una lenta e progressiva dispersione."}
{"id": "1879882", "revid": "320578", "url": "https://it.wikipedia.org/wiki?curid=1879882", "title": "Ossario di Magenta", "text": ""}
{"id": "1879884", "revid": "709565", "url": "https://it.wikipedia.org/wiki?curid=1879884", "title": "MumbleBumble", "text": "MumbleBumble \u00e8 una serie televisiva animata canadese-danese destinata ai bambini pi\u00f9 piccoli.\nL'intento del cartone animato \u00e8 educativo: puntata dopo puntata, Mumble Bumble e i suoi amici insegnano come sia possibile costruire semplici giocattoli usando materiali poveri, presenti in ogni casa, e divertirsi con poco.\nIn Italia \u00e8 stato trasmessa da Rai 3 e successivamente diffuso in DVD da Magic Store.\nTrama.\nIl protagonista, che d\u00e0 nome alla serie, \u00e8 un ippopotamo blu che abita in un mulino a vento. Da una collina affacciata su un panorama verdeggiante, gioca con i suoi amici: il ranocchio Cra Cra, l'uccello Polly, il coccodrillo Rock e il maialino Oink. "}
{"id": "1879885", "revid": "1645873", "url": "https://it.wikipedia.org/wiki?curid=1879885", "title": "Bandiera dell'Ohio", "text": "La bandiera dell'Ohio venne adottata nel 1902 da John Eisenmann, nel corso della Prima esposizione Pan-Americana.\n\u00c8 l'unica bandiera degli stati Usa a non avere una forma rettangolare, ma a coda di rondine. La forma ricalca le bandierine di guerra usate durante la guerra civile dalle truppe di fanteria.\nLa bandiera \u00e8 ricca di significati: il triangolo azzurro simboleggia le colline e le valli dello Stato; le 13 stelle bianche nella parte sinistra rappresentano i 13 Stati che diedero inizio agli Stati Uniti, mentre le 4 stelle nella parte destra simboleggiano i 4 stati che si sono aggiunti all'Unione prima dell'Ohio. Il cerchio bianco all'interno del triangolo rappresenta sia la prima lettera dello Stato, sia il suo soprannome \"the Buckeye State\" (il \"Buckeye\", detto ippocastano dell'Ohio, \u00e8 un tipo di castagno). Le bande bianche e rosse rappresentano le strade e le vie navigabili dello Stato."}
{"id": "1879888", "revid": "300067", "url": "https://it.wikipedia.org/wiki?curid=1879888", "title": "Al Horford", "text": "Biografia.\n\u00c8 figlio di Tito Horford, ex giocatore nella NBA e in Europa, oltre che fratello di Jon Horford.\nNel 2011 si \u00e8 sposato con Amelia Vega.\nCaratteristiche tecniche.\nPu\u00f2 giocare sia da centro che da ala grande, \u00e8 abile come passatore, a tirare da 3 punti e a giocare in pick and roll. \u00c8 anche un buon difensore.\nCarriera.\nCollege.\nDal 2005 ha frequentato la University of Florida, nella quale ha partecipato ai massimi livelli del campionato collegiale NCAA coprendo il ruolo di lungo titolare dei \"Florida Gators\". Il suo contributo, insieme a quello di giocatori come Taurean Green, Corey Brewer e Joakim Noah, \u00e8 valso ai \"Gators\" la vittoria di due titoli NCAA consecutivi, nel 2006 e nel 2007. Nell'estate 2007 Horford, insieme ai tre compagni di college, si \u00e8 dichiarato eleggibile per il Draft NBA.\nNBA (2007-).\nAtlanta Hawks (2007-2016).\nAl draft Horford viene chiamato con la 3\u00aa scelta assoluta (dopo Greg Oden e Kevin Durant) dagli Atlanta Hawks, una squadra giovane che gli affida subito il ruolo di centro titolare. Il suo anno da \"rookie\" \u00e8 un successo: Al Horford sfiora la \"doppia-doppia\" di media stagionale (10,1 punti e 9,7 rimbalzi a partita per lui nella stagione 2007-08) e, con l'attesissimo Greg Oden infortunato tutto l'anno, si impone come principale rivale di Kevin Durant per la vittoria del NBA Rookie of the Year Award. Ai play-off, contro i Boston Celtics, il suo rendimento migliora ulteriormente aiutando gli Hawks a trascinare i futuri campioni NBA fino alla 7\u00aa gara della serie (persa 4-3). Durante la sua prima stagione viene eletto Rookie of the Month nei mesi di novembre, febbraio, marzo e aprile. La sua grande stagione da matricola gli consentono di entrare con scelta unanime nell'All-Rookie First Team. Le prestazioni di Horford contribuiscono a portare gli Hawks all'8\u00ba posto in Eastern Conference.\nHorford cerca di migliorarsi nel suo secondo anno. Il 16 febbraio 2008 gioca il Rookie Challenge, segnando 19 punti e 7 rimbalzi, e le matricole vennero sconfitte dai giocatori al secondo anno. Migliora le sue prestazioni al secondo anno, con una media di 11,5 punti, 9,3 rimbalzi, 2,4 assist e 1,4 stoppate. Gli Hawks si sono migliorati, chiudendo al 4\u00ba posto in Eastern Conference e sconfiggendo per 4-3 i Miami Heat, prima di essere distrutti dai Cleveland Cavaliers.\nAlla sua terza stagione nella NBA gli Hawks hanno migliorato la squadra con l'acquisizione della guardia Jamal Crawford. Horford si migliora ulteriormente con una media di 14,2 punti, 9,9 rimbalzi, 1,1 stoppate e 2,4 assist. Viene inoltre convocato per l'All-Star Game, segnando 8 punti e 4 rimbalzi. Gli Hawks si qualificano ancora una volta per i play-off, questa volta con la 3\u00aa posizione, venendo per\u00f2 eliminati al secondo turno dagli Orlando Magic di Dwight Howard.\nSi migliora ancora una volta nella sua quarta stagione NBA, con 15,3 punti, 9,3 rimbalzi, 3,5 assist e 1,0 stoppate. Horford viene convocato per l'All-Star Game come riserva e viene inserito nell'All-NBA Third Team.\nL'11 gennaio 2012 subisce un infortunio alla spalla sinistra che sembrava lieve. Tuttavia degli esami hanno rivelato che si era strappato il muscolo pettorale. \u00c8 mancato per tutto il resto della stagione, tornando durante il primo turno dei play-off in gara-4 contro i Boston Celtics.\nIl 26 dicembre 2013 ha subito un infortunio simile, procurandosi uno strappo completo del muscolo pettorale sinistro. Si \u00e8 quindi sottoposto ad un intervento che lo ha costretto a chiudere la stagione.\nIl 13 gennaio 2015 ha realizzato la sua prima tripla doppia in carriera, mettendo a referto 21 punti, 10 rimbalzi e 10 assist contro i Philadelphia 76ers. Il successivo 29 gennaio ha ricevuto la sua terza convocazione all'All-Star Game come riserva nella squadra della Eastern Conference.\nL'11 novembre 2015 ha segnato 26 punti, con un recordo di quattro triple realizzate contro i New Orleans Pelicans. Il 4 dicembre, con i 16 punti segnati contro i Los Angeles Lakers, ha realizzato un nuovo record personale di 22 partite in doppia cifra. La striscia si \u00e8 fermata a 23 il 10 dicembre con i 9 punti segnati con gli Oklahoma City Thunder. Il 9 febbraio 2016 ha disputato la sua miglior partita stagionale, realizzando 33 punti, 10 rimbalzi, 6 assist e 4 stoppate contro i Chicago Bulls. Il 28 febbraio ha realizzato la 200\u00aa doppia doppia con 13 punti e 16 rimbalzi contro gli Charlotte Hornets.\nBoston Celtics (2016-2019).\nIl 4 luglio 2016 firma un contratto quadriennale da 113 milioni di dollari con i Boston Celtics, lasciando gli Hawks dopo nove anni. Dopo avere giocato le prime 3 gare della stagione coi verdi, alla terza subisce un infortunio che lo costringe a stare fuori per 9 gare. Torna in campo il 19 novembre contro i Detroit Pistons risultando decisivo per la vittoria per 94-92 della squadra con 18 punti e 11 rimbalzi. A fine anno, grazie anche alla sua media di 14 punti, 6,8 rimbalzi e 5 assist la squadra raggiunge i playoffs da prima, venendo per\u00f2 eliminata alle finali di conference dai Cleveland Cavaliers in 5 gare, vincendo la terza.\nL'anno successivo la squadra raggiunge nuovamente i playoffs, dove per\u00f2 si ritrova priva dei nuovi arrivi Gordon Hayward e Kyrie Irving, entrambi infortunati (il primo durante la stagione, il secondo nel corso della post-season); questo fa s\u00ec che Horford si riveli decisivo sia nella serie contro Milwaukee al primo turno, che soprattutto in quella contro Philadelphia in semifinale, dove oltre ad avere segnato e raccolto rimbalzi, si \u00e8 rivelato decisivo a livello difensivo contro la stella degli avversari Joel Embiid. Tuttavia in finale di conference i Celtics vengono nuovamente eliminati da Cleveland, seppur in 7 gare.\nPhiladelphia 76ers (2019-).\nDivenuto free agent, il 10 luglio 2019 firma un quadriennale da 97 milioni di dollari con i Philadelphia 76ers."}
{"id": "1879898", "revid": "69794", "url": "https://it.wikipedia.org/wiki?curid=1879898", "title": "Montreal Wanderers", "text": "I Montreal Wanderers furono una squadra professionale maschile di hockey su ghiaccio fondata nel 1903 con sede a Montr\u00e9al, Quebec, e che giocava i propri incontri casalinghi alla Montreal Arena, e fu una delle franchigie fondatrici della National Hockey League nella stagione 1917-18. Prima di entrare a far parte della NHL gioc\u00f2 anche in altre leghe di hockey come la Federal Amateur Hockey League (FAHL), la Eastern Canada Amateur Hockey Association (ECAHA) e la National Hockey Association (NHA). La squadra vinse quattro Stanley Cup.\nRecord stagione per stagione.\n\"PG = partite giocate, V = vittorie, S = sconfitte, P = pareggi, Pt = punti, GF = gol fatti, GS = gol subiti\"\nNote: 1 = prima met\u00e0 della stagione, 2 = seconda met\u00e0 della stagione\nMembri della Hockey Hall of Fame.\nI seguenti giocatori sono stati inseriti nella Hockey Hall of Fame:"}
{"id": "1879901", "revid": "1431409", "url": "https://it.wikipedia.org/wiki?curid=1879901", "title": "Gretchen Mol", "text": "Biografia.\nNata nel Connecticut, \u00e8 figlia di due insegnanti. Studia presso l'American Musical and Dramatic Academy, in seguito si diploma al William Esper Studio. Prima di debuttare nel film \"Girl 6 - Sesso in linea\" (1996) di Spike Lee, ha svolto diversi lavori, come l'usciere all'Angelika Film Center, la modella, ed \u00e8 apparsa in diversi spot pubblicitari, tra cui uno per la Coca-Cola. Dopo il debutto con Spike Lee, recita per Abel Ferrara in \"Fratelli\" (1996), e successivamente prende parte ai film \"Donnie Brasco\" (1997) e \"L'ultima volta che mi sono suicidato\" (1997). Nel 1998 recita al fianco di Matt Damon ne \"Il giocatore\", poi viene diretta da Woody Allen in \"Celebrity\" (1998). Nel 1999 \u00e8 protagonista de \"Il tredicesimo piano\", e lo stesso anno torna a lavorare per Woody Allen in \"Accordi e disaccordi\".\nNel 2003 recita per Neil LaBute in \"The Shape of Things\", con il quale aveva gi\u00e0 lavorato nella precedente trasposizione teatrale. Nel 2005 impersona la pin-up e modella bondage Bettie Page, nel film biografico diretto da Mary Harron, \"La scandalosa vita di Bettie Page\". Nel 2007 interpreta la moglie di Christian Bale in \"Quel treno per Yuma\". Ha recitato anche in diversi musical, tra cui \"Chicago\" e \"Godspell\".\nVita privata.\nSposata con il regista Tod Williams, la coppia ha due figli: Ptolemy John Williams, nato nel 2004, e Winter Morgan Williams, nata nel 2011."}
{"id": "1879903", "revid": "33689", "url": "https://it.wikipedia.org/wiki?curid=1879903", "title": "Apollonio (console 460)", "text": "Potrebbe identificarsi con Apollonio prefetto del pretorio nel 442-443 o con Apollonio \"magister militum\" nel 443-451."}
{"id": "1879910", "revid": "97701", "url": "https://it.wikipedia.org/wiki?curid=1879910", "title": "Proyecto Varela", "text": ""}
{"id": "1879915", "revid": "5165", "url": "https://it.wikipedia.org/wiki?curid=1879915", "title": "Paul Ariste", "text": "Biografia.\nSi form\u00f2 all'universit\u00e0 di Tartu, che frequent\u00f2 a partire dal 1925. In questo periodo cambio il suo cognome originario di Berg, estonizzandolo in Ariste. Nel 1931 si laure\u00f2 e nel 1939 ottenne il dottorato in linguistica, sempre nella medesima universit\u00e0.\nDal 1933 fu docente presso l'Universit\u00e0 di Tartu e dal 1944 al 1946 diresse il dipartimento di lingua estone; in seguito, dal 1946 al 1977 fu messo a capo del dipartimento di lingue ugro-finniche. Ariste ha pubblicato circa 1.300 articoli scientifici e circa 50 libri.\nFra il 1945 ed il 1946, Ariste fu imprigionato dalle autorit\u00e0 sovietiche per essere stato membro di \"Veljesto\", un'associazione di studenti indipendentisti estoni.\nCome ricercatore, il suo campo preferito d'indagine fu quello della lingua votica e dell'etnografia e del folclore di questo piccolo popolo dell'Ingria. Egli comp\u00ec numerosi studi anche sulla variante baltica della lingua roman\u00ed.\nFra i tanti riconoscimenti si devono menzionare le numerose lauree \"honoris causa\" ricevute da diverse universit\u00e0, fra cui molte straniere (in particolare quella di Helsinki). Nel 1954 \u00e8 diventato socio dell'accademia delle scienze della repubblica socialista sovietica d'Estonia; nel corso degli anni \u00e8 stato nominato socio onorario di altre numerose societ\u00e0 scientifiche internazionali\nFu anche un notevole studioso e sostenitore esperantista, socio dell'Accademia di Esperanto tra il 1963 ed il 1967. Nel 2000 venne inserito nell'elenco dei 100 pi\u00f9 eminenti esperantisti di sempre, redatto dalla rivista \"La Ondo\"."}
{"id": "1879916", "revid": "116733396", "url": "https://it.wikipedia.org/wiki?curid=1879916", "title": "Ruben I d'Armenia", "text": "Inizialmente signore di Gobidar e Goromosol, dichiar\u00f2 l'indipendenza quando lanci\u00f2 una ribellione contro l'Impero bizantino nel 1080 e conquist\u00f2 la fortezza di Partzerpert, ponendo le basi per la nascita del Regno armeno di Cilicia.\nBiografia.\nNato in Armenia, Ruben fu probabilmente un membro della dinastia dei Bagratidi che aveva regnato in Armenia fino alla caduta di Ani nel 1045.\nEgli era forse imparentato con Gagik II, l'ultimo re di Ani.\nLasci\u00f2 l'Armenia quando i Selgiuchidi la conquistarono e si rec\u00f2 in Cilicia, con molti altri armeni. \nNel 1080, dopo il massacro di vari principi armeni da parte dei Bizantini, si insedi\u00f2 a Bartzeberd, uno dei punti pi\u00f9 inaccessibili delle montagna di Cilicia.\nNello stesso periodo un suo cannazionale, Aitone, si install\u00f2 a Lampron e fond\u00f2 la dinastia degli Hetumidi.\nRuben mor\u00ec a Kormogolo nel 1095 e fu sepolto nel monastero di Castalon. \nGli successe il figlio Costantino I.\nMatrimonio e discendenza.\nDa una moglie sconosciuta ebbe:"}
{"id": "1879918", "revid": "33689", "url": "https://it.wikipedia.org/wiki?curid=1879918", "title": "Apollonio (prefetto del pretorio)", "text": "Fu \"comes sacrarum largitionum\" d'Oriente nel 436, poi prefetto del pretorio d'Oriente dal 21 agosto 442 al 22 maggio 443. Fu presente al concilio di Calcedonia del 451.\nVa forse identificato con l'console del 460."}
{"id": "1879919", "revid": "729019", "url": "https://it.wikipedia.org/wiki?curid=1879919", "title": "VVL", "text": "Il sistema Nissan Ecology Oriented Variable Valve Lift and Timing (conosciuto come VVL o NEO VVL) \u00e8 un sistema sviluppato dalla Nissan, questo sistema funziona in modo simile al VTEC di Honda, variando la fasatura, la durata, l'apertura, tramite l'uso di valvole idrauliche, che permettono il passaggio d'utilizzo tra due diversi tipi di albero a camme.\nCaratteristiche.\nLa caratteristica che lo differenzia dal sistema Honda \u00e8 che il NEO VVL usa una gestione indipendente tra aspirazione e scarico, dove sulla SR20VE l'albero a camme d'aspirazione si commuta a 5000rpm, e l'albero a camme di scarico a 6500rpm, tuttavia quest'aspetto non \u00e8 stato mantenuto nella pi\u00f9 recente versione '20v'.\nApplicazioni.\nIl primo motore a utilizzare tale sistema \u00e8 il SR20VE, di cui ci sono state due principali versioni di questo motore, dove la prima versione da 187\u00a0CV e 145\u00a0lb/ft, utilizzato da Nissan dal 1997 al 2001 su Nissan Primera, Nissan Bluebird e la Nissan Wingroad.\nLa seconda versione del motore, utilizzata nel 2001 su P12 Nissan Primera, motore capace di 204\u00a0CV, e 152\u00a0lb/ft, motore conosciuto come il SR20VE'20V', dove il '20V' non \u00e8 da intendere comunemente come venti valvole, il nome '20V' \u00e8 il nome del trim il livello di Nissan Primera che sia trovato in \u00c8 anche una versione abbreviata del nome SR20VE, difatti questo motore ha 16 valvole.\nQuesto nuovo '20V' \u00e8 l'unico motore di SR20 a ottenere un restyling della copertura della valvola e ridisegnato in alcune parti, come il collettore d'aspirazione, che ha pi\u00f9 corridoi e un diametro pi\u00f9 grande (70 millimetri contro i 60 millimetri del precedente SR20VE)."}
{"id": "1879920", "revid": "1090947", "url": "https://it.wikipedia.org/wiki?curid=1879920", "title": "Segno di Blumberg", "text": "In medicina il segno di Blumberg \u00e8 una indicazione di una infiammazione della parete del peritoneo.\nStoria.\nIl segno di Blumberg deve il suo nome al chirurgo e ginecologo tedesco \"Jacob Moritz Blumberg\" (1873-1955), che per primo descrisse il dolore \"di rimbalzo\" alla palpazione dell'addome che costituisce un elemento cardine del segno omonimo.\nEsecuzione.\nCon il paziente in posizione supina, il medico o il professionista sanitario, esercita una pressione leggera partendo da zone non spontaneamente dolorose, alla ricerca di aree di contrattura, che talvolta \u00e8 notevole (addome \"di legno\" o \"a tavola\"). \nIn presenza di una zona di contrattura o dolorabilit\u00e0 evocata alla palpazione, accentuata da iperestesia cutanea, il medico o l'infermiere, solleva bruscamente le mani dall'addome: la comparsa di un dolore acuto trafittivo rappresenta la positivit\u00e0 del segno di Blumberg, indice di una possibile peritonite.\nData la frequenza con cui si presenta in urgenza, il segno di Blumberg viene spesso ricercato nell'area dove \u00e8 pi\u00f9 probabile la sede dell'appendice, nel cosiddetto \"punto di McBurney\", che si trova a due terzi sulla linea che unisce la spina iliaca antero-superiore destra all'ombelico.\nDato che la reazione al dolore \u00e8 discriminante ai fini dell'esecuzione della manovra, la ricerca del segno di Blumberg andrebbe effettuata prima della somministrazione di farmaci antinfiammatori o antalgici che potrebbero invalidare il risultato.\nSignificato patologico.\nIl dolore evocato dalla pressione \u00e8 segno di infiammazione del foglietto parietale peritoneale; la sua localizzazione \u00e8 estremamente importante nelle fasi precoci di peritonite, in quanto essa inizia immediatamente al di sopra dell'organo il cui interessamento ha dato origine all'infiammazione. Pi\u00f9 avanti nel decorso della malattia viene progressivamente colpita un'area sempre pi\u00f9 vasta, con la comparsa dell'\"addome a tavola\".\nIl dolore acuto che insorge quando la mano viene ritirata \u00e8 dovuto allo sfregamento dei foglietti sierosi del peritoneo che sono interessati dal processo infiammatorio, ed \u00e8 tipico di questa condizione; la positivit\u00e0 al segno di Blumberg viene utilizzata per discriminare inizialmente la peritonite da altre patologie ad interessamento addominale. \nTranne nei casi evidenti accompagnati da altra sintomatologia concorde, la diagnosi iniziale sar\u00e0 poi confermata da ulteriori esami strumentali, utili anche a localizzare l'origine dell'infiammazione."}
{"id": "1879931", "revid": "226458", "url": "https://it.wikipedia.org/wiki?curid=1879931", "title": "Episodi di Summer Dreams (prima stagione)", "text": "La prima stagione di \"Summer Dreams\" \u00e8 stata trasmessa in Francia a partire dal 31 luglio 2006 su France 2. In Italia viene trasmessa su Italia 1, dal 7 luglio all'11 agosto 2008, con pesanti tagli e censure che ne hanno reso difficile la comprensione. La serie \u00e8 stata trasmessa per la prima volta in versione integrale su Mya di Mediaset Premium dal 23 luglio 2009 al 10 agosto 2009, con due episodi a serata.\nce lei ke e imhifcfdvwsvsvb"}
{"id": "1879936", "revid": "466539", "url": "https://it.wikipedia.org/wiki?curid=1879936", "title": "Bandiera della Carolina del Sud", "text": "La bandiera della Carolina del Sud \u00e8 stata adottata il 26 gennaio 1861 da una risoluzione del parlamento dello Stato.\nSi pensa che la bandiera venne originariamente disegnata dalle truppe della Carolina del Sud nel 1775, durante la Guerra d'indipendenza americana.\nStoria.\nLa bandiera inizialmente era composta da una mezzaluna bianca, su sfondo blu scuro, con iscritta la parola LIBERTY.\nQuando nel 1861 venne adottata ufficialmente come bandiera dello Stato, venne aggiunto il palmetto centrale per rappresentare la difesa di Fort Moultrie dagli attacchi dell'esercito britannico del 28 giugno 1776."}
{"id": "1879938", "revid": "61051", "url": "https://it.wikipedia.org/wiki?curid=1879938", "title": "Campionato europeo di calcio femminile Under-19 2008", "text": "Il Campionato europeo di calcio femminile Under-19 2008, 11\u00aa edizione del Campionato europeo di calcio femminile Under-19 organizzato dalla UEFA, si \u00e8 svolto in Francia dal 7 al 19 luglio 2008 e ha visto la vittoria della selezione italiana, prima vittoria in una manifestazione internazionale, che in finale ha sconfitto la pi\u00f9 quotata per 1 - 0.\nSquadre qualificate.\nLe qualificazioni prevedevano due fasi. Nella prima, disputata tra il 26 settembre e il 2 ottobre 2007, 44 squadre sono state divise in 11 gironi di 4. Le prime due classificate di ogni girone e le due migliori terze si sono qualificate per la seconda fase. Le 24 squadre rimaste furono divise in 6 gironi di 4. Gli incontri della seconda fase si disputarono tra il 24 e il 29 aprile 2008. Le vincitrici di ogni girone e la migliore seconda classificata si sono qualificate per la fase finale.\nSquadre qualificate.\nLa seguente tabella riporta le otto nazionali qualificate per la fase finale del torneo, con le informazioni relative ai precedenti tornei compresi i quattro Under-18.\nGli stadi.\nSono sette gli stadi scelti per ospitare la manifestazione:"}
{"id": "1879941", "revid": "767487", "url": "https://it.wikipedia.org/wiki?curid=1879941", "title": "Bandiera del Dakota del Nord", "text": "La bandiera del Dakota del Nord raffigura lo stemma del contingente di truppe dello Stato impegnato nella Guerra Filippino-Americana su sfondo Blu scuro.\nLa bandiera venne ufficialmente adottata dal parlamento dello Stato il 3 marzo 1911 e ne vennero definiti anche i colori ufficiali."}
{"id": "1879942", "revid": "1669436", "url": "https://it.wikipedia.org/wiki?curid=1879942", "title": "Schiava turca", "text": "La Schiava turca \u00e8 un dipinto a olio su tavola (67x53 cm) del Parmigianino, databile al 1532 circa e conservato nella Galleria nazionale di Parma.\nStoria.\nL'opera gi\u00e0 in collezione del cardinale Leopoldo de' Medici, pass\u00f2 nel 1675 agli Uffizi, lasciata in eredit\u00e0 alla Guardaroba medicea. Citata negli inventari del 1704 e del 1890, \u00e8 ricordata in quest'ultimo come \"ritratto di giovane donna con turbante in capo, con la sinistra tiene un pennacchio, di mano del Parmigianino\". Il 5 settembre 1928 fu data alla Galleria di Parma in cambio di due tavole duecentesche: la tavola di \"San Zanobi\" assegnata al maestro del Bigallo proveniente dal Duomo di Firenze e acquistata da Ferdinando di Borbone per il tramite del marchese Alfonso Tacoli Canacci (oggi al Museo dell'Opera del Duomo), e il \"Redentore\" di Meliore. Oltre al dipinto di Parmigianino giunsero alla Galleria parmense anche il \"Ritratto della famiglia ducale\" di Giuseppe Baldrighi e un quadro con \"Rovine romane\" assegnato a Hubert Robert.\nNel 1968 fu restaurata e pubblicata dalla Ghidiglia Quitavalle. In quell'occasione venne asportato lo sfondo scuro trovandovi sotto un uniforme color terra. Tale intervento venne criticato da Alessandro Conti (1981), che ritenne il fondo scuro una modifica autografa del pittore, adducendo la sua compatibilit\u00e0 col contorno della figura e la sua presenza nelle copie cinquecentesche.\nDescrizione e stile.\nIl titolo di \"Schiava turca\" \u00e8 legato al particolare copricapo che venne visto come un turbante, ma in realt\u00e0 si tratta di un'acconciatura tipica delle nobildonne del Cinquecento, riconoscibile in numerosi altri ritratti della stessa epoca.\nUna fanciulla dai capelli bruni e dai grandi occhi verdi \u00e8 ritratta a mezza figura con sguardo malizioso, indossa una veste di seta blu con maniche a sbuffo e sulle spalle porta un velo rigato in oro e arancio.\nIn grembo ha lo zinale, un grembiule leggerissimo e ricamato, che si vede anche nel ritratto di \"Antea\". In testa ha un'acconciatura a forma di ciambella, la \"capigliara\" o balzo, costituita da una rete di fili d'oro, decorata, al centro, da un medaglione con Pegaso, metafora d'iniziazione amorosa e poetica, o forse un riferimento araldico alla famiglia Cavalli: si tratta di un copricapo allora di moda, inventato presumibilmente da Isabella d'Este e presente in numerosi ritratti femminili dei primi decenni del Cinquecento in area lombarda e padana.\nUna mano dalle dita affusolate, tipica dell'autore, indossa un anellino dorato (indizio che la donna potrebbe essere una giovane sposa) e regge un ventaglio di piume realizzato con grande virtuosismo.\nIl ritratto \u00e8 tra i pi\u00f9 espressivi, oltre che dei pi\u00f9 noti, dell'artista: la maliziosa sensualit\u00e0 del soggetto \u00e8 esaltata dallo sguardo fisso verso l'osservatore, dal sorriso ambiguo e dalla sapienza compositiva dei ritmi curvilinei che ne incorniciano la figura. La posizione leggermente di sbieco d\u00e0 un senso di tridimensionalit\u00e0.\nTra le proposte di identificazione, quella con Giulia Gonzaga di Mantova al tempo del matrimonio con Vespasiano Colonna oppure con la poetessa Veronica Gambara, che il Parmigianino conobbe personalmente."}
{"id": "1879944", "revid": "767487", "url": "https://it.wikipedia.org/wiki?curid=1879944", "title": "Mathias Vidangossy", "text": ""}
{"id": "1879949", "revid": "767487", "url": "https://it.wikipedia.org/wiki?curid=1879949", "title": "Bandiera del Dakota del Sud", "text": "La bandiera del Dakota del Sud raffigura lo stemma dello stato con intorno dei raggi di Sole su sfondo Blu cielo.\nLo stemma \u00e8 circondato dalla scritta SOUTH DAKOTA in alto, e THE MOUNT RUSHMORE STATE in basso."}
{"id": "1879950", "revid": "174925", "url": "https://it.wikipedia.org/wiki?curid=1879950", "title": "De civitate Dei", "text": ""}
{"id": "1879951", "revid": "149727", "url": "https://it.wikipedia.org/wiki?curid=1879951", "title": "Ferrovia Modena-Verona", "text": ""}
{"id": "1879962", "revid": "120870703", "url": "https://it.wikipedia.org/wiki?curid=1879962", "title": "Oplologia", "text": "L'oplologia, in lingua italiana, indica lo studio delle armi e/o della tecnica dell'uso delle armi e/o delle armature.\nLa variet\u00e0 di significati \u00e8 legata alla diversa derivazione etimologica del termine e al suo uso nei paesi anglofoni oppure nei paesi di lingua neolatina.\nOrigine ed utilizzo del termine.\nIl termine \u00e8 piuttosto recente, \u00e8 stato creato nel XIX secolo in Gran Bretagna da Sir Richard Burton prendendo spunto dal greco \"Oplita (\u1f41\u03c0\u03bb\u03af\u03c4\u03b7\u03c2)\" ovvero il fante. Nei paesi anglosassoni il termine (\"hoplology\"), ritorn\u00f2 in uso all'inizio del ventesimo secolo mantenendo il significato originale cio\u00e8 la tecnica e modo d'uso delle armi. Negli anni sessanta del XX secolo il termine diviene campo di studio accademico grazie a Donald Frederick Draeger.\nNei paesi di lingua neo-latina, come l'Italia, nello stesso periodo, il termine \u00e8 stato adottato con il significato di studio tecnico delle armi e delle armature da pettori e non come studio e analisi del modo di usarle. L'origine etimologica della parola infatti non \u00e8 legata al termine greco \"\"oplita\" quanto a \"hoplon\" (\u1f45\u03c0\u03bb\u03bf\u03bd)\", l'armatura del fante greco e da \"logos\".\nLe principali associazioni di studiosi di oplologia in Italia sono l'Associazione Amici Museo Stibbert di Firenze e l'Accademia di San Marciano di Torino."}
{"id": "1879964", "revid": "709565", "url": "https://it.wikipedia.org/wiki?curid=1879964", "title": "Bandiera del Kentucky", "text": "La bandiera del Kentucky raffigura lo stemma del Commonwealth, sormontato dalle parole \"Commonwealth of Kentucky\" con in basso dei solidagi, il fiore dello Stato. &lt;br&gt;\nNel cerchio bianco sono rappresentati due personaggi che si stringono la mano: un uomo della frontiera e uno statista, a indicare coloro che diedero impulso al progresso dello Stato. &lt;br&gt;\nIntorno si legge il motto dello Stato: , cio\u00e8 \"Uniti ci sosteniamo - Divisi cadiamo\".\nLa bandiera \u00e8 stata disegnata da Jesse Cox, un professore di arte di Frankfort, e venne ufficialmente autorizzata dall'Assemblea Generale il 26 marzo 1918 e finalizzata nel 1928."}
{"id": "1879965", "revid": "125797531", "url": "https://it.wikipedia.org/wiki?curid=1879965", "title": "Luoghi sacri Baha'i", "text": "Luoghi sacri Baha'i \u00e8 il nome dato dall'UNESCO ad un \"patrimonio ambientale e monumentale\" situato in Israele ad Haifa, e nella Galilea occidentale. Tale patrimonio culturale \u00e8 stato iscritto nell'elenco dell'Unesco nel 2008.\nDescrizione.\nQuei luoghi sacri sono stati dichiarati patrimonio dell'umanit\u00e0 a causa della loro testimonianza storica relativa al legame con le Figure centrali della Fede bah\u00e1'\u00ed. Luoghi che attualmente sono scopo di visita o di pellegrinaggio dei Credenti baha'i.\nTale patrimonio storico e ambientale \u00e8 composto da 26 edifici (monumenti ed altri luoghi) e da 11 luoghi distribuiti tra Haifa e San Giovanni d'Acri. I pi\u00f9 noti sono il Mausoleo di Bah\u00e1'u'll\u00e1h ad Acri ed il Mausoleo del B\u00e1b ad Haifa. Gli altri siti sono costituiti da: cimiteri, giardini, case o altro, perlopi\u00f9 in stile neoclassico. Alcuni degli edifici vengono usati anche per fini amministrativi, come centro di ricerca o di archivio."}
{"id": "1879966", "revid": "228587", "url": "https://it.wikipedia.org/wiki?curid=1879966", "title": "Xi Ling-Shi", "text": ""}
{"id": "1879968", "revid": "1272592", "url": "https://it.wikipedia.org/wiki?curid=1879968", "title": "Stazione di Venezia Carpenedo", "text": "La stazione di Venezia Carpenedo \u00e8 situata nell'omonimo quartiere di Venezia.\nStoria.\nFino al 1927 era denominata semplicemente \"Carpenedo\".\nStrutture e impianti.\nLa stazione \u00e8 dotata di 2 binari e sovrappasso in cemento. La stazione comprende una piccola sala d'attesa.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Veneto.\nServizi.\nLa stazione, che RFi classifica nella categoria \"bronze\", dispone di:\nInterscambi.\nPresso la stazione \u00e8 presente una fermata delle autolinee urbane gestite da ACTV."}
{"id": "1879969", "revid": "986213", "url": "https://it.wikipedia.org/wiki?curid=1879969", "title": "Luisa Giuliana del Palatinato-Simmern", "text": "Biografia.\nEra figlia di Federico IV Elettore Palatino e di Luisa Giuliana di Nassau. e sorella di Federico V Elettore Palatino e quindi cognata della principessa inglese Elisabetta Stuart, figlia di Giacomo I d'Inghilterra.\nVenne destinata dal fratello Federico V Elettore Palatino a sposare Giovanni II del Palatinato-Zweibr\u00fccken, Elettore dal 1591 al 1635, che era rimasto vedovo di Caterina di Rohan nel 1607. Il matrimonio venne celebrato a Heidelberg nel 1612.\nDiede al marito sette figli:\nIl matrimonio serv\u00ec a Giovanni II, che divenne cos\u00ec cognato di Federico V, per divenire nel 1612 deputato di Rodolfo II d'Asburgo."}
{"id": "1879970", "revid": "174925", "url": "https://it.wikipedia.org/wiki?curid=1879970", "title": "Battaglia dell'Allia", "text": ""}
{"id": "1879971", "revid": "599013", "url": "https://it.wikipedia.org/wiki?curid=1879971", "title": "Tavole input-output nella contabilit\u00e0 nazionale", "text": "Le tavole input-output nella contabilit\u00e0 nazionale sono un sistema input-output ideate da Wassily Leontief nel 1941, sono matrici quadrate che rappresentano le interrelazioni reciproche tra i vari settori di un sistema economico, mostrando quali e quanti beni e servizi prodotti (output) da ciascun settore sono utilizzati da altri come input nei loro processi produttivi.\nStoria.\nNegli anni 1960 Richard Stone, nell'ambito del suo lavoro sui sistemi di contabilit\u00e0 nazionale, estese il sistema input-output introducendo matrici rettangolari dedicate alle risorse (\"supply\") ed ai relativi impieghi (\"use\"), che, oltre a fornire informazioni di rilevante interesse, consentivano di costruire poi matrici quadrate di tipo Leontief.\nIl metodo di Stone \u00e8 stato recepito, tramite gli standard internazionali SNA 93 e Sec95, nella contabilit\u00e0 nazionale di molti paesi.\nLe tavole delle risorse.\nLe tavole delle risorse mostrano la disponibilit\u00e0 di risorse, distinguendo tra produzione interna e importazioni.\nSi tratta di matrici rettangolari composte da:\nRaccogliendo branche e prodotti in tre aggregati, la tavola delle risorse a prezzi base si presenta cos\u00ec:\nAggiungendo la matrice di valutazione si ottiene la tavola a prezzi d'acquisto:\nLe tavole degli impieghi.\nLe tavole degli impieghi mostrano gli impieghi dei beni e servizi per prodotto e per tipo di impiego, distinguendo tra impieghi intermedi e impieghi finali.\nSi redige per prima la tavola a prezzi d'acquisto:\nSi usano ora le esportazioni FOB (al netto delle spese di trasporto e di assicurazione), mentre nelle tavole delle risorse si usano le importazioni CIF (comprese le spese di trasporto e di assicurazione). Questo perch\u00e9 nella produzione si sopporta il costo complessivo dei beni e servizi importati, spese accessorie incluse (confluiscono insieme nella colonna intestata alla branca di produzione), ma quando si esporta il prezzo FOB \u00e8 relativo al prodotto, le spese di trasporto e di assicurazione rientrano nei servizi (righe diverse della tavola).\nDa notare che le prime quattro colonne somigliano molto ad una matrice di Leontief, ma hanno in realt\u00e0 un contenuto diverso, a causa delle produzioni secondarie: in una matrice di Leontief la prima colonna, ad esempio, esprimerebbe quanto dei prodotti di tutti i settori interviene nella produzione agricola, qui invece esprime quanti prodotti, comprese le produzioni secondarie dei settori non agricoli (si tratta di un raggruppamento per prodotto, non per settore), intervengono nella produzione agricola e non agricola della branca \"Agricoltura\".\nSi costruiscono poi:\nSottraendo la matrice di valutazione dalla tavola a prezzi d'acquisto si ottiene la tavola a prezzi base:\nSi pu\u00f2 notare che:\nAlle tavole citate si aggiunge, infine, la \"matrice delle importazioni CIF\", che descrive la distribuzione secondo l'impiego della \"matrice delle importazioni\" usata nella tavola delle risorse:\nIl bilanciamento.\nLe tavole delle risorse e degli impieghi sono elaborate separatamente, aggregando decine di migliaia di dati provenienti da fonti diverse. Si devono quindi correggere errori, omissioni e incongruenze.\nQuando si perviene ad un livello accettabile (viene considerato tale un ammontare delle discrepanze inferiore allo 0.17% delle risorse totali), si provvede ad eliminarle secondo una metodologia alla quale aveva contribuito lo stesso Stone e che si basa sulla definizione di vincoli contabili (ad esempio, l'identit\u00e0 per ogni prodotto produzione + importazione = consumi intermedi + consumi finali + investimenti + esportazioni) e sull'attribuzione di indici di affidabilit\u00e0 ai flussi contabili considerati nei vincoli.\nSi ottiene infine una tavola in cui, per ciascun prodotto, le risorse e gli impieghi a prezzi d'acquisto sono uguali.\nLe tavole simmetriche.\nSi tratta di tavole che hanno la stessa struttura della tavola degli impieghi a prezzi base, ma a differenza di questa, che \u00e8 una matrice prodotto \u00d7 branca, hanno uguali intestazioni per le righe e le colonne. Vi sono:\nLe tavole sono due, mentre la matrice di Leontief \u00e8 unica, in quanto nel metodo di Leontief branca e prodotto coincidono (ad esempio, l'output del settore agricolo \u00e8 costituito solo da prodotti agricoli), mentre nel metodo rettangolare si considerano anche le produzioni secondarie.\nSi cerca comunque di riallocare le produzioni secondarie lungo le righe o lungo le colonne, secondo il tipo di tavola, utilizzando due metodi, a loro volta basati su due ipotesi:\nNe segue che entrambe le tavole vengono in realt\u00e0 costruite ciascuna in due versioni, una secondo la prima ipotesi e una secondo l'altra.\nUso delle tavole per analisi e previsione.\nLa struttura di una tavola simmetrica pu\u00f2 essere rappresentata simbolicamente come nello schema seguente (nel quale si prescinde, per semplicit\u00e0, dagli scambi con l'estero):\nLa matrice (\"xij\") in alto a sinistra, detta \"matrice intermedia\", \u00e8 la vera e propria parte simmetrica (prodotto \u00d7 prodotto oppure branca \u00d7 branca), contenente gli impieghi intermedi.\nProcedendo verso destra si hanno:\nProcedendo verso il basso:\nConsiderando le \"n\" righe e colonne della matrice intermedia, per ciascuna riga si ha:\ne per ciascuna colonna:\nSommando poi su tutte le righe e colonne:\ned anche:\nNe segue \"Y\"=\"Z\"; essendo \"Z\"=\"C\"+\"I\", si ha l'identit\u00e0 macroeconomica:\nLo schema costituisce il presupposto delle attivit\u00e0 di analisi e di previsione, di cui sono esempi l'analisi strutturale e l'analisi di impatto.\nAnalisi strutturale.\nUna tavola prodotto \u00d7 prodotto o branca \u00d7 branca consente di analizzare le interrelazioni del sistema economico.\nAd esempio, i \"coefficienti di spesa\" ricavabili da una tavola prodotto \u00d7 prodotto:\nconsentono di determinare le unit\u00e0 monetarie del prodotto \"i\" necessarie per produrre un'unit\u00e0 momentaria del prodotto \"j\".\nDalla tavola branca \u00d7 branca, invece, si possono ricavare \"coefficienti di mercato\":\nche dicono quanto della produzione della branca \"i\" \u00e8 utilizzato nell'attivit\u00e0 produttiva dalla branca \"j\".\nAnalisi di impatto.\nPoich\u00e9, in linea di massima, ciascun prodotto viene realizzato usando altri prodotti e ciascuna branca usa i prodotti di altre branche, qualsiasi variazione nel livello della produzione di un prodotto o da parte di una branca ha effetti su tutti gli altri.\nPer valutare tali effetti, si osserva che:\nquindi:\ndove \"X.\" \u00e8 il vettore dei flussi intermedi, \"A\" \u00e8 la matrice dei coefficienti di spesa e \"X\" \u00e8 il vettore della produzione.\nNe segue:\nGli elementi delle matrice (\"I\"-\"A\")\u22121, detta \u00abinversa di Leontief\u00bb, indicano quante unit\u00e0 del prodotto della \"i\"-esima riga sono globalmente necessarie per soddisfare una domanda finale unitaria del prodotto \"j\".\nSe cambia la domanda finale di un prodotto, la somma degli elementi della \"i\"-esima riga della matrice esprime gli effetti \"ricevuti\" dal prodotto \"i\"; la somma degli elementi della \"j\"-esima colonna esprime gli effetti \"distribuiti\" dal prodotto \"j\"."}
{"id": "1879973", "revid": "31620", "url": "https://it.wikipedia.org/wiki?curid=1879973", "title": "Perugino Sensi", "text": ""}
{"id": "1879974", "revid": "174925", "url": "https://it.wikipedia.org/wiki?curid=1879974", "title": "Mo Zi", "text": ""}
{"id": "1879977", "revid": "174925", "url": "https://it.wikipedia.org/wiki?curid=1879977", "title": "Apologia di Platone", "text": ""}
{"id": "1879979", "revid": "1442080", "url": "https://it.wikipedia.org/wiki?curid=1879979", "title": "Antea (Parmigianino)", "text": "Il Ritratto di giovane donna, meglio noto come l'Antea, \u00e8 un dipinto a olio su tela (135\u00d788\u00a0cm) del Parmigianino, databile tra il 1524-1527 o il 1535-1537 e conservato nel Museo nazionale di Capodimonte a Napoli.\nL'opera rappresenta una delle immagini pi\u00f9 memorabili della ritrattistica di \"maniera\" italiana del primo Cinquecento.\nStoria.\nFu Barri, nel 1671 col suo \"Viaggio pittoresco per l'Italia\", a menzionare per primo il ritratto della \u00ab\"innamorata chiamata l'Antea del Parmigianino\u00bb\" nel palazzo del Giardino a Parma. Una descrizione estesa del ritratto, con le dimensioni e l'elenco di dettagli quali il guanto e il visone, compare poi nell'inventario dei beni Farnese del 1680, mentre sul finire del secolo risulta trasferito assieme a gran parte della collezione Farnese negli ambienti della nuova Galleria di palazzo della Pilotta della stessa citt\u00e0 emiliana, dov'\u00e8 inventariata per la prima volta nel 1708. Nella \"Descrizione\" delle opere pi\u00f9 preziose della galleria emiliana, del 1725, la tela continua a essere denominata come \"Ritratto dell'Antea\" o come \"Ritratto dell'innamorata del Parmigianino\".\nNel 1734, col resto delle collezioni farnesiane, approd\u00f2 a Napoli, in quanto ereditata da Carlo di Borbone, primo figlio maschio di Elisabetta Farnese, ultima discendente del casato. La tela \u00e8 dunque prima nel palazzo Reale, poi nella reggia di Capodimonte, dove rimase fino alla fine del Settecento. Con il decennio francese (1805-1815) Ferdinando IV invi\u00f2 la tela a Palermo per motivi di sicurezza, dove rest\u00f2 fino al 1816, allorch\u00e9 con la restaurazione borbonica fece ritorno nel Museo di Capodimonte.\nDurante la seconda guerra mondiale il dipinto venne rastrellato dalle truppe tedesche che lo avevano trovato nei depositi di Montecassino. Trasportato prima a Berlino e poi nella miniera di Altaussee in Austria, dove venne recuperato nel 1945.\nLa datazione agli anni trenta (1535-1537) si basa sulla somiglianza con opere di quel periodo, in particolare con il \"Cupido che fabbrica l'arco\" di Vienna cos\u00ec come la \"Madonna dal collo lungo\", come sostenuto da Freedberg (1950), Bologna (1956), Rossi (1980) e Di Giampaolo (1991).\nDescrizione e stile.\nAntea era una famosa cortigiana romana, ricordata da Benvenuto Cellini e da Pietro Aretino, per questo il ritratto, basandosi sull'identificazione tradizionale, era per lo pi\u00f9 datato agli anni del soggiorno romano del Parmigianino (1524-1527). In parallelo con la coppia Raffaello/Fornarina, veniva letto nella misteriosa effigiata la passione dell'artista durante le notti romane.\nFerdinando Bologna invece, analizzando attentamente l'abbigliamento della donna, pervenne alla conclusione che la donna non aveva niente a che fare con le prostitute della Citt\u00e0 eterna, collocandosi invece tra le dame seguaci della moda in vigore nelle corti dell'Italia settentrionale nei primi decenni del Cinquecento, collocando quindi la datazione della tela tra il 1535 e il 1537. Si \u00e8 cercato allora di trovare un nome nella nobilt\u00e0 parmense dell'epoca, ma nessuno dei tentativi finora intrapresi ha dato frutto indiscutibile (Lavice, 1862, Spinazzola, 1894, Rossi, 1980, Bertini, 2002). Alcuni hanno pensato a Ottavia Camilla Baiardi, nipote di Elena e Francesco Baiardi, amici e committenti dell'artista; essa and\u00f2 in sposa quattordicenne al conte Magrino Beccaria, cantata poi dai poeti per il suo fascino e la sua allegria.\nLa fanciulla, molto somigliante all'angelo posto alla sinistra della \"Madonna dal collo lungo\" (1534) degli Uffizi di Firenze, \u00e8 ritratta su sfondo scuro \u00e8 tagliata all'altezza delle ginocchia, secondo un nuovo formato verticale che si trova anche nel \"Ritratto di Pier Maria Rossi di San Secondo\". La donna, dalla corporatura esile rispetto all'ampiezza della veste, ha i capelli raccolti in un'elaborata acconciatura con diadema e indossa due orecchini con pendente. Guarda verso lo spettatore con uno sguardo carico di intensit\u00e0, e porta una mano al petto, con anello al mignolo, mentre l'altra indossa un guanto e, stringendo l'altro guanto, regge anche una pelliccia di visone appoggiata elegantemente sulle spalle. Il vestito \u00e8 \"alla francese\", con una tunica fatta di stoffe pregiate, intessute d'oro, e le maniche a sbuffo sulle spalle, che diventano pi\u00f9 aderenti lungo il braccio. Il polsino \u00e8 pieghettato e ricamato. Una catena pende accanto alla scollatura. Indossa anche un grembiule finemente ricamato (lo \"zinale\"), un dettaglio presente anche nella \"Schiava turca\".\nLa sua figura \u00e8 un'apparizione improvvisa e inquietante, dal naturalismo solo apparente, negato dall'ingrandimento \"allucinante di tutto il braccio e la spalla destra, su cui la pelle di martora pesa a dismisura, la deformazione abnorme che codesta spaurita, dall'aria consunta e rassegnata, ostenta come un penoso sfallo di natura\". Ma tali incongruenza sono attenuate e messe in secondo piano dalla bellezza verginale e pudica della fanciulla, la sua sobriet\u00e0 davanti a tanto sfarzo sartoriale, la sua aristocraticit\u00e0 innata.\nMedia.\nNell'episodio \"La ragazza di Renoir\" della IV stagione della serie televisiva \"Una mamma per amica\", Antea viene interpretata dall'attrice statunitense Alexis Bledel (Rory) nella riproduzione \"vivente\" del quadro, annunciata dal personaggio di Taylor con puntuali note: \u00abSi tratta di un dipinto del maestro italiano Girolamo Parmigianino. Nacque a Parma e si form\u00f2 alla scuola manierista diventando un grande ritrattista, fondendo uno stile sensuale con la classicit\u00e0 di Raffaello, come potrete vedere nel \"Ritratto di una giovane ragazza chiamata Antea\"\u00bb.\n\"Nel nome di Antea\" \u00e8 un film di genere documentario del 2018, diretto da Massimo Martella, in cui Antea racconta in prima persona di come, insieme ad altre opere d'arte italiane, \u00e8 riuscita ad uscire indenne dalla Seconda Guerra Mondiale"}
{"id": "1879985", "revid": "176990", "url": "https://it.wikipedia.org/wiki?curid=1879985", "title": "Neferites I", "text": ""}
{"id": "1879988", "revid": "183976", "url": "https://it.wikipedia.org/wiki?curid=1879988", "title": "Orlando Pirates", "text": ""}
{"id": "1879993", "revid": "107555491", "url": "https://it.wikipedia.org/wiki?curid=1879993", "title": "Alexis", "text": ""}
{"id": "1879995", "revid": "35813", "url": "https://it.wikipedia.org/wiki?curid=1879995", "title": "Jalal al-Din Muhammad Rumi", "text": ""}
{"id": "1879997", "revid": "124857836", "url": "https://it.wikipedia.org/wiki?curid=1879997", "title": "Giornata mondiale della giovent\u00f9 2011", "text": "La XXVI Giornata mondiale della giovent\u00f9, ossia la 26\u00aa edizione dell'incontro internazionale dei giovani cattolici, si \u00e8 tenuta dal 16 al 21 agosto 2011 a Madrid. Il tema dell'incontro \u00e8 stato \"Radicati e fondati in Cristo, saldi nella fede\" (Col 2,7).\nPer la seconda volta il raduno \u00e8 stato ospitato in Spagna: nel 1989 la IV GMG fu celebrata a Santiago di Compostela.\n\u00c8 stata l'ultima edizione a vedere la partecipazione di papa Benedetto XVI, che rinunci\u00f2 all'ufficio di romano pontefice il 28 febbraio 2013.\nOrganizzazione.\nLa sede della XXVI Giornata mondiale della giovent\u00f9 \u00e8 stata ufficializzata da papa Benedetto XVI il 20 luglio 2008, durante la celebrazione di chiusura della Giornata mondiale della giovent\u00f9 2008 di Sydney con queste parole:\nLa veglia e la messa finale si sono svolte all'aeroporto militare Cuatro Vientos, a sud della capitale.\nInno.\nL'inno della manifestazione, \"Firmes en la fe\", \u00e8 stato composto da Enrique V\u00e1zquez Castro, sacerdote di Vitoria e compositore di musica ecclesiastica, ed \u00e8 stato approvato dai membri del Pontificio consiglio per i laici, il dicastero Vaticano responsabile delle GMG, il 26 maggio 2010. L'autore delle parole \u00e8 C\u00e9sar Franco, vescovo ausiliare di Madrid.\n\u00c8 composto di sette strofe e il ritornello \u00e8 ispirato al tema della GMG \"Radicati e fondati in Cristo, saldi nella fede\", passo della Bibbia contenuto nella Lettera di San Paolo ai Colossesi.\nIndulgenza plenaria.\nIl Papa ha concesso l'indulgenza plenaria ai pellegrini cattolici che sono stati presenti a tale evento. L'indulgenza \u00e8 stata acquisita anche dai fedeli che hanno pregato per la buona riuscita di questo incontro e per i fini spirituali dello stesso, pur non essendo fisicamente nella capitale spagnola. In questa occasione, la Santa Sede ha autorizzato i sacerdoti presenti ad assolvere dal peccato dell'aborto senza la necessit\u00e0 dell'autorizzazione vescovile.\nPatroni e intercessori.\nI principali patroni ed intercessori della GMG del 2011 sono:\nProgramma.\nLa GMG ha avuto inizio il luned\u00ec 15 agosto 2011 con l'accoglienza dei pellegrini che arrivavano a Madrid dai cinque continenti.\nNei tre giorni successivi (marted\u00ec, mercoled\u00ec e gioved\u00ec) i pellegrini suddivisi per gruppi linguistici hanno partecipato ad incontri di catechesi, presieduti da vescovi, incentrati su alcune parti del discorso del pontefice. Questi incontri si sono svolti principalmente nelle chiese, nelle scuole, negli auditori e nei centri sportivi di Madrid.\nGioved\u00ec 18 agosto.\nVerso le 12.00 del 18 agosto il Papa \u00e8 atterrato all'aeroporto di Madrid, ed \u00e8 stato accolto da una cerimonia di benvenuto nel padiglione di Stato.\nIn seguito si \u00e8 recato con la papamobile verso la nunziatura, dove ha alloggiato.\nVerso le 19.30 il Papa ha effettuato un giro per salutare i giovani pellegrini, passando per plaza de la Independencia e la Puerta de Alcal\u00e1, fino ad arrivare in Plaza de Cibeles.\nIn questa giornata di arrivo il pontefice ha auspicato un futuro migliore, da un punto di vista lavorativo, per i giovani superando il problema del precariato.\nVenerd\u00ec 19 agosto.\nIl venerd\u00ec il papa ha incontrato verso le 11.30 dapprima le giovani religiose nel patio dei re del monastero dell'Escorial, ed in seguito verso le 12.00 mille giovani professori universitari nella basilica.\nVerso le 19.30 si \u00e8 tenuta una Via Crucis in plaza de Cibeles, alla presenza del papa. In tale occasione, Benedetto XVI ha invitato i giovani a non fuggire dalla sofferenza e a rimanere vicini a chi \u00e8 meno fortunato. Tale condotta, secondo il Papa, \u00e8 uno dei messaggi fondamentali della passione di Ges\u00f9.\nOgni stazione della Via Crucis \u00e8 rappresentata da un carro della Settimana Santa spagnola, che raffigura la scena. Questi carri provengono da diverse parti della Spagna.\nSabato 20 agosto.\nLa mattinata del sabato si \u00e8 tenuta una messa per i seminaristi della cattedrale dell'Almudena. Verso le 19.30 il Pontefice ha fatto visita alla Fondazione istituto San Jos\u00e9, per poi recarsi in seguito anch'egli all'aeroporto.\nLa consueta veglia di preghiera si \u00e8 tenuta sabato verso sera, nella zona sud-est della capitale. A poco pi\u00f9 di mezz'ora dall'inizio la veglia \u00e8 stata interrotta per una decina di minuti a motivo di un improvviso nubifragio che ha impedito al papa di proseguire nella lettura del suo discorso, appena iniziata. Benedetto XVI ha deciso di rimanere sul palco nonostante la pioggia (\u00abNo, io rimango. Rimaniamo\u00bb avrebbe detto ai suoi collaboratori che indicavano la possibilit\u00e0 di ritirarsi) e al termine dell'acquazzone \u00e8 passato direttamente ai saluti nelle diverse lingue, rivolgendo ai giovani presenti queste parole: \u00abGrazie per questa gioia e resistenza, questa vostra forza, pi\u00f9 forte della pioggia. Il Signore con la pioggia manda molte benedizioni!\u00bb.\nNel discorso che non ha pronunciato, ma che viene dato per letto, il Papa ha toccato il tema della fedelt\u00e0 alla chiamata cristiana. Una forte critica \u00e8 stata sollevata nei confronti del relativismo, dilagante, secondo Benedetto XVI, nella societ\u00e0 contemporanea. Vi \u00e8 stata, inoltre, un'esortazione a restare saldi nella fede e a ricercare la propria vocazione con la preghiera (preghiera che deve avvenire, seguendo il modello di Santa Teresa di Ges\u00f9, come una conversazione con un amico).\nLa veglia \u00e8 seguita con un lungo momento di adorazione eucaristica silenziosa e l'atto di consacrazione della giovent\u00f9 al Sacro Cuore di Ges\u00f9. Dopo la benedizione, il papa ha rivolto ai pellegrini altre parole di saluto: \u00abCari giovani, abbiamo vissuto un'avventura uniti. Saldi nella fede in Cristo, avete resistito alla pioggia. Grazie per il sacrificio che state facendo e che senza dubbio offrirete al Signore. Vi ringrazio per il meraviglioso esempio che avete dato. Cos\u00ec come in questa notte, con Cristo potrete sempre affrontare le prove della vita. Non lo dimenticate!\u201d\u00bb Il papa ha fatto quindi sapere di essere orgoglioso dei giovani presenti alla veglia.\nDomenica 21 agosto.\nLa messa conclusiva si \u00e8 tenuta sempre presso l'aeroporto di Cuatro Vientos, dove i pellegrini hanno trascorso la notte dopo la veglia della sera precedente. Il Papa ha esortato i giovani a \"dare testimonianza della fede negli ambienti pi\u00f9 diversi, incluso dove vi \u00e8 rifiuto o indifferenza. Non \u00e8 possibile incontrare Cristo e non farlo conoscere agli altri, quindi non conservate Cristo per voi stessi, comunicate agli altri la gioia della vostra fede\". Hanno assistito alla celebrazione i reali di Spagna, re Juan Carlos e la regina Sofia. A causa del temporale del giorno precedente alcune delle 17 tende in cui si sarebbe dovuta svolgere l'adorazione notturna e in cui erano conservate le particole sono state danneggiate: per motivi di sicurezza \u00e8 stato bloccato l'accesso alle tende, come riferito dal portavoce papale padre Federico Lombardi, e dunque pochissimi ragazzi hanno avuto la possibilit\u00e0 di fare la comunione rispetto ai presenti.\nAl termine della Messa il Santo Padre ha annunciato che la successiva GMG si sarebbe tenuta nel 2013 a Rio de Janeiro (Brasile).\nVerso sera il Pontefice ha incontrato brevemente i volontari che hanno aiutato prima durante e dopo la GMG, presso la zona fieristica IFEMA, per poi dirigersi nuovamente presso l'aeroporto di Barajas dove in seguito ad un breve saluto ufficiale \u00e8 ripartito per ritornare a Roma.\nAspetti logistici.\nPer usufruire dei pasti, i partecipanti alla GMG (evento completo) hanno ricevuto un carnet con ticket staccabili per ognuno dei pasti di ogni giorno (colazione, pranzo e cena) e un ticket per il picnic del weekend (pranzo di sabato, cena e colazione). La colazione veniva distribuita nei luoghi in cui i pellegrini erano alloggiati.\nA differenze delle scorse edizioni della GMG (durante le quali i pasti venivano preparati da una ditta che aveva ricevuto l'appalto e che organizzava in vari punti delle citt\u00e0 appositi luoghi in cui cucinava e distribuiva i pasti) a Madrid l'organizzazione ha stipulato convenzioni con diversi ristoranti, bar, self service, fast food: i pellegrini potevano recarsi in ognuno di questi luoghi, riconoscibili in quanto esponevano sulla porta un adesivo, e, dietro presentazione del ticket, ricevevano il pasto.\nTutti i partecipanti (compresi quelli della sola notte) hanno poi ricevuto un abbonamento per accedere liberamente ai mezzi pubblici della capitale.\nImpatto economico e costi.\nI costi per l'organizzazione della manifestazione secondo gli organizzatori della Giornata mondiale della giovent\u00f9 sono ammontati a 50 milioni di Euro.\nSecondo il sindacato CGT la spesa reale per i contribuenti ammonta invece a circa 100 milioni fra sicurezza, locali e spazi pubblici messi a disposizione, aiuti di vario tipo, sgravi fiscali.\nJos\u00e9 Blanco, portavoce del governo spagnolo, ha affermato che \"\u00e8 vero che [la GMG] comporta alcuni costi, ma anche ricavi significativi e, in ultima analisi, ponderando entrambi, non sar\u00e0 un costo per lo Stato\".\nTerminata la Giornata, la Camera di Commercio di Madrid ha stimato in 160 milioni di euro il beneficio portato in questi giorni alla capitale. La Confederazione del Commercio di Madrid (COCEM) nello stesso tempo ritiene che l'impatto economico \u00e8 stato basso, ma che \u00e8 stata data una buona immagine di Madrid che si ripercuoter\u00e0 positivamente a lungo termine.\nSecondo l'Associazione delle Imprese di Ospitalit\u00e0 di Madrid \"La Vi\u00f1al\", sono stati firmati 2479 accordi tra ristoranti e la Conferenza Episcopale per lo scambio dei ticket per i pasti speciali per i pellegrini. Sono stati erogati 3 milioni di pasti tra pranzi e cene, a 6,5 euro l'uno, per un totale di 22,5 milioni di euro di entrate. Inoltre sono distribuiti 1,7 milioni di colazioni nei luoghi che ospitavano a 1,65 euro per unit\u00e0, con un introito di 2,8 milioni di euro. La COCEM stima l'introito del men\u00f9 del pellegrino in 39 milioni di euro.\nA distanza di mesi, nel novembre 2011, l'organizzazione che aveva in carico il compito di organizzare e coordinare la rete di mense per i pellegrini, la \"Federaci\u00f3n Espa\u00f1ola de Cadenas de Restauraci\u00f3n Moderna\" (FEHRCAREM), ha protestato pubblicamente a nome delle imprese di ristorazione coinvolte per il mancato saldo di 6 milioni di euro in buoni pasto dovuti dagli organizzatori della GMG.\nInoltre, gli hotel di Madrid hanno registrato una crescita significativa nel numero di occupazioni, raggiungendo il 70% in una settimana rispetto all'usuale 40%. Tuttavia, altri settori economici non hanno registrato benefici, come il settore dell'intrattenimento notturno e il settore dei taxi. Quest'ultimo, secondo il presidente di AGETAXI \u00e8 stato penalizzato dalla riduzione del traffico che si \u00e8 verificato nella capitale spagnola, cos\u00ec come dal basso prezzo dei trasporti.\nContestazioni.\nDurante i giorni in cui si \u00e8 svolta la GMG si \u00e8 assistito, per la prima volta, ad una protesta organizzata contro l'evento da parte di associazioni laiche, gruppi di atei e di organizzazioni per i diritti civili e degli omosessuali, nonch\u00e9 di gruppi di cittadini critici verso la Chiesa cattolica, e gli \"indignados\", il movimento giovanile che il 15 maggio 2011 ha dato vita ad una larga mobilitazione di protesta pacifica dal basso contro il governo spagnolo di fronte alla grave situazione economica in cui versa il paese.\nAlle marce di protesta contro la GMG e contro i costi sostenuti dallo Stato spagnolo nell'organizzazione dell'evento hanno partecipato migliaia di persone. Durante i cortei si sono verificati scontri verbali con i pellegrini e numerose cariche da parte della polizia contro i manifestanti. In seguito a questi eventi, il Difensore del Minore di Madrid ha aperto un'inchiesta in relazione a possibili reati di minaccia e violenza compiuti contro giovani pellegrini.\nSempre durante la GMG le autorit\u00e0 spagnole hanno arrestato (e successivamente rilasciato dopo avergli ritirato il passaporto con l'obbligo di firma) uno studente, Jos\u00e9 P\u00e9rez Bautista, sospettato di voler preparare un attentato (annunciato dal giovane su alcuni internet-forum cattolici) contro i manifestanti anti-Papa mediante un ordigno chimico. La polizia oltre a fermare preventivamente il giovane ha anche sequestrato appunti su processi chimici ritenuti non legati ai suoi studi."}
{"id": "1880001", "revid": "121626031", "url": "https://it.wikipedia.org/wiki?curid=1880001", "title": "Bandiera della Virginia", "text": "La bandiera della Virginia \u00e8 composta dallo stemma dello Stato su uno sfondo blu. La versione attuale della bandiera venne adottata all'inizio della guerra civile americana nel 1861\nNella parte inferiore dello stemma compare il motto latino \"Sic semper tyrannis\" (\"Cos\u00ec sempre ai tiranni\"), attribuito a Bruto, che l'avrebbe pronunciato durante l'assassinio di Gaio Giulio Cesare. All'interno di esso, invece, \u00e8 raffigurata una donna abbigliata alla maniera delle Amazzoni, personificazione della virt\u00f9 e dello Stato della Virginia, ai cui piedi giace un uomo prostrato a terra, che rappresenta la tirannia e che tiene nella mano sinistra una catena e in quella destra una frusta.\nOrigini della bandiera.\nLe truppe Confederate al comando del Generale G.T. Beauregard aprirono il fuoco su Fort Sumter nel porto di Charleston, Carolina del Sud, il 12 aprile 1861. Il forte capitol\u00f2 il giorno successivo e il 15 aprile 1861 il Presidente USA Abraham Lincoln chiese 75.000 volontari per invadere gli Stati Confederati.\nDue giorni dopo la richiesta di volontari di Lincoln, la Convenzione della Virginia approv\u00f2 \"Un'Ordinanza di denuncia della ratifica della Costituzione degli Stati Uniti d'America da parte dello Stato della Virginia, e di riassunzione di tutti i poteri e i diritti garantiti da quella Costituzione.\"\nLa secessione della Virginia non fu formalmente completa fino alla ratifica dell'elettorato il quarto gioved\u00ec di maggio 1861. Ancora la Convenzione mise ai voti l'unione della Virginia agli Stati Confederati e adott\u00f2 altre misure che indicavano chiaramente come non vi fossero dubbi sul risultato del referendum di maggio. Fra le ordinanze approvate dalla Convenzione ve ne \u00e8 una adottata il 30 aprile 1861, intitolata:\nN. 33 - ORDINANZA per stabilire una Bandiera per questa Comunit\u00e0.\n\"Sia ordinato dalla Convenzione della Comunit\u00e0 della Virginia che la Bandiera di questa Comunit\u00e0 sar\u00e0 da ora in poi fatta di stamina, ed avr\u00e0 un campo azzurro scuro con un cerchio bianco al centro,sul quale sar\u00e0 dipinto o ricamato,in modo da vedersi ugualmente da ambo le parti, lo Stemma dello Stato, come descritto nella Convenzione del millesettecentosettantasei per un lato del Sigillo, e cio\u00e8:\"\n\"\"La Virt\u00f9, il genio della Comunit\u00e0, abbigliata come un'Amazzone, appoggiata ad una lancia con una mano, e recante una spada nell'altra, e calpestante la tirannia, rappresentata da un uomo prostrato, una corona caduta dal suo capo, una catena spezzata nella sua mano sinistra e un flagello nella destra. Nell'esergo la parola Virginia sul capo della Virt\u00f9, e al di sotto le parole \"Sic Semper Tyrannis.\" Questa Bandiera sar\u00e0 conosciuta e rispettata come la Bandiera della Virginia.\"\n\"Il Governatore regoler\u00e0 a sua discrezione la grandezza e le dimensioni della Bandiera appropriate rispettivamente per forti, arsenali e pubblici edifici, per navi da Guerra e marina mercantile, per truppe in campagna e per ogni altro scopo; le quali regolazioni saranno da lui pubblicate e proclamate a seconda delle esigenze.\"\n\"Questa Ordinanza entrer\u00e0 in vigore alla sua approvazione.\"\nSebbene il Governatore della Virginia fosse stato autorizzato a \"regolare la grandezza e le dimensioni\" delle diverse Bandiere militari da farsi in base a questa ordinanza, fra maggio e settembre 1861 il Governatore Letcher fece pochi sforzi per definire le caratteristiche delle Bandiere militari di Stato. Due Bandiere (una per l'Arsenale di Richmond ed una per il Campidoglio) furono ordinate a George Ruskell il 2 maggio 1861, ma per i successivi quattro mesi l'approvvigionamento e la definizione della Bandiera di Stato furono lasciati a singoli artisti e ad appaltatori privati. In aggiunta a Ruskell, le ditte che produssero Bandiere di Stato per le Compagnie di Volontari e per alcuni Reggimenti comprendevano J.W. Belote di Norfolk, Virginia e probabilmente Charles A. Delano di Petersburg.\nOgnuno di questi produttori abitualmente seguiva modelli e dimensioni di propria scelta. Quelle fatte da Ruskell incorporavano lo Stemma di Stato su un solo lato del campo. Lo stesso per quelle fatte da Belote.\nNel settembre 1861 il Governatore della Virginia finalmente assunse il controllo autorizzato dall'ordinanza di adozione. Cercando un sostituto per la Bandiera Nazionale Confederata del 1\u00b0 modello, che era risultata cos\u00ec sconcertante sul campo alla prima battaglia di Manassas (per i federali prima battaglia di Bull Run), il Generale Joseph E. Johnston richiese a ciascuno Stato di provvedere Bandiere di Stato per le loro unit\u00e0 militari in campagna. Solo la Carolina del Nord e la Virginia avrebbero soddisfatto questa richiesta.\nIl Governatore Letcher deleg\u00f2 la responsabilit\u00e0 di rifornire la Bandiera di Stato della Virginia per le unit\u00e0 militari al Segretario di Stato, George W. Munford. Per il materiale Munford si rivolse ai fornitori di Richmond, acquistando stoffa di lana merino azzurro scuro e bianca da J.B. Ferguson, M. Mittedorfer, M. Rosenbaum, and Thomas Smith, mentre la frangia di seta bianca fu acquistata da George Ruskell. Cinquanta aste per le prime Bandiere furono fatted a West &amp; Co., mentre L.L. Barnes forn\u00ec le finiture di ottone per le aste.\nPer produrre effettivamente le Bandiere George Munford si rivolse alla propria famiglia, primariamente alle sue sei figlie, che assieparono tutte le Bandiere fatte fino al tardo 1863. Per nascondere queste Signore al \"mondo degli affari \" (o evitare che sembrasse nepotismo), Munford fece s\u00ec che i pagamenti per la manifattura di queste Bandiere fossero incanalati attraverso John R. Thompson, il quale accettava il pagamento \"per conto di una societ\u00e0 di Signore\" e che inoltre provvide le coperture di lino per le Bandiere. Thompson ricevette il pagamento per 20 Bandiere il 13 novembre 1861, per altre 8 Bandiere di fanteria e 4 di cavalleria il 20 dicembre 1861 e per ulteriori 20 Bandiere di fanteria e 4 di cavalleria il 10 aprile 1862.\nNello stesso periodo Hugh P. Keane, un artista di Richmond, fu pagato per dipingere lo Stemma sul disco bianco centrale di queste Bandiere. Il 24 dicembre 1861, considerevolmente dopo l'effettiva consegna delle Bandiere, Keane fu pagato per aver decorato 25 Bandiere di fanteria. Il 20 marzo 1862 Keane fu pagato per 49 Bandiere di fanteria e 8 di cavalleria, per un totale di 74 Bandiere di fanteria e 8 di cavalleria. Si pensa che un mancato pagamento a Thompson sia la causa della differenza fra le 74 Bandiere di fanteria dipinte da Keane e le 48 pagate alle sorelle Munford. Il conto per le 8 Bandiere di cavalleria ritorna su ambedue le serie di fatture.\nQueste Bandiere di Stato per la fanteria del 1861 e 1862 generalmente misuravano circa 4.5 piedi all'inferitura per 5.25 - 6 piedi, oltre ai 2\" della frangia bianca che decorava solo il lato pi\u00f9 esterno. Ambedue i dischi di lana merino bianca da 31\u00a0\u2013 33\" inseriti sul campo azzurro portavano un'interpretazione a colori dello Stemma di Stato, con un cartiglio rosso superiore recante il nome dello Stato \"VIRGINIA\" in lettere bianche ed un cartiglio azzurro sotto lo Stemma, con il motto dello Stato, anche in lettere bianche. Le otto Bandiere di cavalleria misuravano solo 2.25 piedi all'inferitura per 2.5 piedi.\nLe prime Bandiere furono consegnate direttamente dal Governatore alle unit\u00e0 della Virginia in notevoli cerimonie a Centreville, Virginia il 30 ottobre 1861. Successivamente le Bandiere furono spedite per espresso ai Colonnelli delle unit\u00e0 in campagna o ai loro Generali Comandanti.\nSebbene la maggior parte di queste Bandiere venisse ritirata quando nel 1862 fu ordinato che la Bandiera di Battaglia sostituisse tutte le alter Bandiere, nella parte occidentale della Virginia la Bandiera di Stato continu\u00f2 ad essere utilizzata, sia come Bandiera principale del Reggimento o battaglione sia in congiunzione con la Bandiera Nazionale. Con l'assunzione del comando di queste forze da parte del Generale Breckenridge nel tardo 1863, furono ordinate nuove Bandiere di Stato. Per queste Bandiere lo Stato aveva importato una grande quantit\u00e0 di lana merino e frangia di seta dalla Francia attraverso Bermuda a met\u00e0 1863. Poich\u00e9 le figlie di Munford avevano apparentemente cessato la loro produzione di Bandiere, lo Stato si rivolse ad una nuova combinazione di talenti. Per la manifattura delle Bandiere il Governatore Letcher mise sotto contratto Rosetta Hunter. Il 17 dicembre 1863 Rosetta Hunter fu pagata per 7 Bandiere d fanteria e 4 di cavalleria. \u00c8 probabile comunque che ne avesse prodotte delle altre anche prima.\nL'artista che decor\u00f2 il disco bianco centrale di queste Bandiere fu John Vanni. L'applicazione dello Stemma di Stato sulle undici Bandiere fatte dalla Signora Hunter fu saldata a Vanni il 4 dicembre 1863. Comunque questo non era il primo lavoro di Vanni. Il 13 novembre 1863 era stato pagato per aver \"dipinto quattro Bandiere reggimentali per le Truppe dello Stato\". Il 25 febbraio 1864 egli sarebbe stato pagato anche per aver \"dipinto ed iscritto una Bandiera di Stato per il 36\u00ba Reggimento Volontari della Virginia\" (questa Bandiera sarebbe stata catturata a Winchester il 19 settembre 1864.)\nLe Bandiere di Stato Hunter-Vanni differiscono considerevolmente nelle dimensioni, con l'inferitura variante da 4.25 a 5 piedi e la lunghezza da 6 a 7 piedi, esclusa la frangia bianca di seta. Il disco centrale bianco di 33\" di diametro reca lo Stemma di Stato con \"VIRGINIA\" dipinto su un cartiglio azzurro scuro in nero ombreggiato sopra lo Stemma ed il motto dello Stato in lettere nere ombreggiate su un cartiglio cremisi. Le Bandiere di cavalleria erano proporzionalmente pi\u00f9 piccole, misurando circa 2.5 piedi all'inferitura per 3 piedi.\nSebbene si pensi che Rosetta Hunter abbia cucito cinque Bandiere in pi\u00f9 rispetto alle undici accreditatele complessivamente con le fatture del 4 e dell'11 dicembre 1863, essa non avrebbe pi\u00f9 emesso fatture allo Stato per produzione di Bandiere fino al 24 febbraio 1865. A quella data, tramite il Segretario di Stato George W. Munford, fu pagata per \"la manifattura di 12 Bandiere di Stato.\" Al posto di Vanni, l'artista responsabile per queste Bandiere fu William B. Cox. Cox ricevette pagamenti per aver decorato il centro delle Bandiere di Stato il 13 maggio 1864 (per 2), il 19 maggio 1964 (5), il 19 gennaio 1865 (1), ed il 31 gennaio 1865 (5). Sebbene il conto delle Bandiere dipinte da Cox (13) non corrisponda a quello della Signora Hunter del 25 febbraio 1865 (per 12 Bandiere), si pensa che si tratti delle stesse Bandiere di Stato. Dimensioni ed altre caratteristiche di queste Bandiere del tardo periodo bellico devono ancora essere individuate."}
{"id": "1880004", "revid": "1793900", "url": "https://it.wikipedia.org/wiki?curid=1880004", "title": "Bandiera di Washington (stato)", "text": "La bandiera dello Stato di Washington raffigura lo stemma dello Stato (il ritratto di George Washington) su sfondo verde.\nLa bandiera venne adottata nel 1923, prima lo Stato non aveva una bandiera ufficiale.\n\u00c8 l'unica bandiera di uno Stato USA ad avere un'immagine di un presidente e lo sfondo verde nel disegno."}
{"id": "1880005", "revid": "1889177", "url": "https://it.wikipedia.org/wiki?curid=1880005", "title": "Grand Combin de Grafeneire", "text": "Il Grand Combin de Grafeneire (4.314 ) \u00e8 una montagna che si trova nelle Alpi Pennine occidentali tra la val di Bagnes e la valle d'Entremont, nei territori dei comuni di Bagnes, Liddes e Bourg-Saint-Pierre.\nCaratteristiche.\nQuesta vetta \u00e8 la pi\u00f9 alta del massiccio del Grand Combin ed in quanto tale costituisce la pi\u00f9 alta elevazione situata tra il Monte Bianco (4810\u00a0m) ed il Dent Blanche (4357\u00a0m). Si tratta di un vasto massiccio glaciale, nel suo versante settentrionale, e per alcune similitudini con alcuni passaggi storici del monte Bianco gli hanno fatto guadagnare la denominazione di \"Il Corridoio\" o \"Il muro della Costa\".\nIl Gran Combin de Grafeneire, \u00e8 la seconda vetta pi\u00f9 alta della Svizzera romanda.\nPrima ascensione - alpinisti e guide alpine.\nIl Combin de Grafeneire fu scalato il 30 luglio 1859 da: C. Sainte Claire de Ville Daniel, Emanuel e Gaspard Balleys, B. Dorsaz."}
{"id": "1880006", "revid": "102832", "url": "https://it.wikipedia.org/wiki?curid=1880006", "title": "Gran Combin de Grafeneire", "text": ""}
{"id": "1880008", "revid": "767487", "url": "https://it.wikipedia.org/wiki?curid=1880008", "title": "Bandiera del Rhode Island", "text": "La bandiera del Rhode Island \u00e8 composta da un'\u00e0ncora circondata da 13 stelle di color oro, adottata dallo Stato nel 1897. \u00c8 l'unica bandiera di uno Stato americano ad essere di forma quadrata.\nL'ancora simboleggia la speranza, mentre le tredici stelle sono riferite al fatto che il Rhode Island \u00e8 stato uno dei tredici stati che per primi hanno formato gli Stati Uniti, e il tredicesimo ad aver ratificato la Costituzione statunitense; in basso \u00e8 presente una banda azzurra con la scritta \"HOPE\", traducibile con \"Speranza\"."}
{"id": "1880012", "revid": "1632387", "url": "https://it.wikipedia.org/wiki?curid=1880012", "title": "Dialetto praghese", "text": "Il dialetto praghese (in praghese \"Pra\u015btina\" //, in ceco \"Pra\u017e\u0161tina\") \u00e8 un dialetto della lingua ceca, che si usa in tutta Praga e in Boemia Centrale.\nTratti grammaticali.\nAggettivi.\nNel dialetto praghese vi sono tre generi:\nNegli aggettivi maschili viene cambiato \"\u00fd\" con \"ej\":\nIn quelli neutri viene cambiato \"-\u00e9\" con \"-\u00fd\":\nAvverbi.\nNel dialetto praghese si avverbi normali formano:\nAggiunta di \"v-\".\nPrima di ogni parola che inizia con la lettera \"O\" si aggiunge \"v-\".\nPronuncia.\nLa pronuncia delle vocali si differenzia da tutti i dialetti slesi e moravi, che utilizzano vocali chiuse. Nel praghese, invece, si sostituisce:\nVerbi.\nNei alcuni verbi si cambiano in prima persona \"\u00ed\" \u2192 \"i\":\nElenco dei verbi cambiati: balim (\"impacco\"), cejtim (\"sento un tocco\"), fotim (\"fotografo\"), holim (\"rado\"), hostim (\"ospito\"), h\u00e1zim (\"butto\"), mluvim (\"parlo\"), nab\u00edjim (\"carico\"), pa\u0159im (\"gioco\"), p\u0159ich\u00e1zim (\"vengo\"), plachtim (\"veleggio\"), platim (\"pago\"), rozumim (\"capisco\"), sli\u0161im (\"sento un suono\"), st\u0159\u00edlim (\"sparo\"), vim (\"so\"), vidim (\"vedo\"), vlastnim (\"tengo\")\nLe coniugazioni dei verbi essere ed avere.\n\"Bejt\" (\"Essere\")\n\"M\u00edt\" (\"Avere\")\nEsempi.\n\"O\u0107e N\u00e1\u0161\" (\"Padre Nostro\").\nO\u0107e N\u00e1\u0161, jen\u010d se\u0161 na nebes\u00edch&lt;br&gt;\nPosv\u011b\u0165 si tvoje m\u00e9no&lt;br&gt;\nP\u0159i\u0165 tvoje kr\u00e1lovstv\u00ed&lt;br&gt;\nBu\u0165 tvoje v\u00fale&lt;br&gt;\nJako v nebi tak i na zemi&lt;br&gt;\nChleba n\u00e1\u0161 zdej\u0161\u00ed dej n\u00e1m neska&lt;br&gt;\nA vodpus\u0165 n\u00e1m na\u0161e viny&lt;br&gt;\nJako i my vodpou\u0161t\u00edme na\u0161im vin\u00edk\u00fam&lt;br&gt;\nA neuve\u0165 n\u00e1s f'poku\u0161en\u00ed&lt;br&gt;\nAle zbaf'n\u00e1s vodd'zl\u00fdho&lt;br&gt;\nProto\u017ee tvoje kr\u00e1lovstv\u00ed je moc i sl\u00e1va na v\u011bky.\nNote.\n "}
{"id": "1880018", "revid": "767487", "url": "https://it.wikipedia.org/wiki?curid=1880018", "title": "Bandiera della Pennsylvania", "text": "La bandiera della Pennsylvania raffigura lo stemma dello Stato, con due cavalli neri ai lati e un'Aquila testa bianca a sormontarlo su sfondo blu.\nLo scudo raffigura un galeone in mare aperto, e in basso due spighe di grano e un aratro a rappresentare la speranza nell'avvenire.\nEssa venne adottata nel 1799 e fu modificata nel 1906, per conformare il suo colore blu con il blu della bandiera statunitense."}
{"id": "1880020", "revid": "30753", "url": "https://it.wikipedia.org/wiki?curid=1880020", "title": "Dani Pedrosa", "text": ""}
{"id": "1880025", "revid": "37401", "url": "https://it.wikipedia.org/wiki?curid=1880025", "title": "Apposizione", "text": "Lapposizione (dal latino \"appos\u012dtio\", \"aggiunta\") \u00e8 una nozione della grammatica tradizionale che indica un'unit\u00e0 sintattica (composta di una sola parola o da un sintagma nominale o preposizionale) riferita ad un nome con cui stia in relazione di coreferenza.\nL'apposizione non ha autonomia semantica o sintattica e di norma serve in funzione attributiva, specificando la testa cui fa riferimento: ometterla non comporta dunque alcuna alterazione della grammaticalit\u00e0 di una frase. Pu\u00f2, come l'attributo, dipendere sintatticamente sia da un soggetto che da un complemento.\nDi seguito alcuni esempi in lingua italiana:\nIn italiano (e in alcune altre lingue neolatine) l'apposizione pu\u00f2 sia precedere sia seguire la testa cui si riferisce: se \u00e8 un titolo professionale di norma la precede:\nNel caso in cui un titolo professionale segua la testa, perde l'articolo:\nPi\u00f9 spesso l'apposizione segue la testa e, in questo caso, pu\u00f2 essere introdotta da preposizione, caratterizzandosi da determinatore della testa:\nLa linguistica moderna ha criticato la nozione di apposizione in quanto controversa. In particolare, nei casi di sintagmi costituiti da due nomi, di cui uno proprio o un numerale, appare oscuro il criterio secondo cui si individua la testa e, reciprocamente, l'apposizione."}
{"id": "1880026", "revid": "174925", "url": "https://it.wikipedia.org/wiki?curid=1880026", "title": "Sarcofago degli sposi", "text": "Il sarcofago degli sposi \u00e8 un sarcofago etrusco in terracotta che risale al VI secolo a.C., conservato nel Museo nazionale etrusco di Villa Giulia a Roma.\nDescrizione.\nLa scultura ritrae una coppia di sposi sdraiati in un triclinio a un banchetto. Entrambe le figure hanno i capelli lunghi, gli occhi allungati. La donna indossa un copricapo caratteristico e un paio di sandali ai piedi, mentre il marito presenta una barba lunga e appuntita. Le braccia bianche della donna rappresentano la sua importanza a livello politico e sociale. La realizzazione del sarcofago richiese la ricerca di pi\u00f9 pezzi, poi uniti, modellati e dipinti con l'aggiunta di dettagli.\nLa scultura fu ritrovata in 400 frammenti nel 1881 durante scavi nella necropoli della Banditaccia a Cerveteri. \nI due coniugi sono raffigurati semidistesi su una \"kl\u00ecne\" (pronuncia: cl\u00ecne), un letto a piazza matrimoniale di bronzo ricoperto di stoffe e cuscini, sopra il quale gli ospiti si adagiavano durante le feste. Questa \"kl\u00ecne\" si presenta con zampe a volute e gli sposi giacciono su un materasso munito di coperta e cuscino, in posizione di perfetta parit\u00e0, come se partecipassero ad un banchetto. La posizione di rilevanza della donna nella societ\u00e0 non fu ripresa dai Romani, che non ammettevano le donne al convivio, se non in epoca imperiale.\nUn sarcofago simile, gi\u00e0 appartenente alla collezione di Giovanni Pietro Campana, si trova al Museo del Louvre a Parigi, acquisito a seguito della messa in asta dell'intera raccolta del Campana. "}
{"id": "1880027", "revid": "767487", "url": "https://it.wikipedia.org/wiki?curid=1880027", "title": "Bandiera del New Jersey", "text": "La bandiera del New Jersey \u00e8 composta dallo stemma dello Stato su sfondo camoscio.\nLa bandiera venne adottata dall'assemblea dello Stato l'11 marzo 1896.\nIl colore della bandiera deriva dal colore del New Jersey Continental Line, colore che venne imposto nel 1779 da George Washington."}
{"id": "1880029", "revid": "547034", "url": "https://it.wikipedia.org/wiki?curid=1880029", "title": "Humber (azienda)", "text": "La Humber \u00e8 stata una casa automobilistica britannica attiva tra il 1898 ed il 1976. Fondata nel 1868 da Thomas Humber come azienda produttrice di biciclette, dal 1896 realizz\u00f2 anche modelli di motociclette, mentre due anni dopo inizi\u00f2 l'assemblaggio di autovetture. Ha anche prodotto diversi modelli di veicoli militari che furono impiegati nella seconda guerra mondiale.\nAcquisita nel 1930 dall'azienda automobilistica Rootes, nel 1968 entr\u00f2 a far par parte del gruppo Chrysler. Automobili con marchio Humber furono prodotte fino al 1976.\nStoria.\nLa Humber nacque nel 1868 a Kingston upon Hull come attivit\u00e0 artigianale fornitrice di componenti di biciclette. Questi ultimi erano poi venduti alla Campion, che si occupava dell'assemblaggio finale dei velocipedi. Poco dopo la fondazione, la Humber si trasfer\u00ec a Beeston. Nel 1871 l'azienda fondata da Thomas Humber inizi\u00f2 a produrre biciclette con marchio proprio. Le biciclette Humber ebbero un tale successo che nel 1873 l'azienda predispose il suo primo catalogo illustrato: i velocipedi Humber diventarono sinonimo di qualit\u00e0 e perfezione tecnica.\nNel 1877 Thomas Humber divent\u00f2 socio con Thomas Marriott e Fred Cooper; questo sodalizio dur\u00f2 solo qualche anno per divergenze sulle strategie produttive da adottare. Thomas Humber era infatti pi\u00f9 focalizzato sulla ricerca quasi esasperata della qualit\u00e0 di fabbricazione anche a discapito della tempistica di produzione, mentre Marriott e Cooper erano pi\u00f9 attenti alle tempistiche di consegna e agli aspetti commerciali. Nel 1887 Thomas Humber vendette l'azienda da lui fondata a Joseph Horton: seguit\u00f2 comunque a dirigerla fino al 1892, quando cedette la guida a Harry Lawson e a Edward Pennington.\nLawson e Pennington brevettarono molte novit\u00e0 meccaniche che portarono al lancio del primo modello di motocicletta (1896) e, in seguito, della prima automobile Humber (1898). Il primo modello di autovettura Humber, in particolare, fu un veicolo a tre ruote.\n\u00c8 di questi anni la fondazione dello stabilimento di Coventry, che divenne poi la sede principale della Humber. La sede di Beeston produceva invece i modelli di lusso, tant'\u00e8 che questi erano conosciuti come \"Beeston-Humber\". Lo stabilimento di Beeston chiuse per\u00f2 i battenti nel 1908 dopo travagliate vicissitudini finanziarie: contestualmente venne per\u00f2 aperta una nuova fabbrica a Stoke, sobborgo di Coventry. Il nuovo stabilimento di Stoke impiegava 5.000 lavoratori e aveva una capacit\u00e0 produttiva di 150 automobili e di 1.500 motociclette a settimana.\nIl profitto della Humber crebbe dalle 16.500 sterline del 1905, alle 106.500 sterline del 1906 fino alle 154.400 sterline del 1907.\nIl primo modello di autovettura a quattro ruote venne realizzato nel 1901. Nello stesso anno fu assunto come ingegnere capo Louis Coatalen. Dal 1903 la produzione di automobili divent\u00f2 prioritaria rispetto alla fabbricazione di motociclette e biciclette, che furono gradatamente abbandonate. Fino alla prima guerra mondiale la gamma di autovetture prodotte dalla Humber andava dal 600 cm\u00b3 della Humberette al V6 da 6 litri di cilindrata montato su alcuni modelli. Nel 1913 la Humber divent\u00f2 la seconda maggior azienda automobilistica della Gran Bretagna dopo la Wolseley.\nNel 1925 la Humber introdusse il suo primo veicolo commerciale, il Commer, mentre nel 1928 rilev\u00f2 la casa automobilistica Hillman. Nel 1930 la Humber fu a sua volta acquisita dal gruppo Rootes: si dovr\u00e0 per\u00f2 aspettare il 1932 per la definitiva trasformazione della Humber in una semplice divisione del gruppo Rootes.\nDopo la seconda guerra mondiale i modelli pi\u00f9 importanti della Humber furono la Hawk e la Super Snipe. La prima montava un motore a quattro cilindri, la seconda a sei. Con i modelli prodotti in questo periodo la Humber divent\u00f2 famosa come casa automobilistica produttrice di autovetture con interni lussuosi e finiture accurate. Le auto montavano applicazioni meccaniche rare per l'epoca, come i freni a disco e il cambio automatico. Il modello di punta, l'Imperial, aveva anche la vernice metallizzata ed altre finiture di lusso.\nNel 1968 il gruppo Chrysler acquist\u00f2 la Humber e limit\u00f2 sempre pi\u00f9 la produzione di autovetture. Molti prototipi V8 di questo periodo esistono tuttora, e sono di propriet\u00e0 di collezionisti. L'ultimo modello con marca Humber fu la Sceptre, che usc\u00ec di produzione nel 1976 ponendo fine al marchio britannico.\nLe automobili.\nLe Humber oggi.\nIl pi\u00f9 grande museo del marchio \u00e8 il Marshalls Post-Vintage Humber Car Museum a Kingston upon Hull. Contiene ventuno esemplari datati dal 1932 al 1970, pi\u00f9 altri ventiquattro non restaurati.\nEra una Humber l'autovettura che trasport\u00f2 la regina madre Elisabetta durante una visita in Australia occidentale negli anni cinquanta. Il modello fu restaurato nel 2002 e oggi appartiene ad un collezionista privato.\nLe biciclette.\nCon il marchio Humber furono anche prodotte biciclette dal 1868 agli anni settanta. Uno dei modelli pi\u00f9 famosi fu la \"Humber Sport 3-speed\". Montava una forcella particolare chiamata \"duplex\" che era formata da due tubi distinti. All'interno della guarnitura era riprodotto il marchio dell'azienda, cinque persone in cerchio.\nDato che la produzione motoristica era diventata molto pi\u00f9 importante in termini di fatturato e vendite rispetto alla divisione ciclistica, quest'ultima fu ceduta nel 1932 alla Raleigh, che continu\u00f2 per qualche decennio a produrre biciclette con marchio Humber.\nLe motociclette.\nLa Humber fu un'azienda pionieristica anche nel campo della produzione di motociclette. Il primo modello di motocicletta fu costruito nel 1896; essenzialmente era una bicicletta Humber che montava un motore Pennington da 2 hp. La produzione di motociclette Humber cess\u00f2 nel 1930, con l'acquisto da parte del gruppo Rootes.\nDopo un periodo iniziale in cui furono prodotte motociclette con sviluppo meccanico e costruzione Humber, i modelli furono fabbricati su licenza Phelon &amp; Moore. I motori erano ad un cilindro con trasmissione a due velocit\u00e0. Il rapporto delle due societ\u00e0 termin\u00f2 nel 1905. In seguito furono prodotti motociclette con cilindrata di 496 c.c., 596 c.c. e 746 c.c.\nUn modello che montava un motore da 340 c.c., ideato da Pennigton, vinse il Junior TT 1911, il primo a svolgersi sul circuito del Mountain.\nAviazione.\nLa Humber produsse, negli anni precedenti alla prima guerra mondiale, anche aeroplani e motori aeronautici. Nel 1909 la Humber firm\u00f2 un contratto per produrre su licenza 40 esemplari del monoplano Bl\u00e9riot XI, che era mosso da un motore a tre cilindri.\nI veicoli militari.\nLa Humber realizz\u00f2 anche veicoli militari, che vennero utilizzati nella seconda guerra mondiale. Furono impiegati in vari teatri di guerra tra i quali la campagna del Nord Africa, lo sbarco in Normandia e la campagna d'Italia. In quest'ultimo caso fu utilizzato come veicolo da ricognizione dalle divisioni corazzate britanniche. Altri veicoli militari Humber furono impiegati nel cosiddetto \"corridoio iraniano\" attraverso il quale passavano i rifornimenti per l'Unione Sovietica.\nDopo la fine del conflitto vennero impiegati dalle unit\u00e0 britanniche dislocate in India e in Estremo Oriente. Furono anche impiegate dalle forze armate di altri Paesi come Egitto, Cipro, Burma, Sri Lanka, Messico, Portogallo, Danimarca, Belgio e Paesi Bassi. Molti furono utilizzati anche come bersagli nei poligoni militari.\nCirca 100 Humber Mk.IV furono utilizzati, con armamento modificato nel tempo, fino alla fine agli anni sessanta dalla Polizia di Stato italiana."}
{"id": "1880030", "revid": "1431409", "url": "https://it.wikipedia.org/wiki?curid=1880030", "title": "Frank John Hughes", "text": "Biografia.\nNativo del Bronx, Hughes ha studiato composizione jazz a Boston prima di avvicinarsi alla recitazione. Di origini irlandesi e italiane, \u00e8 conosciuto in patria soprattutto per il ruolo di \"Wild Bill\" Guarnere nella miniserie televisiva \"Band of Brothers - Fratelli al fronte\", prodotta nel 2001 da HBO, ambientata durante la Seconda guerra mondiale e vincitrice di Golden Globe e Emmy Awards.\nGiovane ma gi\u00e0 veterano del piccolo schermo per le numerose apparizioni in serie TV (tra cui \"Law &amp; Order\"), ha prestato il volto a Walden Belfiore ne \"I Soprano\", in cui entra in gioco solo nei 5 ultimi episodi, in tempo per commettere l'ultimo \"storico\" omicidio della serie, l'uccisione del boss Phil Leotardo, che chiude la cruenta guerra fra bande innescata nella sesta stagione.\nAl cinema ha avuto ruoli di caratterista, tra gli altri, in \"Bad Boys\", \"Fratelli\" di Abel Ferrara e in \"Prova a prendermi\" di Steven Spielberg (nel ruolo di Tom Fox): \u00e8 stato invece protagonista in \"Mr. Vincent\" (1997) (premio della critica al Sundance Film Festival). Nel 2008 ha preso parte a \"Sfida senza regole\", il film di Jon Avnet con Robert De Niro e Al Pacino.\nNegli ultimi anni si \u00e8 dedicato alla sceneggiatura di diversi progetti cinematografici.\nVita privata.\nPraticante del buddhismo, \u00e8 sposato dal 1987 con Jelena Hughes, da cui ha avuto un figlio. La coppia vive a Los Angeles.\nDoppiatori italiani.\nNelle versioni in italiano dei suoi film, Frank John Hughes \u00e8 stato doppiato da:\nDa doppiatore \u00e8 stato sostituito da:"}
{"id": "1880034", "revid": "1543377", "url": "https://it.wikipedia.org/wiki?curid=1880034", "title": "Bandiera di New York (stato)", "text": "La bandiera dello Stato di New York \u00e8 composta dallo stemma dello stato su sfondo blu scuro. Essa raffigura due sostegni:\nLo stemma reca scritta la parola latina \"Excelsior\", che significa \"pi\u00f9 alto\", \"superiore\". In inglese, spesso e volentieri questa frase viene tradotta come \"Ever Upward\", ovvero \"sempre pi\u00f9 in alto\".\nStoria ed evoluzione.\nLo stemma venne inizialmente adottato nel 1778, mentre la bandiera cos\u00ec come si presenta oggi \u00e8 una versione moderna di una bandiera dei tempi della Rivoluzione. Ancora oggi \u00e8 possibile vedere l'originale, conservata all'Albany Institute of History and Art.\nNel 1901, tuttavia, un decreto emanato il 22 aprile port\u00f2 ad alcune modifiche della bandiera, il cui colore pass\u00f2 dal camoscio al blu."}
{"id": "1880042", "revid": "1855146", "url": "https://it.wikipedia.org/wiki?curid=1880042", "title": "Santuario di Portonaccio", "text": "Il santuario di Portonaccio \u00e8 situato nei pressi dell'antica citt\u00e0 etrusca di Veio, a nord di Roma, ed era fra i pi\u00f9 venerati di tutta l'Etruria.\nLa costruzione risale ai primi decenni del VII secolo a.C. ma l'assetto finale \u00e8 raggiunto intorno alla met\u00e0 del V secolo a.C., dopo l'erezione nel 510 a.C. circa del tempio dedicato alla dea Menerva, la latina Minerva, ricordata da iscrizioni votive accanto ad altre divinit\u00e0.\nNegli scavi del santuario fu ritrovata la famosa statua fittile dell'Apollo di Veio, attribuito allo scultore etrusco Vulca."}
{"id": "1880043", "revid": "767487", "url": "https://it.wikipedia.org/wiki?curid=1880043", "title": "Bandiera del Michigan", "text": "La bandiera del Michigan \u00e8 composta dallo stemma dello stato su sfondo blu.\nLa bandiera venne adottata ufficialmente nel 1911."}
{"id": "1880044", "revid": "145585", "url": "https://it.wikipedia.org/wiki?curid=1880044", "title": "Chiesa di Santa Lucia ai Vergini", "text": ""}
{"id": "1880048", "revid": "47767", "url": "https://it.wikipedia.org/wiki?curid=1880048", "title": "Lori Lemaris", "text": "Lori Lemaris \u00e8 un personaggio di fantasia facente parte dei personaggi di contorno dei fumetti DC Comics con protagonista Superman. Lori \u00e8 una sirena proveniente da Tritonis, una citt\u00e0 sottomarina del continente perduto di Atlantide. Lei e Superman sono stati innamorati, ma quando lui le ha chiesto di sposarla, la sirena gli ha rivelato di non essere paralizzata in una sedia a rotelle, come fingeva, ma una sirena ed \u00e8 fuggita da lui rituffandosi in mare."}
{"id": "1880059", "revid": "123356528", "url": "https://it.wikipedia.org/wiki?curid=1880059", "title": "Gerald Home", "text": "Ha partecipato alle riprese di \"Star Wars: Episodio VI: Il ritorno dello Jedi\" nel ruolo di Tessek e di un ufficiale mon calamari.\nBiografia.\nHome \u00e8 nato e cresciuto a Belfast e all'et\u00e0 di sedici anni emigr\u00f2 seguendo la famiglia in Australia. Dopo gli studi si dedic\u00f2 sia alla carriera da attore che a quella di insegnante per tre anni, poi si trasfer\u00ec a Londra per continuare a studiare recitazione.\nDa allora come attore ebbe una carriera molto variegata. Partecip\u00f2 a numerose commedie come \"Sogno di una notte di mezza estate\" o \"L'isola del tesoro\", serie televisive e pubblicit\u00e0. Home fu l'originale Mr. Muscolo nello spot pubblicitario che ricorse per molto tempo in vari paesi del mondo.\nIl ruolo che gli viene maggiormente riconosciuto \u00e8 quello di Tessek, un Quarren nella cantina di Jabba the Hutt e del capitano Verrack, un ufficiale mon calamari nel film \"Il ritorno dello Jedi\".\n\u00c8 morto di cancro il 6 ottobre 2021.\nRapporto con i fan.\nHome prese parte a molte convention e meeting con i fan di \"Guerre stellari\". Fu membro onorario di molti gruppi, fra questi la Legione 501 e la Rebel Legion, Jedi Outcasts e l'Ass.ne C.le Allied Force Fan Club per l'Italia, e il Bydgoski Fan Klub per la Polonia.\nFu inoltre ambasciatore onorario dello SWORA (Star Wars Outer Rim Alliance), un'alleanza internazionale dei fan club di \"Guerre stellari\" di cui lui era cofondatore dal 2008."}
{"id": "1880061", "revid": "638792", "url": "https://it.wikipedia.org/wiki?curid=1880061", "title": "FBI nei Soprano", "text": ""}
{"id": "1880066", "revid": "104485", "url": "https://it.wikipedia.org/wiki?curid=1880066", "title": "Caimano", "text": ""}
{"id": "1880069", "revid": "1632387", "url": "https://it.wikipedia.org/wiki?curid=1880069", "title": "Return to Fantasy", "text": "Return to Fantasy \u00e8 l'ottavo album in studio del gruppo musicale rock britannico Uriah Heep pubblicato nel giugno 1975. Si tratta del primo album insieme al bassista John Wetton, subentrato a Gary Thain, uscito dal gruppo a causa dei suoi problemi di dipendenza all'eroina. L'album ricalca in parte le tematiche di \"The Magician's Birthday\": i singoli estratti furono \"Return to Fantasy\" e \"Prima Donna\"."}
{"id": "1880075", "revid": "123005935", "url": "https://it.wikipedia.org/wiki?curid=1880075", "title": "FIFA Junior Tournament 1950", "text": "La terza edizione del FIFA Junior Tournament si \u00e8 svolta in Austria dal 25 al 28 maggio 1950 e vi hanno preso parte le rappresentative di sei paesi.\nLa formula del torneo prevedeva un primo turno a eliminazione diretta, con successive semifinali e finale, a laurearsi campione d'Europa fu la selezione austriaca, che in finale sconfisse quella francese per 3-2.\nA causa del numero delle rappresentative, austriaci e francesi si qualificarono al secondo turno grazie a un bye.\nGli stadi.\nSono tre gli stadi scelti per ospitare la manifestazione:\nPrimo turno.\nAustria e Francia accedono al secondo turno usufruendo di un bye."}
{"id": "1880076", "revid": "39224", "url": "https://it.wikipedia.org/wiki?curid=1880076", "title": "Satellite al guinzaglio", "text": ""}
{"id": "1880077", "revid": "110157", "url": "https://it.wikipedia.org/wiki?curid=1880077", "title": "Ottawa Senators (1883)", "text": "Gli Ottawa Senators (ufficialmente Ottawa Hockey Club) furono una squadra dapprima amatoriale, successivamente professionale di hockey su ghiaccio con sede ad Ottawa, in Canada, esistita dal 1883 al 1954. Ha fatto parte della National Hockey League dal 1917 al 1954. La squadra ebbe diversi \"nomignoli\" nella sua storia, tra i quali \"Generals\" negli anni 1890-1900, \"Silver Seven\" nel periodo 1903\u20131907 e \"Senators\" dal 1901."}
{"id": "1880078", "revid": "1052247", "url": "https://it.wikipedia.org/wiki?curid=1880078", "title": "Yoshikage Kira", "text": " \u00e8 l'antagonista finale nella quarta serie del manga e anime \"Le bizzarre avventure di JoJo\": \"Diamond is Unbreakable\". Una versione alternativa del personaggio assume un ruolo importante all'interno dell'ottava serie del manga, \"JoJolion\", ambientata in un universo parallelo.\nBiografia.\nYoshikage Kira vive nella cittadina giapponese (fittizia) di Morio-cho ed \u00e8 un serial killer dotato di Stand. Figlio di genitori in et\u00e0 avanzata, il padre Yoshihiro mor\u00ec di tumore quando lui aveva 21 anni, mentre la madre mor\u00ec di cause naturali di l\u00ec a poco. Dal padre, che possedeva una delle Frecce donatagli da Enya Geil durante un viaggio in Egitto, ricever\u00e0 il proprio stand Killer Queen. Desidera pi\u00f9 di ogni altra cosa essere lasciato in pace, e per questo motivo cerca sempre di non attirare l'attenzione su di s\u00e9: nonostante sia molto intelligente e competente, continua a lavorare come un semplice impiegato, rifiutando ogni tipo di promozione. Non esce mai con nessuno, non si fa conoscere, rimane nell'ombra e non crea disturbo a nessuno; il suo unico \"difetto\" \u00e8 che ogni tanto le sue unghie crescono a dismisura, e quando questo succede lo assale un impulso omicida che lo porta a massacrare una vittima (sempre una donna, scelta per la bellezza delle sue mani) e a conservarne la mano portandola con s\u00e9 come un feticcio, almeno finch\u00e9 non si decompone perdendo la sua attrattivit\u00e0, viene rivelato pi\u00f9 in l\u00e0 nella storia che questo suo strano hobby \u00e8 maturato quando da piccolo ha visto le mani del dipinto della Gioconda mentre era al Museo del Louvre con i suoi genitori, ammise anche di essere rimasto talmente colpito da avere avuto un\u2019erezione.\nOltre a questi bizzarri raptus, la sua vita \u00e8 piatta e monotona: non si \u00e8 mai distinto in niente (nelle competizioni scolastiche arrivava sempre secondo o terzo) e come hobby ha quello di tagliarsi le unghie e annotarne la lunghezza come metodo divinatorio. La sua prima vittima, uccisa quando non possedeva ancora uno Stand, fu Reimi Sugimoto, una ragazza che viveva a Morioh, il cui fantasma abiter\u00e0 una via della citt\u00e0. Sar\u00e0 proprio lo spirito di Reimi ad avvisare Rohan Kishibe e Koichi Hirose che il suo assassino \u00e8 ancora in circolazione. Ad un certo punto del manga, quando la sua identit\u00e0 viene scoperta da Josuke Higashikata e compagni, \u00e8 costretto ad assumerne una nuova: gravemente ferito dopo uno scontro con Jotaro Kujo e Koichi Hirose, si fa cambiare le fattezze dall'estetista Aya Tsuji per mezzo dello stand Cinderella e prende il posto di un tranquillo padre di famiglia, Kosaku Kawajiri. Quando suo \"figlio\" Hayato comincer\u00e0 a sospettare di lui, svilupper\u00e0 un nuovo potere, da lui denominato Bites the Dust grazie alla Freccia, che usa su Hayato come garanzia per non farsi scoprire.\nNonostante il suo nuovo potere, egli verr\u00e0 scoperto da Josuke e dai suoi amici, aiutati da Hayato. Dopo un impegnativo scontro col protagonista, Kira, ormai ridotto allo stremo e circondato da avversari e testimoni, tenta di usare Bites the Dust su un'infermiera venuta a soccorrerlo, ma viene fermato da Jotaro e Koichi e muore definitivamente con il cranio schiacciato da un'autoambulanza, il cui autista non aveva notato l'assassino accasciato al suolo in fin di vita. Il suo fantasma finisce poi nel vicolo dove vive lo spirito della sua prima vittima, Reimi, che lo costringe a guardare nel vicolo dove \u00e8 vietato voltarsi: il suo corpo ed il suo stand vengono fatti a pezzi dalle mani fantasma che risiedono nel vicolo, le quali spediscono per sempre il killer nell'aldil\u00e0.\nNella breve storia Dead Man's Questions, scritta sempre da Araki, viene rivelato che, dopo gli eventi di Diamond is Unbreakable, lo spirito di Kira ha continuato a vagare per la terra privo di ricordi, si \u00e8 fatto assumere da un altro spirito e lavora come assassino di criminali/giustiziere, nel tentativo di trovare la felicit\u00e0.\nPersonalit\u00e0.\nKira \u00e8 solitamente una persona molto tranquilla ed estremamente sicura di s\u00e9, raramente perde il controllo delle sue azioni, e desidera pi\u00f9 di ogni altra cosa vivere una vita tranquilla e senza preoccupazioni, proprio per questo non ama mettersi in mostra. Sotto questa sua aria tranquilla tuttavia nasconde una personalit\u00e0 egocentrica, narcisistica e fortemente psicopatica, e se la situazione lo richiede non esita ad uccidere chiunque si metta sulla sua strada senza la minima piet\u00e0. A Kira non importa se le sue vittime siano persone buone o cattive; di conseguenza, non ha alcun senso di giustizia. Ciononostante, non \u00e8 del tutto privo di umanit\u00e0, come dimostra la sua preoccupazione per la \"moglie\" Shinobu Kawajiri quando questa viene ferita da Stray Cat.\nStand.\nIl suo Stand si chiama Killer Queen. \u00c8 un essere umanoide dal volto femmineo con gli occhi e le orecchie feline.\nOttenuto dopo che Kira \u00e8 stato colpito dalla Freccia, questo Stand ha inizialmente due poteri, anche se ne acquisisce un terzo in seguito a una seconda ferita infertagli dalla Freccia:\nCitazioni.\nSia lo stand di Kira che i suoi attacchi sono citazioni musicali che richiamano le omonime canzoni (Killer Queen, Sheer Heart Attack, Another One Bites the Dust) del gruppo musicale Queen.\nL'aspetto di Kira ricorda molto il cantante britannico David Bowie."}
