{"id": "1880080", "revid": "287204", "url": "https://it.wikipedia.org/wiki?curid=1880080", "title": "Fast Food Nation (saggio)", "text": "Fast Food Nation \u00e8 un saggio del giornalista statunitense Eric Schlosser, pubblicato nel gennaio del 2001. Il libro si occupa principalmente dell'industria del fast food, delle patatine fritte e della carne, correlate fra loro; illustra cosa c'\u00e8 di sbagliato, aggiungendo anche storie di persone direttamente collegate all'industria del fast food.\nIl libro ha suscitato molte polemiche a causa dei suoi contenuti.\nCapitoli.\nPrima Parte: American Way\nSeconda Parte: Ingredienti base\nEpilogo: Fate come vi pare\nRiassunto.\nIl libro ripercorre tutte le tappe dell'industria del fast food, racconta la storia dei pionieri dell'industria, come Ray Kroc, l'uomo che ha lanciato McDonald's, e J. R. Simplot, il \"barone\" della patatina fritta.\nOltre a inserire pezzi di storia, Schlosser critica tutta la struttura di una delle industrie pi\u00f9 potenti del mondo, esplora i segreti del fast food dalle fondamenta.\nRacconta anche le storie di alcuni lavoratori di McDonald's, lavoratori sfruttati dall'azienda che pensa solo al profitto e alla pubblicit\u00e0.\nI lavoratori nei McDonald's vengono fatti lavorare molto pi\u00f9 del dovuto, senza straordinario e con salari molto bassi.\nParla inoltre dell'addestramento che viene impartito ai manager, a loro volta viene detto loro come gestire la pubblicit\u00e0, che deve essere improntata tutta verso la vendita ai bambini. \nQuesta strategia \u00e8 usata da quasi tutte le industrie di fast food, indirizzare le vendite verso i bambini, tramite personaggi di fantasie come Ronald McDonald, e offrire giochi omaggio compresi nel menu, come ad esempio negli Happy Meal.\nL'autore critica inoltre l'espansione economica e territoriale che hanno fatto i fast food e a causa di essi, come dice Eric Schlosser, nessun privato potrebbe aprire un'azienda di ristorazione nel campo del fast food, dal momento che il mercato \u00e8 sotto il controllo delle multinazionali del fast food, infine accusa aziende come la McDonald's di aver deturpato gli spazi naturali per costruire filiali o fabbriche.\nDopo aver parlato direttamente delle aziende, Schlosser spazia anche sui fornitori delle aziende, come quelli delle patatine che, come l'autore ha potuto provare direttamente in una di queste aziende produttrici, aggiungono alle loro patate del sego di manzo per arricchirne il sapore.\nArriva anche a parlare dei metodi di lavorazione nelle aziende della carne, critica i metodi inumani con cui vengono trattati i lavoratori e parlando con alcuni di loro scopre che vengono sfruttati, vengono sottoposti a lavori molto duri, sono sottopagati e sono spesso vittime di incidenti anche mortali, soprattutto a causa di un inadeguato addestramento.\nSpesso capitano inoltre inconvenienti a cui l'autore ha assistito in prima persona, nel reparto di eviscerazione(quello in cui si estraggono gli organi interni), come intestini che si rovesciano nelle carcasse a causa della mancata preparazione dei lavoratori, oppure manzi che vengono abbandonati fuori, per strada anche per due settimane prima di essere lavorati.\nRacconta anche della sua esperienza in uno dei tanti impianti in cui si creano gli aromi per i cibi, si crea l'aroma degli hamburger, delle patatine e persino dei dentifrici.\nPer completare parla del McLibel, il processo contro McDonald's ad opera di due attivisti del London Greenpeace che avevano fatto girare un volantino contro McDonald's, in seguito al quale molte delle accuse fatte all'azienda sono state provate, specialmente lo sfruttamento dei lavoratori e la sbagliata pubblicit\u00e0 improntata verso i bambini.\nVarie volte nel libro vengono citati i danni alla salute provocati dal cibo di McDonald's e delle altre aziende di fast food e uno dei danni principali provocati in tutti questi anni \u00e8 probabilmente l'epidemia di , un batterio che si trova nella carne avariata, a causa del quale sono morti migliaia e migliaia di bambini.\nIl film.\nNel 2006 \u00e8 stato tratto anche un film omonimo diretto da Richard Linklater.\nIl film \u00e8 un ritratto del lato oscuro delle catene di fast food statunitensi, raccontato attraverso le vicende che ruotano attorno all'immaginaria catena Mickey's. A differenza del documentario \"Super Size Me\", diretto e interpretato nel 2004 da Morgan Spurlock, Linklater realizza un film drammatico in cui incrocia le vite di numerosi personaggi che ruotano attorno all'industria della macellazione bovina."}
{"id": "1880081", "revid": "1632387", "url": "https://it.wikipedia.org/wiki?curid=1880081", "title": "Wonderworld", "text": "Wonderworld \u00e8 il settimo album in studio del gruppo musicale rock britannico Uriah Heep pubblicato nel giugno 1974."}
{"id": "1880088", "revid": "1305772", "url": "https://it.wikipedia.org/wiki?curid=1880088", "title": "Sturgis", "text": ""}
{"id": "1880091", "revid": "1418004", "url": "https://it.wikipedia.org/wiki?curid=1880091", "title": "Bok Geo-il", "text": "Opere.\nMolti dei suoi lavori rientrano nel genere ucronistico.\nIl suo primo romanzo, \"Looking for an Epitaph\" (alla ricerca di un epitaffe) (\ube44\uba85\uc744 \ucc3e\uc544\uc11c, 1987), esplora la realt\u00e0 nel caso in cui Ahn Jung-Gun avesse fallito nel tentativo di uccidere Hirobumi Ito, portando cos\u00ec la Corea a rimanere una colonia giapponese fino ad oggi.\n\"Traveler of History\" (viaggiatore della storia) (\uc5ed\uc0ac\uc18d\uc758 \ub098\uadf8\ub124) narra invece di una storia del mondo alternativa, rivoluzionata dall'esistenza di un viaggio nel tempo.\nBok fu il primo scrittore coreano ad aver pubblicato una propria opera in formato elettronico. \u00c8 conosciuto anche per il suo sostegno ad introdurre la lingua inglese come lingua ufficiale della futura Corea."}
{"id": "1880095", "revid": "90919", "url": "https://it.wikipedia.org/wiki?curid=1880095", "title": "Dieta federale", "text": "Con Dieta federale ci si pu\u00f2 riferire a:"}
{"id": "1880097", "revid": "124123", "url": "https://it.wikipedia.org/wiki?curid=1880097", "title": "Matthew Pearl", "text": "Biografia.\nNasce a New York, ma cresce a Fort Lauderdale in Florida.\nNel 1997 si \u00e8 laureato con lode in Letteratura inglese e americana presso l'Universit\u00e0 di Harvard e nel 2000 in Legge presso Yale.\nPer i suoi saggi accademici ha vinto nel 1998 il \"Dante Prize\" della \"Dante Society of America\". Per la Modern Library \u00e8 il curatore della nuova edizione dell\"'Inferno\" di Dante tradotto da Henry Wadsworth Longfellow. \u00c8 stato curatore dell'edizione in inglese dei \"Delitti della Rue Morgue\" (\"Murders In The Rue Morgue\") di Edgar Allan Poe.\n\"Il Circolo Dante\", suo primo romanzo, \u00e8 entrato nella classifica dei bestseller del \"New York Times\" ed \u00e8 in corso di traduzione in molti paesi.\nAd esso son seguiti altri due testi, sempre di ambientazione storica, \"L'ombra di Edgar\" (2006) e \"Il ladro di libri incompiuti\" (2009)."}
{"id": "1880101", "revid": "1632387", "url": "https://it.wikipedia.org/wiki?curid=1880101", "title": "High and Mighty (Uriah Heep)", "text": "High and Mighty \u00e8 il nono album in studio del gruppo musicale britannico Uriah Heep, pubblicato nel giugno 1976. \u00c8 l'ultimo con David Byron alla voce."}
{"id": "1880104", "revid": "768068", "url": "https://it.wikipedia.org/wiki?curid=1880104", "title": "Tolomeo Apione", "text": "Biografia.\nFiglio di Tolomeo VIII e di una concubina, sal\u00ec al trono della Cirenaica alla morte del padre. Secondo la volont\u00e0 di questi, Apione, che non si spos\u00f2 e non ebbe figli, alla propria morte (96 a.C.) lasci\u00f2 il regno in eredit\u00e0 alla Repubblica romana."}
{"id": "1880105", "revid": "3082", "url": "https://it.wikipedia.org/wiki?curid=1880105", "title": "Prefettura al pretorio d'Oriente", "text": ""}
{"id": "1880110", "revid": "1543377", "url": "https://it.wikipedia.org/wiki?curid=1880110", "title": "Gottfrid Svartholm", "text": "\u00c8 cofondatore di The Pirate Bay insieme a Fredrik Neij e Peter Sunde ed \u00e8 co-proprietario di \"PRQ\", un Internet Service Provider.\n\u00c8 l'autore di \"Hypercube server\", l'ex BitTorrent tracker utilizzato in origine da The Pirate Bay ora sostituito con il software libero \"Opentracker\".\nNei film Good Copy Bad Copy, Steal This Film e TPB AFK, sono riportati dei frammenti di sue interviste riguardo al raid della polizia contro The Pirate Bay nel maggio 2006.\nSi autodescrive politicamente come un libertario ed \u00e8 membro del \"Classical Liberal Party\" in Svezia. \nIl 20 giugno 2013 \u00e8 stato condannato a due anni di prigione per le accuse di frode e hacking aggravato. Al termine di una complicata vicenda giudiziaria che ha coinvolto la giustizia di Svezia, Danimarca, Stati Uniti e Cambogia, nonch\u00e9 di tre processi con condanne scontate parte in Danimarca e parte in Svezia, Gottfrid Svartholm \u00e8 stato infine liberato il 26 settembre 2015."}
{"id": "1880111", "revid": "857138", "url": "https://it.wikipedia.org/wiki?curid=1880111", "title": "Reichsrat", "text": "Con Reichsrat ci si pu\u00f2 riferire a:"}
{"id": "1880119", "revid": "767487", "url": "https://it.wikipedia.org/wiki?curid=1880119", "title": "Fredrik Neij", "text": "Biografia.\nCofondatore di The Pirate Bay, \u00e8 anche proprietario dell'Internet Service Provider PRQ, che precedentemente ospitava The Pirate Bay.\nIn Good Copy Bad Copy e Steal This Film, sono riportati dei frammenti di un'intervista condotta su Neij riguardo al raid della polizia contro The Pirate Bay nel maggio 2006.\nSu di lui pendeva un mandato di arresto internazionale emesso dalla Svezia, che da anni sta cercando di far tornare Neij in patria per scontare una condanna, diventata definitiva nel febbraio 2012, per aver divulgato materiale protetto da copyright tramite The Pirate Bay.\nIl 4 novembre 2014 \u00e8 stato arrestato al confine tra Laos, dove si nascondeva, e la Thailandia. Ora \u00e8 in attesa dell'estradizione in Svezia. Con il suo arresto si chiude cos\u00ec il cerchio: tutti e quattro i fondatori di The Pirate Bay sono sotto custodia.\n\u00c8 stato scarcerato il 1\u00ba giugno 2015 e tuttora vivrebbe nel sud-est asiatico."}
{"id": "1880127", "revid": "228587", "url": "https://it.wikipedia.org/wiki?curid=1880127", "title": "Bund", "text": ""}
{"id": "1880128", "revid": "36426", "url": "https://it.wikipedia.org/wiki?curid=1880128", "title": "Rai Quirinale", "text": "Rai Quirinale \u00e8 la struttura della Rai che si occupa delle trasmissioni televisive dal Palazzo del Quirinale e dei principali eventi pubblici che coinvolgono il Presidente della Repubblica.\nStoria e attivit\u00e0.\nOltre a quanto detto sopra, la struttura si occupa:\nL'intero gruppo \u00e8 posto sotto la supervisione diretta del Direttore Generale della Rai.\nFino al 1997 ha avuto il nome di \"Struttura Tecnico Informativa presso il Quirinale\"."}
{"id": "1880130", "revid": "838137", "url": "https://it.wikipedia.org/wiki?curid=1880130", "title": "Peter Sunde", "text": "Biografia.\nConosciuto per il suo ruolo di cofondatore del sito torrent \"The Pirate Bay\". \u00c8 vegano e si \u00e8 politicamente definito un socialista.\nIn \"Good Copy Bad Copy\" e \"Steal This Film\" (seconda parte), sono riportati dei frammenti di un'intervista condotta su Sunde riguardo al raid della polizia contro The Pirate Bay nel maggio 2006.\nNel 2010 cofonda Flattr, una societ\u00e0 di micropagamenti sociali e microdonazioni, assieme a Linus Olsson.\nNel 2013 presenta l'applicazione di messaggistica per dispositivi mobili Android e iOS Heml.is.\nNel 2014 \u00e8 candidato con il Partito Pirata finlandese per le elezioni europee alla presidenza della Commissione Europea, assieme all'allora europarlamentare del Partito Pirata svedese Amelia Andersdotter, ma non ottiene sufficienti voti per entrare. Viene arrestato il 31 maggio 2014 in una zona vicino a Malm\u00f6, in Svezia."}
{"id": "1880140", "revid": "2230432", "url": "https://it.wikipedia.org/wiki?curid=1880140", "title": "Giorgio Vignali", "text": "Biografia.\nDebutta nel mondo dello spettacolo come autore nel 1978 con una commedia dal titolo \"Cercarsi\". Inizia la carriera di attore nel 1980 interpretando commedie come \"Operazione\" di Stefano Reali e \"The toilet\" di LeRoi Jones, con la collaborazione di Andrea Pazienza.\nNell'ambito cinematografico interpreta diversi ruoli in film \"cult\" di successo come \" Sapore di mare\" regia di Carlo Vanzina,\" Sapore di mare 2 - Un anno dopo\", regia di Bruno Cortini, \"Bomber\", regia di Michele Lupo, con Bud Spencer e Jerry Cal\u00e0,\" Grand Hotel Excelsior\", regia di Castellano e Pipolo, \"Giochi d'estate\", regia di Bruno Cortini, \"Mezzo destro, mezzo sinistro - 2 calciatori senza pallone, \"regia di Sergio Martino, \"Si ringrazia la regione Puglia per averci fornito i milanesi\", regia di Mariano Laurenti, con Giorgio Porcaro, Massimo Boldi, Teo Teocoli e Giorgio Faletti.\nInoltre interpreta telefilm della comicit\u00e0 italiana come \"Ferragosto O.K.\", regia di Sergio Martino, \"Professione vacanze\", regia di Vittorio De Sisti, \"Colletti bianchi\", regia di Bruno Cortini, \"Casa Vianello\", \"Cascina Vianello\", \"Cluedo\". Interpreta anche ruoli in drammatici come nella serie \"Non siamo soli\", regia di Paolo Poeti, con Massimo Dapporto, Dominique Sanda e Massimo Wertm\u00fcller.\nNel 1985 per il film \"Giochi d'estate\" riceve dal comune di Roma e dal Ministero dello Spettacolo, il premio \"Oscar dei Giovani\" come migliore promessa del cinema e dello spettacolo e debutta come autore nel programma \"L'Orecchiocchio\", condotto da Fabio Fazio; i due scrivono altri programmi andati in onda sulla Rai, come \"Hit'84\", \"Jeans\", \"Improvvisando\", \"Un disco per l'estate\", \"Chi c'\u00e8 c'\u00e8\".\nCollabora con Rodolfo Sonego, Stefano Reali, Salvatore Basile, Carlotta Ercolino e Gino Bramieri per molti spettacoli teatrali e sceneggiature per cinema e TV,e ha scritto pi\u00f9 di 100 episodi su \"Nonno Felice\" e ha vinto il \"Telegatto\" per la migliore serie italiana di commedia.\nNello stesso anno crea il primo reality show italiano sull'amore, intitolato \"Stranamore\", con cui ha vinto 2 \"Telegatti\", perch\u00e9 \u00e8 stato il successo pi\u00f9 importante di tutta la TV italiana. \nDopo solo tre episodi ha guadagnato l'amore e la fedelt\u00e0 di pi\u00f9 della met\u00e0 del pubblico televisivo italiano.\nNel 1999 ha creato due nuovi format di spettacoli di memoria:\"Matricole\" e \"Meteore\", due grandi successi di pubblico e critico per \"Italia 1\".\nNel 2001 collabora allo spettacolo \"C'\u00e8 posta per te\" di \"Maria De Filippi\" che cresce cos\u00ec tanto di ascolti da diventare il vincitore del \"Telegatto\" per lo show pi\u00f9 popolare nel 2001.\nContinua a firmare grandi successi, soprattutto in serie televisive come \"Due per tre\", \"Me e mamma\", \"Finalmente soli\", \"Il mammo\", \"Don Luca\" e altre serie televisive per \"Disney Channel Italia\".\nTutti sono grandi successo di pubblico e sono ancora in onda sui canali Mediaset. In totale ha scritto pi\u00f9 di 470 episodi di varie serie televisive.\nDal 2007 \u00e8 produttore della trasmissione in onda su Italia 1 \"Saturday Night Live from Milano\", ed \u00e8 stato il primo produttore del mondo ad avere il permesso di realizzare una versione straniera dello spettacolo americano, che dal 1975 al 2007 non ha mai lasciato gli Stati Uniti.\nNel 2011 \"Saturday Night Live from Milano\" diventa il vincitore del pubblico di spettacolo di tarda serata italiana.\nNel 2012 interrompe la sua collaborazione con Mediaset, lavora in RAI nel famoso spettacolo \"Quelli che il calcio\" e su SKY fino al 2014.\nDal 2015 comincia a pensare ad un nuovo modo per creare la TV, e crea 5 nuove serie televisive con contenuti, interessi e collaborazioni internazionali e un film con un'idea straordinaria di interesse globale.\nCollabora con Federico Bellone nel musical \"Houdini\" e ha scritto \"Anastasia, il musical\" per la produzione \"Fascino\" di Roma.\nCreativo e scrittore per quasi 600 spot televisivi Mediaset e RAI.\nHa sviluppato lunghi e brevi spot: spiccano marchi come \"Ferrero\", \"Kelemata\", \"Mapei\", \"Poolpharma\", \"Ferrarini\", \"Alitalia\", \"Mailbox\", \"Cadey\", \"Algida\", \"Findus\", \"Parmacotto\", \"Coconuda\", \"Davidoff Eau de Parfums\", \"Dixan\", \"Telecom\", \"Valsoja\", \"Valleverde\", \"Kia\", \"Mitsubishi\", \"Uliveto\", \"MSC\", \"Fiorucci\", \"Motta\", \"Lumberjack\", \"Gentilini\", \"Sammontana\", \"Beghelli\", \"Infostrada\", \"Vento\", \"OVS\".\nRegista.\nSaturday Night Live \u2013 All Editions \u2013 The shorts Movies Inside\n\"La ricetta del gol\"\n\"Ti ricordi il variet\u00e0\"\n\"Easy Said, quickley done\" \n\"Beer master\"\n\"War of wineries\"\n\"M.M.M. (Movies Make money)\""}
{"id": "1880141", "revid": "767487", "url": "https://it.wikipedia.org/wiki?curid=1880141", "title": "Jamar Butler", "text": "Carriera.\nClassica comboguard di 185\u00a0cm, formatasi cestisticamente nell'universit\u00e0 di Ohio State, ha concluso la stagione 2007-08, quella da senior, realizzando 15 punti di media e servendo 5,9 assist, 24\u00ba nella classifica dei passatori. Discreto tiratore, glaciale dalla lunetta, si \u00e8 particolarmente distinto per la sua abilit\u00e0 a guidare la squadra. Nella stagione 2007 ha disputato la finale NCAA persa contro Florida con il punteggio di 84-75. Compagni di college sono stati Greg Oden, prima scelta assoluta al draft NBA 2007, e Mike Conley. Nel settembre 2008 firma per la Eldo Juvecaserta, salvo poi essere tagliato due mesi dopo.\nCuriosit\u00e0.\nLa sua avventura alla Juvecaserta si concluse quando Butler, dopo aver avvertito i dirigenti della squadra campana di non poter prendere parte all'allenamento per forti sintomi influenzali, fu trovato dal medico legale e dal team manager della societ\u00e0 in perfetta forma fisica mentre giocava con un videogioco nel suo appartamento."}
{"id": "1880142", "revid": "767487", "url": "https://it.wikipedia.org/wiki?curid=1880142", "title": "Bandiera del Minnesota", "text": "La bandiera del Minnesota \u00e8 raffigurata dallo stemma dello stato su sfondo blu. \nLa bandiera corrente \u00e8 stata adottata nel 1957 e aggiornata nel 1983 quando venne modificato lo stemma e schiarito il blu di sfondo."}
{"id": "1880143", "revid": "1402222", "url": "https://it.wikipedia.org/wiki?curid=1880143", "title": "Gheorghe Vasilichi", "text": "Membro del partito dal 1927, \u00e8 stato membro del Comitato Centrale del PMR, Partidul Muncitoresc Rom\u00e2n (\"Partito dei Lavoratori Rumeni\") e ministro durante il regime comunista."}
{"id": "1880144", "revid": "599013", "url": "https://it.wikipedia.org/wiki?curid=1880144", "title": "Zizi Roberts", "text": "Possiede il passaporto spagnolo.\nCarriera.\nLa sua carriera inizia in patria, presso il Junior Professionals dove ricopre il ruolo di centravanti di sfondamento esordendo a 15 anni. In questo periodo contribuir\u00e0 a portare il club in prima divisione liberiana, arrivando nel 1996 a vincere il primo scudetto della storia del team. A giugno dello stesso anno esordisce con la sua Nazionale, nel vittorioso incontro (4-0) contro il Gambia.\nNell'estate 1997 passa al Milan su segnalazione di George Weah. Roberts, che aveva in precedenza fallito un provino con il Castel di Sangro, arriv\u00f2 cos\u00ec in maglia rossonera, dove fu messo alla prova in alcune partite amichevoli di precampionato. Non riuscendo a convincere lo staff milanista, viene mandato in prestito in Serie B al neopromosso .\nNella partita contro il , entra nel corso del secondo tempo poich\u00e9 si era addormentato in albergo e non raggiunge la squadra per l'inizio dell'incontro, raggiungendo quindi lo stadio in macchina; in questa partita segna un gol di testa. Partir\u00e0 dalla panchina per quasi tutta la stagione, concludendo l'annata con un bottino finale di 5 reti. Il club brianteo otterr\u00e0 la salvezza a fine stagione.\nRientrato a Milano, per la stagione 1998-1999 viene girato in prestito al , ancora in Serie B, diventando il primo straniero del club romagnolo; in cambio il Milan ottiene un'opzione sul portiere Marco Roccati. L'allenatore giallorosso Sergio Santarini decide di schierarlo terzino, giocando con pi\u00f9 continuit\u00e0 rispetto alla stagione precedente, seppur con meno partite all'attivo. In quella posizione segner\u00e0 l'unico gol della sua stagione, un tiro mancino da 30 metri nella vittoria contro il Napoli.\nTerminato il prestito, passa con la stessa formula al Bellinzona nel campionato svizzero. Qui giocher\u00e0 12 partite.\nDopo il trasferimento di Weah al , avvenuto nel gennaio 2000, viene ceduto a titolo definitivo ai greci dello Ionikos. Dopo una stagione passa al Panionios, segnando 13 reti che gli vangolo l'ingaggio da parte dell'Olympiakos. Nel corso della stagione 2001-2002 con i biancorossi del Pireo gioca 8 partite segnando 5 gol, alcuni dei quali in UEFA Champions League.\nLa sua carriera continua poi negli Stati Uniti, quando nel novembre 2002 si trasferisce ai Colorado Rapids, formando un tridente col connazionale Musa Shannon e col fantasista colombiano Carlos Valderrama. Le condizioni del suo ginocchio non erano ottimali gi\u00e0 all'arrivo negli States, e peggiorarono nel corso di quest'esperienza, visto che si aggiunsero ulteriori infortuni; tuttavia in questo periodo venne eletto \"Calciatore liberiano dell'anno 2003\".\nAl termine del contratto con gli statunitensi rimane svincolato: sar\u00e0 poi costretto ad un lungo stop, conseguenza dell'operazione al ginocchio che si rese necessaria. Sul finire del 2004 approda al Coalisland Na Fianna, formazione del campionato nordirlandese."}
{"id": "1880145", "revid": "697352", "url": "https://it.wikipedia.org/wiki?curid=1880145", "title": "William Phillips", "text": "Biografia.\nPhillips era figlio di William Cornelius Phillips (di origini gallesi) e Mary Catherine Savino (nata a Ripacandida come Maria Caterina). I suoi genitori si trasferirono a Camp Hill, vicino Harrisburg, nel 1959. Si laure\u00f2 presso lo Juniata College nel 1970. Ottenne poi il dottorato presso il Massachusetts Institute of Technology, con una tesi riguardante il momento magnetico dei protoni nell'acqua. Poco dopo essersi iscritto al MIT, spos\u00f2 Jane Van Wynen."}
{"id": "1880146", "revid": "51323", "url": "https://it.wikipedia.org/wiki?curid=1880146", "title": "William D. Phillips", "text": ""}
{"id": "1880147", "revid": "51323", "url": "https://it.wikipedia.org/wiki?curid=1880147", "title": "William Daniel Phillips", "text": ""}
{"id": "1880148", "revid": "599013", "url": "https://it.wikipedia.org/wiki?curid=1880148", "title": "Ray Tutt", "text": "Carriera.\nDopo aver svolto il periodo universitario alla UCSB University e una breve parentesi americana ai Fargo-Moorhead Beez, sbarca a Cipro nel 1998 per vestire la maglia dell'Omonia Nicosia. Nel periodo che va dal 1999 al 2002 continua ad alternare campionati americani ad esperienze estere: dapprima firma con gli statunitensi New Jersey Shorecats, poi con gli argentini dell'Andino La Rioja (26,5 punti di media). La sua carriera prosegue in patria ai Fort Wayne Fury, e trasferendosi poi ai Trenton Shooting Stars, sempre negli States. Seguir\u00e0 un breve ritorno ai New Jersey Shorecats, per poi emigrare nel campionato delle Filippine con i Red Bull Thunder. Nel dicembre 2001 torna negli Stati Uniti per giocare nella NBDL con i Columbus Riverdragons.\nPer la stagione 2002-03, la Sicc Jesi (campionato di LegaDue) punta su di lui per ricoprire il ruolo di guardia: Tutt \u00e8 il principale terminale offensivo della squadra, disputando la stagione regolare ad una media di 23,8 punti a partita, e piazzandosi al sesto posto in classifica marcatori.\nJesi otterr\u00e0 a fine stagione un quarto posto in classifica, che vale la qualificazione ai playoff: la rincorsa alla massima serie finir\u00e0 per\u00f2 col 3-2 nella serie con Teramo, in semifinale.\nNel novembre 2003 approda di nuovo nel campionato filippino giocando per i Santa Lucia Realty, ma nel febbraio 2004 si trasferisce ancora in Italia, questa volta firmando un contratto con la Bipop Reggio Emilia in Legadue. Qui mette a segno 15,3 punti di media, contribuendo al raggiungimento del primo posto in classifica e alla conquista della promozione dei reggiani in Serie A.\nL'anno seguente Tutt in Serie A ci debutta tornando a indossare la canotta di Jesi, che nel frattempo aveva conquistato ai play-off la prima promozione della sua storia nella massima categoria: il suo apporto \u00e8 di 16,7 punti a match con il 42,1% nel tiro da tre punti. Nonostante ci\u00f2, Jesi retrocede in Legadue a fine anno a causa del diciottesimo nonch\u00e9 ultimo posto fatale per le sorti dei marchigiani.\nSi lega poi agli spagnoli del C.B. Granada, disputando la Liga ACB 2005-06: tuttavia a marzo del 2006 scende nel campionato LEB col trasferimento al Palma Aqua M\u00e1gica, con cui rinnova contrattualmente anche per l'annata successiva.\nLa sua quarta esperienza italiana avviene nella stagione 2007-08, quando sigla un accordo con l'ambiziosa Juvecaserta; in stagione regolare Tutt segna 15,2 punti a gara con un notevole 48,2% nel tiro da tre punti. A fine anno sar\u00e0 Ferrara a salire direttamente in Serie A, cos\u00ec Caserta \u00e8 costretta a ricorrere ai play-off. Dopo aver eliminato Rimini e Soresina, i bianconeri campani vincono 3-1 la serie finale con Jesi e tornano in Serie A dopo 14 anni di assenza.\nTutt viene confermato anche in Serie A entrando a referto nelle prime tre partite dei casertani, ma il 28 ottobre 2008 firma con la Enel Brindisi per tornare nuovamente a disputare il campionato di LegaDue. Qui, con i pugliesi, avr\u00e0 un pessimo inizio stagione, con una media di circa 3 punti a partita."}
{"id": "1880150", "revid": "599013", "url": "https://it.wikipedia.org/wiki?curid=1880150", "title": "Monty Mack", "text": ""}
{"id": "1880151", "revid": "1402222", "url": "https://it.wikipedia.org/wiki?curid=1880151", "title": "Iosif Chi\u0219inevschi", "text": ""}
{"id": "1880153", "revid": "599013", "url": "https://it.wikipedia.org/wiki?curid=1880153", "title": "M\u00e1rcio Glad", "text": ""}
{"id": "1880156", "revid": "186518", "url": "https://it.wikipedia.org/wiki?curid=1880156", "title": "Marcinho Guerreiro", "text": ""}
{"id": "1880158", "revid": "486946", "url": "https://it.wikipedia.org/wiki?curid=1880158", "title": "Mezzo destro mezzo sinistro, 2 calciatori senza pallone", "text": ""}
{"id": "1880162", "revid": "2140982", "url": "https://it.wikipedia.org/wiki?curid=1880162", "title": "Bandiera del Mississippi", "text": "La bandiera del Mississippi nel suo attuale disegno \u00e8 stata adottata a seguito di un processo di cambiamento che \u00e8 culminato nel referendum del 3 novembre 2020.\nEssa presenta un campo centrale blu, con due bande laterali rosse, separate dal campo centrale da due sottili strisce dorate. Al centro si trova un fiore di magnolia, circondato da un arco di venti stelle a cinque punte bianche che culminano con una stella pi\u00f9 grande dorata e chiuso in basso dalla scritta \"IN GOD WE TRUST\" (\"confidiamo in Dio\"), il motto dello stato. Il fiore di magnolia \u00e8 un simbolo tradizionale dello stato, legato all'ospitalit\u00e0 dei suoi cittadini; \u00e8 inoltre simbolo di speranza e rinascita poich\u00e9 la magnolia fiorisce pi\u00f9 di una volta nella lunga stagione di fioritura. Le stelle bianche sono venti a significare che il Mississippi \u00e8 stato il ventesimo stato ad aderire all'Unione; la stella dorata pi\u00f9 grande rappresenta i popoli nativi americani che vivevano nel territorio dello stato prima della colonizzazione degli europei. I colori riprendono in gran parte quelli della bandiera degli Stati Uniti d'America: il blu rappresenta giustizia, perseveranza e vigilanza, il rosso forza e valore; l'oro delle strisce sottili e dello stame del fiore rappresenta la ricchezza culturale dello stato.\nLa bandiera \u00e8 stata disegnata da Rocky Vaughan, col supporto grafico di Sue Anna Joe, Kara Giles e Dominique Pugh.\nBandiera del 1861.\nQuando il Mississippi si separ\u00f2 dall'Unione il 9 gennaio 1861, come simbolo dell'indipendenza fu esposta fuori dal municipio di Jackson una bandiera \"Bonnie Blue\", composta da una stella bianca su un campo blu.\nIl 26 gennaio il Mississippi adott\u00f2 una bandiera, nota col nome di \"Magnolia Flag\", che prevedeva la \"Bonnie Blu\" nel cantone in alto a sinistra, e un albero di magnolia al centro. Il Comitato incaricato di stabilire la bandiera ed il sigillo dello stato present\u00f2 i suoi suggerimenti per la prima:\n\"Una Bandiera con lo sfondo bianco, un albero di magnolia al centro, un campo azzurro nell'angolo inferiore\" [pi\u00f9 tardi corretto in \"superiore\"]\", con una stella bianca nel centro \u2013 completata con un bordo rosso ed una frangia rossa all'estremit\u00e0.\"\nL'albero di magnolia seguiva l'adozione da parte della Carolina del Sud del palmetto (California) sulla sua Bandiera di Stato. Il cantone azzurro derivava dalla bandiera \"Bonnie Blue\" issata dalla Repubblica della Florida occidentale durante la sua breve esistenza nel 1810. Il significato del bordo rosso non fu spiegato, ma il modo in cui era stato descritto, in unione con la frangia, caus\u00f2 qualche confusione circa la sua collocazione. Come era scritto non era chiaro se il bordo rosso con la frangia dovesse decorare soltanto il lato opposto all'inferitura o se dovesse circondare l'intera bandiera, lasciando solo la frangia sul lato opposto all'inferitura. A vedere l'interpretazione data dai residenti in Mississippi nel 1861, predomin\u00f2 l'ultima opinione.\nQuale parte della sua sovranit\u00e0 la nuova Repubblica del Mississippi costitu\u00ec l'Armata del Mississippi (confederazione) della forza di otto reggimenti. Quattro brigadieri generali furono promossi dallo stato ed i reggimenti si sarebbero dovuti costituire in quattro appuntamenti. Quattro bandiere da pennone sarebbero state ordinate per questi appuntamenti. Questa \u00e8 l'unica azione dello stato conosciuta per rifornire le bandiere adottate a gennaio.\nSebbene lo stato non fornisse bandiere per le compagnie di volontari che presto accorsero in massa per difendere l'onore del Mississippi, le patriottiche signore dello stato sarebbero venute in aiuto di queste compagnie. Mentre la bandiera abitualmente fornita alle compagnie in formazione era la bandiera nazionale confederata del primo modello, sopravvivono almeno tre bandiere sul modello di quella adottata il 26 gennaio. Due di queste sono in seta con la magnolia disegnata (o in un caso, solo il fiore di magnolia) e la terza \u00e8 in stamina con la magnolia applicata. In tutti i casi il bordo rosso si estende intorno a tutti i lati della bandiera (in una di esse si ferma al cantone). La frangia rossa si estende a tutti i lati in due bandiere ma \u00e8 attaccata solo al lato pi\u00f9 esterno nella terza. Le dimensioni variano considerevolmente, non vi \u00e8 una misura comune.\nSebbene dal marzo 1861 fosse comunemente usata la bandiera confederata del primo modello, due delle tre bandiere di stato del Mississippi erano state in uso all'inizio del 1862, una delle quali fu catturata in aprile e l'altra in maggio.\nBandiera del 1894.\nLa \"Magnolia Flag\" fu la bandiera ufficiale del Mississippi fino al 1894, quando venne adottata la seconda versione. Essa era composta da tre bande orizzontali di colore blu, bianco e rosso con la bandiera confederata nel cantone in alto a sinistra.\nDal 2003 (quando la bandiera della Georgia \u00e8 stata cambiata) fino al 2020 fu l'unica bandiera di uno Stato degli Stati Uniti d'America che aveva raffigurata nel suo disegno la bandiera degli Stati Confederati d'America.\nIl referendum del 2001.\nNel 2001 venne proposto un referendum per modificare la bandiera dello stato. Il referendum proponeva di sostituire la bandiera degli stati confederati, considerata irrispettosa per gli afroamericani, con un cerchio di venti stelle: 13 stelle in rappresentanza dei tredici stati che per primi composero l'Unione, sei stelle per rappresentare gli stati sotto i quali \u00e8 stato territorio il Mississippi (indiani d'America, Francia, Spagna, Gran Bretagna, Stati Uniti e Stati Confederati). Una stella grande al centro in rappresentanza dello stato stesso. Inoltre il numero complessivo delle stelle avrebbe richiamato il fatto che il Mississippi sia stato il 20\u00ba stato ad entrare a far parte dell'Unione.\nIl referendum venne bocciato con il 64,39% dei votanti contrari al cambio.\nIl cambio del 2020.\nIl 30 giugno 2020, il governatore repubblicano Tate Reeves, ha firmato la legge che cancella i simboli confederati dalla storica bandiera dello Stato. Di conseguenza, lo stato non ha avuto una bandiera ufficiale per poco pi\u00f9 di quattro mesi. Una commissione di nove membri ha deciso il nuovo emblema dello Stato, che \u00e8 stato poi sottoposto al voto popolare in un referendum il 3 novembre 2020, in concomitanza con le elezioni del Presidente e dei membri del Congresso. I risultati del referendum hanno confermato l'approvazione della nuova bandiera con un ampio margine (oltre il 71% dei voti favorevoli)."}
{"id": "1880168", "revid": "767487", "url": "https://it.wikipedia.org/wiki?curid=1880168", "title": "Bandiera del Missouri", "text": "La bandiera del Missouri fu disegnata nel 1913, da Marie Elizabeth Watkins Oliver, moglie di un senatore dello Stato, e fino ad oggi \u00e8 rimasta immutato.\nLa bandiera \u00e8 composta da tre bande orizzontali di egual misura seguendo l'ordine Rosso, Bianco e Blu. I colori rappresentano gli ideali di: purezza, vigilanza e giustizia. I colori rappresentano anche le origini del Missouri, appartenente alla Louisiana francese.\nAl centro della bandiera vi \u00e8 lo stemma della nazione, bordato da un cerchio blu contenente 24 stelle bianche che simboleggiano l'annessione dello Stato all'unione come 24\u00ba componente."}
{"id": "1880170", "revid": "226458", "url": "https://it.wikipedia.org/wiki?curid=1880170", "title": "Coccinella/Stazione del rock", "text": "Coccinella/Stazione del rock sono i due brani contenuti nel primo 45 giri di Ghigo Agosti.\nIl disco.\nLa prima edizione del disco viene pubblicata in Italia nel marzo del 1959, con la copertina standard forata; in realt\u00e0 l'anno precedente era uscito in pochissime copie (Flexy-disc) con copertina natalizia sponsorizzata dalla Coca Cola e nel 1961 con ristampa italiana. Il primissimo 45 giri presenta due brani per il mercato americano, diventato una rarit\u00e0 discografica.\nLa stampa italiana \u00e8 curata dalla Primary, etichetta facente parte del gruppo Ri-Fi e guidata da Giovan Battista Ansoldi; la seconda edizione del disco ha invece una copertina raffigurante una fotografia di Ghigo davanti al microfono.\nMentre sull'etichetta le canzoni sono attribuite a Ghigo e gli Arrabbiati, in copertina invece \u00e8 riportato solo il nome del cantante.\nLe canzoni.\nSia \"Coccinella\" che \"Stazione del rock\" erano state scritte da Ghigo ed eseguite dal vivo gi\u00e0 due anni prima della pubblicazione, ed erano entrambe due canzoni di rock'n'roll, tra le prime scritte in Italia.\nTutti e due i brani risultano firmati dallo stesso Ghigo per i testi, la composizione e l'arrangiamento. L'esecuzione orchestrale fu diretta dal maestro Piero Soffici, amico collaboratore di Ghigo e supervisore musicale dell'etichetta milanese Primary.\nIl primo brano \u00e8, tra i due, quello pi\u00f9 noto: Ghigo aveva dedicato la canzone alla parigina \"Coccinelle\" una delle prime \"transessuali\" della storia, che nel 1958 si era sottoposta a un intervento chirurgico per cambiare ufficialmente sesso.\nL'argomento del testo (pur essendo, in realt\u00e0, solamente accennato) fece scattare la censura della Rai, anche se non immediatamente (forse a causa della disattenzione di qualche funzionario), la qual cosa permise quindi al disco di avere una discreta promozione e, di conseguenza, un ottimo risultato di vendite.\nNel corso degli anni \"Coccinella\" \u00e8 stata reincisa da molti altri artisti, da Ruggero Oppi che incise un 45 giri pubblicato in Belgio dalla Moonglow, da Jos\u00e8 De La Vega che la incise nel 1960 in spagnolo intitolandola \"Jo te quiero\", e nel 1961 fu anche effettuata una cover dall'urlaltore Guidone. Nel 1981 invece, fu eseguita dal cantante italiano Ivan Cattaneo, un'altra celebre cover edita nell'album \"Italian Graffiati\".\nLa rock and roll band siciliana Francois e le coccinelle, che ha preso il nome proprio da questa canzone, l'ha pubblicata nel 1990 con il titolo 'Oh Coccinella'.\nAltre pubblicazioni.\nNel 1961 vi fu un'altra riedizione di \"Coccinella\", curata dalla Coca Cola, con sul retro il brano \"Why Wait\", cantato da Juan Alegre."}
{"id": "1880177", "revid": "110157", "url": "https://it.wikipedia.org/wiki?curid=1880177", "title": "Dinosaur (King Crimson)", "text": "Dinosaur \u00e8 un singolo del gruppo musicale britannico King Crimson, il primo estratto dall'undicesimo album in studio \"THRAK\" e pubblicato nel 1995.\nI brani \"Cloudscape\", \"Elephant Talk\" e \"Red\" sono versioni dal vivo eseguite a Buenos Aires nell'ottobre del 1994 durante le registrazioni dell'album \"B'BOOM Official Bootleg\".\nTracce.\nTesti di Adrian Belew, musiche dei King Crimson."}
{"id": "1880180", "revid": "767487", "url": "https://it.wikipedia.org/wiki?curid=1880180", "title": "Bandiera del Massachusetts", "text": "La bandiera del Massachusetts rappresenta lo Stato dal 1776, ma solo dal 1908 \u00e8 diventata la bandiera ufficiale del Massachusetts.\nDisegno.\nLa bandiera \u00e8 composta dallo stemma dello stato su sfondo bianco.\nLo stemma raffigura un Algonchino, un nativo americano, come simbolo di pace.\nUna stella bianca in alto a sinistra rappresenta l'ammissione dello Stato all'Unione.\nSotto lo scudo \u00e8 presente un motto in latino, scritto su un cartiglio: \"Ense petit placidam sub libertate quietem\", traducibile in \"Cerchiamo la pace con la spada, ma la pace esiste solamente sotto la libert\u00e0\".\nBandiera navale.\nLo Stato possiede anche una bandiera per la marina mercantile. Essa raffigura un pino su sfondo bianco."}
{"id": "1880182", "revid": "120601435", "url": "https://it.wikipedia.org/wiki?curid=1880182", "title": "Meadow Soprano", "text": "Meadow Mariangela Soprano, interpretata dall'attrice Jamie-Lynn Sigler, \u00e8 la figlia primogenita del protagonista Tony e di Carmela nella serie televisiva \"I Soprano\": \u00e8 uno dei personaggi principali e maggiormente analizzati dall'ideatore della serie David Chase.\nIn italiano \u00e8 doppiata da Francesca Manicone.\nBiografia.\nMeadow \u00e8 la primogenita di Tony e Carmela Soprano. Partecipa alle attivit\u00e0 extracurricolari della scuola superiore (giocando nella squadra di calcio femminile e canta nel coro della scuola); frequenta la Columbia University, ottenendo buoni risultati nei suoi corsi dopo un scarso rendimento nel primo anno, e svolge volontariato come assistente legale presso il South Bronx Law center. Prima di scegliere il corso di laurea a cui iscriversi, Meadow sognava di diventare un pediatra.\nMeadow spesso ha problemi di coscienza a causa dell'attivit\u00e0 e dei comportamenti del padre che influenzeranno negativamente anche le sue relazioni amorose."}
{"id": "1880188", "revid": "767487", "url": "https://it.wikipedia.org/wiki?curid=1880188", "title": "Anthony Soprano, Jr.", "text": "Anthony John Soprano, Jr., interpretato dall'attore Robert Iler, \u00e8 il figlio dei protagonisti Tony e di Carmela nella serie televisiva \"I Soprano\": generalmente chiamato solo Anthony o A.J., dopo le prime stagioni in cui era poco pi\u00f9 che un bambino, \u00e8 diventato uno dei personaggi principali pi\u00f9 approfonditi, specialmente nell'ultima stagione della serie.\nIn italiano \u00e8 doppiato da Lorenzo De Angelis."}
{"id": "1880190", "revid": "179078", "url": "https://it.wikipedia.org/wiki?curid=1880190", "title": "Lago del Pertusillo", "text": ""}
{"id": "1880194", "revid": "697352", "url": "https://it.wikipedia.org/wiki?curid=1880194", "title": "Allocco tra gli angeli/Banana (frutto di moda)", "text": "Allocco tra gli angeli/Banana (frutto di moda) sono i due brani contenuti nel secondo 45 giri di Ghigo Agosti.\nIl disco.\nSpinta dal notevole successo di \"Coccinella\", la Primary pubblica il secondo 45 giri di Ghigo, contenente altri due brani che erano gi\u00e0 stati eseguiti dal vivo in varie occasioni: in particolare la canzone incisa sul lato B, \"Banana frutto di moda\", ancora inedito era stato presentato dal vivo nel 1959 al Festival di San Severino Marche e al Teatro Orfeo di Milano (sotto la direzione orchestrale del maestro Piero Soffici, padre di Roberto Soffici) ed aveva suscitato polemiche per via del testo, allusivo all'organo genitale maschile.\nPer evitare problemi con la censura, per il lato A venne scelta \"Allocco tra gli angeli\", un rock'n'roll (mentre \"Banana (frutto di moda)\" musicalmente risentiva dell'influsso del \"cha cha cha\", che all'epoca riscuoteva particolarmente successo): la canzone venne presentata ufficialmente al Festival \"Sei giorni della canzone\" di Milano nel 1960, e Ghigo si classific\u00f2 al secondo posto.\nTutti e due i brani risultano firmati da Ghigo e Piero Soffici. I testi, la composizione e l'arrangiamento appartengono a Ghigo. Al maestro Piero Soffici fu affidata la direzione orchestrale per l'incisione, gli spettacoli dal vivo, radio e Tv (es: il Musichiere del 1959). Se su alcuni successi di Ghigo compare il nome di Piero Soffici, \u00e8 perch\u00e9 Ghigo allora non era ancora iscritto alla SIAE, pertanto fu costretto fino al 1971 ad adoperare vari prestanome per il deposito dei diritti d'autore, tra i quali il suo stretto collaboratore Piero Soffici.\nAnche questo 45 giri riscosse successo di vendite, ma inferiore al precedente.\nNel 2010 \"Allocco tra gli angeli\" viene inserita nella colonna sonora della seconda edizione di Tutti pazzi per amore (nel finale della puntata del 25 aprile)."}
{"id": "1880195", "revid": "767487", "url": "https://it.wikipedia.org/wiki?curid=1880195", "title": "Bandiera del Maryland", "text": "La bandiera del Maryland consiste nel simbolo araldico di George Calvert, Primo Barone di Baltimora.\n\u00c8 l'unica, insieme alla bandiera di Washington D.C., il cui disegno sia basato su di un motivo araldico. \u00c8 la bandiera ufficiale dello Stato dal 1904.\nDisegno.\nIl disegno color oro e nero \u00e8 proprio della famiglia Calvert. Il disegno sarebbe stato creato dopo l'assalto ad una fortezza di famiglia, e i tratti neri sarebbero la stilizzazione delle barricate. Il disegno bianco e rosso con croce fioronata \u00e8 invece simbolo della famiglia Crossland, famiglia della madre di Calvert.\nStoria.\nLa colonia del Maryland fu fondata da Cecil Calvert, Secondo Barone di Baltimora che us\u00f2 il suo scudo di famiglia come bandiera per lo Stato.\nDurante la guerra civile, quando il Maryland fu uno \"stato cuscinetto\", venne usato come bandiera solo il simbolo della famiglia Crossland, in quanto il rosso era considerato un colore \"secessionista\"."}
{"id": "1880196", "revid": "92920", "url": "https://it.wikipedia.org/wiki?curid=1880196", "title": "Giuseppe De Carli", "text": "Biografia.\nNasce a Milano, cresce in una famiglia contadina di Lodi Vecchio. Frequenta il Collegio San Francesco laureandosi in filosofia e scienze politiche. In seguito ottiene un baccalaureato in teologia. \u00c8 stato insegnante di lettere in alcuni istituti tecnici lodigiani.\nVaticanista per la RAI, redazione del TG1, ha fondato nel 2003, e diretto fino alla sua morte, la struttura di Rai Vaticano. Fu consulente per la fiction \"Papa Luciani, il sorriso di Dio\", sulla vita di Giovanni Paolo I.\nNel luglio 2008 vince il premio \"\"Giulia Ammannati\", madre di Galileo Galilei, al Festival Nazionale del Cinema, Teatro, Televisione di Villa Basilica (Lucca) e il premio \"Penna d'Oro 2008. San Francesco di Sales\". Nello stesso anno \u00e8 membro del comitato promotore del festival \"Da Donna a Donna\"\" a Lodi.\nHa concepito nell'ottobre 2008 l'iniziativa \u00ab\"La Bibbia giorno e notte\"\u00bb, in occasione della quale l'intero testo sacro fu recitato senza interruzioni da oltre lettori che si alternarono al legg\u00eco della chiesa romana di Santa Croce in Gerusalemme.\n\u00c8 morto all'et\u00e0 di 58 anni al policlinico Gemelli di Roma, a causa di un tumore. I funerali si sono svolti il 15 luglio 2010 a Roma nella chiesa di Santa Maria in Traspontina, officiati dall'arcivescovo Rino Fisichella. La salma \u00e8 stata poi tumulata a Lodi, nel cimitero di Riolo."}
{"id": "1880197", "revid": "767487", "url": "https://it.wikipedia.org/wiki?curid=1880197", "title": "Bandiera del Montana", "text": "La bandiera del Montana \u00e8 composta dallo scudo dello Stato, un disegno raffigurante uno scorcio delle cascata Great Falls, su sfondo blu scuro. All'interno dello scudo \u00e8 presente l'inscrizione \"Oro y Plata\", traducibile in \"Oro e Argento\".\nLa bandiera \u00e8 stata adottata nel 1905, nel 1981 venne aggiunta la parola MONTANA in giallo."}
{"id": "1880199", "revid": "1797504", "url": "https://it.wikipedia.org/wiki?curid=1880199", "title": "Bandiera della Louisiana", "text": "La bandiera della Louisiana raffigura lo stemma dello stato, un pellicano che, apertosi il petto con il proprio becco, ne nutre con il Sangue la sua nidiata. Sotto la figura vi \u00e8 iscritto, su un cartiglio, il motto \"Union Justice Confidence\", traducibile in \"Unione, Giustizia e Fedelt\u00e0\".\nLa bandiera \u00e8 stata adottata in via ufficiale nel 1912, mentre nel 2006 \u00e8 stato effettuato un restyling dell'immagine aggiungendo al pellicano le gocce di sangue.\nBandiere del Passato.\nNel gennaio 1861, durante la Guerra di Secessione, la Louisiana adott\u00f2, come propria, la bandiera francese, aggiungendo sette stelle bianche in cerchio in alto a sinistra.\nNel febbraio dello stesso anno la Louisiana adott\u00f2 una bandiera a bande orizzontali bianche, rosse e blu, con una stella gialla su sfondo rosso in un cantone posto in alto a sinistra.\nDopo la fine della guerra la bandiera rimase ufficiosa fino a quando nel 1912 venne approvata la versione corrente."}
{"id": "1880200", "revid": "34060", "url": "https://it.wikipedia.org/wiki?curid=1880200", "title": "Bandiera di Washington (distretto di Columbia)", "text": "La bandiera del Distretto di Columbia \u00e8 composta da tre stelle a cinque punte rosse, sopra due bande orizzontali rosse, su sfondo bianco.\nIl distretto di Columbia non ebbe una bandiera ufficiale fino al 1938, quando venne indetto un concorso pubblico vinto da Charles A.R. Dunn.\nLa bandiera \u00e8 derivata dello stemma della famiglia di George Washington."}
{"id": "1880201", "revid": "1522738", "url": "https://it.wikipedia.org/wiki?curid=1880201", "title": "Bandiera di Guam", "text": "La bandiera di Guam ha raffigurato il sigillo di Guam su sfondo blu bordato di rosso.\nNello stemma a mandorla \u00e8 raffigurata la baia della capitale Hag\u00e5t\u00f1a e la scritta in rosso .\nLa bandiera \u00e8 stata adottata il 9 febbraio 1948 e pu\u00f2 essere esposta ufficialmente solo assieme a quella degli Stati Uniti d'America."}
{"id": "1880203", "revid": "287204", "url": "https://it.wikipedia.org/wiki?curid=1880203", "title": "Bandiera delle Isole Marianne Settentrionali", "text": "La bandiera delle Isole Marianne Settentrionali \u00e8 stata adottata il 4 luglio 1976.\nCome altri Stati del Pacifico la bandiera delle Isole Marianne ha un campo blu.\nLa bandiera raffigura una pietra lavorata tipica del popolo Chamorro con intorno una ghirlanda (aggiunta nel 1981), il tutto sovrastato da una stella bianca che rappresenta il dominio americano."}
{"id": "1880205", "revid": "17557611", "url": "https://it.wikipedia.org/wiki?curid=1880205", "title": "Giuseppe Di Lello", "text": ""}
{"id": "1880207", "revid": "1649933", "url": "https://it.wikipedia.org/wiki?curid=1880207", "title": "Bandiera delle Samoa Americane", "text": "La bandiera delle Samoa Americane fu adottata il 24 aprile 1960.\nLa bandiera \u00e8 composta da un triangolo bianco, bordato di rosso su sfondo blu, con un'aquila testabianca all'interno. L'aquila americana porta due simboli locali, associati al comando e all'autorit\u00e0."}
{"id": "1880218", "revid": "80598", "url": "https://it.wikipedia.org/wiki?curid=1880218", "title": "Variety (casa discografica)", "text": "La Variety \u00e8 stata una casa discografica italiana attiva tra gli anni sessanta la fine degli anni settanta.\nStoria della Variety.\nLa Variety fu fondata da Giovanni Battista Ansoldi, che era amministratore delegato della Ri-Fi, come etichetta specializzata nel lanciare nuovi talenti da passare poi alla casa madre nel caso avessero raggiunto il successo.\nTra gli artisti che incisero per quest'etichetta i pi\u00f9 noti furono il cantante pugliese Rossano, la bella cantante e presentatrice torinese Vanna Brosio e la cantautrice Anna Arazzini (autrice anche di canzoni per Iva Zanicchi).\nLa sede fu stabilita in corso Buenos Aires 77 a Milano.\nCon il declino della casa madre, anche la Variety cess\u00f2 le attivit\u00e0.\nNell'ultimo periodo venne anche usata dalla Ri-Fi per le ristampe in edizione economica del proprio catalogo.\nI dischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, si riportano oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1880233", "revid": "762947", "url": "https://it.wikipedia.org/wiki?curid=1880233", "title": "God Is My DJ", "text": "God Is My DJ \u00e8 un album della cantautrice italiana Alice, pubblicato nel 1999.\nL'intento del progetto \u00e8 una \"ricerca del sacro nella musica\", come dichiarato dall'artista stessa. \"God is my dj\" mescola opere e autori spesso differenti fra loro, ma tutti perfettamente integrati nel mondo musicale di Alice, per tematiche e atmosfere. Infatti, alcune tracce del disco erano gi\u00e0 state interpretate una prima volta in altrettanti lavori dell'artista, come \"M\u00e9lodie passag\u00e8re\" (\"Pie Jesu\"), \"Il sole nella pioggia\" (\"Orl\u00e9ans\"), \"Mezzogiorno sulle Alpi\" (\"Madre notte\" e \"Istenem, istenem\", tradizionale ungherese inserito nel singolo \"In viaggio sul tuo viso\"). Inoltre, vi sono due brani scritti da Franco Battiato, indubbiamente una parte integrante del percorso musicale della cantante.\nIl progetto \"God Is My DJ\" aveva esordito dal vivo nel 1998, all'interno della rassegna \"La musica dei cieli\" a Milano: il programma comprendeva altri brani tratti dal repertorio di Alice, quali \"Il cielo sopra il cielo\" (\"Exit\") \"Il sole nella pioggia\" (\"Il sole nella pioggia\"), \"Dammi la mano amore\" (\"Charade\") e \"Nomadi\" (\"Park Hotel\").\nIl disco \u00e8 stato fortemente voluto dall'artista, al punto da accettare la partecipazione al Festival di Sanremo l'anno dopo (con conseguente pubblicazione di una raccolta di successi), fortemente voluta, invece, dalla WEA."}
{"id": "1880234", "revid": "74493370", "url": "https://it.wikipedia.org/wiki?curid=1880234", "title": "Lariam", "text": ""}
{"id": "1880235", "revid": "53508", "url": "https://it.wikipedia.org/wiki?curid=1880235", "title": "Malarone", "text": ""}
{"id": "1880238", "revid": "439724", "url": "https://it.wikipedia.org/wiki?curid=1880238", "title": "Personal Juke Box", "text": "Personal Juke Box \u00e8 un album della cantautrice italiana Alice, pubblicato nel 2000.\nContiene alcuni dei singoli pubblicati da Alice (per lo pi\u00f9 in versione riarrangiata), oltre alla canzone presentata al Festival di Sanremo 2000, \"Il giorno dell'indipendenza\" di Juri Camisasca. Il secondo singolo estratto \u00e8 invece \"For this is not America\", riuscito adattamento in italiano del brano di David Bowie \"This is not America\"."}
{"id": "1880239", "revid": "1573940", "url": "https://it.wikipedia.org/wiki?curid=1880239", "title": "Procollagene-lisina 5-diossigenasi", "text": "La procollagene-lisina 5-diossigenasi (nota comunemente anche con il nome di lisil idrossilasi) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la reazione di idrossilazione (l'aggiunta di un gruppo ossidrlico) di un residuo di lisina formando l'amminoacido modificato idrossilisina.\nQuesto amminoacido modificato si trova nelle molecole di collagene dove partecipa alla formazione di legami crociati tra le catene alfa del collagene e tra le molecole di tropocollageno nelle fibe di collagene stabilizzando queste molecole.\nPer il funzionamento di questo enzima \u00e8 necessario un atomo di ferro allo stato di ossidazione +2 (Fe2+), ossigeno molecolare e ascorbato (vitamina C)."}
{"id": "1880240", "revid": "6923", "url": "https://it.wikipedia.org/wiki?curid=1880240", "title": "Palizzata", "text": "La palizzata \u00e8 una struttura difensiva, realizzata con pali di legno accostati e conficcati nel terreno.\nSvolgeva la funzione di cinta muraria intorno a accampamenti o piccoli villaggi, spesso era solo una muraglia provvisoria prima di costruirne una definitiva in pietra per difendersi da attacchi di animali feroci, piccole armate e pattuglie di briganti con l'intenzione di saccheggiare l'abitato.\nErano poche le culture che facevano affidamento su questa precaria difesa, solitamente civilt\u00e0 piuttosto primitive organizzate in trib\u00f9, che utilizzavano la palizzata come strumento di difesa da improvvisi attacchi di bestie feroci o trib\u00f9 ostili.\nEtimologia.\nIl termine palizzata deriva dal latino \"p\u0101lus\" (che significa palo), veniva utilizzata per sostenere una staccionata.\nFunzioni difensive.\nAi tempi dell'Impero romano, le fortificazioni difese dalle palizzate erano solitamente gli accampamenti militari. Le truppe costruivano le palizzate servendosi delle foreste adiacenti e modificando i tronchi cos\u00ec ottenuti in pali con un'estremit\u00e0 pi\u00f9 appuntita, pali che venivano poi conficcati nel terreno in circolo intorno all'accampamento. All'interno della palizzata veniva solitamente realizzata una trincea, in modo che lo steccato racchiudesse l'intero perimetro della stessa.\nA volte la palizzata veniva integrata con un'ulteriore fila di tronchi, esterna alla prima, per rafforzarne le capacit\u00e0 difensive. Nelle regioni pi\u00f9 fredde fra i due steccati venivano poste argilla o melma, come protezione contro il vento. \nSaltuariamente venivano anche utilizzati sassi e rocce per rinforzare ulteriormente la staccionata, in modo tale da creare un sistema difensivo pi\u00f9 resistente agli attacchi e duraturo nel tempo.\nPalizzate decorative.\nPi\u00f9 propriamente dette staccionate, ai giorni nostri, sebbene mantengano ancora funzione di delimitare le propriet\u00e0 private e segnarne la linea di confine, questi elementi hanno perso quasi totalmente la loro funzione difensiva, divenendo elementi decorativi - e per questo motivo disponibili in un'infinit\u00e0 di fogge e stili."}
{"id": "1880242", "revid": "110157", "url": "https://it.wikipedia.org/wiki?curid=1880242", "title": "Timina diossigenasi", "text": "La timina diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede Fe2+ ed ascorbato. Agisce anche su 5-idrossimetiluracile per ossidare il suo gruppo -CH2OH prima a -CHO e poi a -COOH."}
{"id": "1880243", "revid": "110157", "url": "https://it.wikipedia.org/wiki?curid=1880243", "title": "Procollagene-prolina 3-diossigenasi", "text": "La procollageno-prolina 3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed ascorbato."}
{"id": "1880244", "revid": "110157", "url": "https://it.wikipedia.org/wiki?curid=1880244", "title": "Trimetillisina diossigenasi", "text": "La trimetillisina diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed ascorbato."}
{"id": "1880245", "revid": "44939", "url": "https://it.wikipedia.org/wiki?curid=1880245", "title": "Triptofano idrossilasi", "text": ""}
{"id": "1880246", "revid": "110157", "url": "https://it.wikipedia.org/wiki?curid=1880246", "title": "Flavanone 3-diossigenasi", "text": "La flavanone 3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed ascorbato."}
{"id": "1880247", "revid": "52076", "url": "https://it.wikipedia.org/wiki?curid=1880247", "title": "Rai Giubileo", "text": ""}
{"id": "1880248", "revid": "110157", "url": "https://it.wikipedia.org/wiki?curid=1880248", "title": "Pirimidina-deossinucleoside 1'-diossigenasi", "text": "La pirimidina-deossinucleoside 1'-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe(II) ed ascorbato e catalizza una reazione molto simile a quella della pirimidina-deossinucleoside 2'-diossigenasi ()."}
{"id": "1880249", "revid": "52076", "url": "https://it.wikipedia.org/wiki?curid=1880249", "title": "Rai-Trade", "text": ""}
{"id": "1880250", "revid": "1543377", "url": "https://it.wikipedia.org/wiki?curid=1880250", "title": "Iosciamina (6S)-diossigenasi", "text": "La iosciamina (6S)-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed ascorbato."}
{"id": "1880251", "revid": "1543377", "url": "https://it.wikipedia.org/wiki?curid=1880251", "title": "Gibberellina-44 diossigenasi", "text": "La gibberellina-44 diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1880252", "revid": "33751", "url": "https://it.wikipedia.org/wiki?curid=1880252", "title": "Sao Paulo FC", "text": ""}
{"id": "1880256", "revid": "1543377", "url": "https://it.wikipedia.org/wiki?curid=1880256", "title": "Gibberellina 2beta-diossigenasi", "text": "La gibberellina 2beta-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su un certo numero di altre gibberelline."}
{"id": "1880257", "revid": "1543377", "url": "https://it.wikipedia.org/wiki?curid=1880257", "title": "6beta-idrossiiosciamina epossidasi", "text": "La 6beta-idrossiiosciamina epossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed ascorbato."}
{"id": "1880258", "revid": "110157", "url": "https://it.wikipedia.org/wiki?curid=1880258", "title": "Gibberellina 3beta-diossigenasi", "text": "La gibberellina 3beta-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ ed ascorbato."}
{"id": "1880259", "revid": "110157", "url": "https://it.wikipedia.org/wiki?curid=1880259", "title": "Peptide-aspartato beta-diossigenasi", "text": "La peptide-aspartato beta-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+. Alcuni fattori di coagulazione dipendenti da vitamina K, cos\u00ec come alcuni peptidi sintetici basati sulla struttura del primo dominio \"Epidermal Growth Factor\" dei fattori di coagulazione umani IX ed X, possono agire come accettori."}
{"id": "1880260", "revid": "110157", "url": "https://it.wikipedia.org/wiki?curid=1880260", "title": "Taurina diossigenasi", "text": "La taurina diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede FeII. Quello di \"Escherichia coli\" agisce anche sul pentanosulfonato, sul 3-(\"N\"-morfolino)propanosulfonato e sul 2-(1,3-diossoisoindolin-2-il)etanosulfonato, ma con basse efficienze."}
{"id": "1880261", "revid": "110157", "url": "https://it.wikipedia.org/wiki?curid=1880261", "title": "Fitanoil-CoA diossigenasi", "text": "La fitanoil-CoA diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 parte della via di ossidazione dell'acido \u03b1-fitanico perossisomale. Richiede Fe2+ ed ascorbato."}
{"id": "1880262", "revid": "1543377", "url": "https://it.wikipedia.org/wiki?curid=1880262", "title": "Leucocianidina ossigenasi", "text": "La leucocianidina ossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe(II) ed ascorbato. \u00c8 coinvolto nella via attraverso la quale molte piante da fiore producono l'antocianina (antocianidina glicosilata). Gli intermedi sono trasformati in \"cis\"- e \"trans\"-diidroquercetina, che l'enzima \u00e8 in grado di ossidare a quercetina. L'acidificazione del prodotto genera l'antocianidina, che comunque potrebbe non essere il naturale precursore delle antocianidine."}
{"id": "1880263", "revid": "1543377", "url": "https://it.wikipedia.org/wiki?curid=1880263", "title": "Deacetossivindolina 4-idrossilasi", "text": "La deacetossivindolina 4-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede Fe2+ ed ascorbato. L'enzima agisce anche sulla 3-idrossi-16-metossi-2,3-diidrotabersonina e, in modo minore, anche sulla and to a lesser extent on 16-metossi-2,3-diidrotabersonina."}
{"id": "1880264", "revid": "1573940", "url": "https://it.wikipedia.org/wiki?curid=1880264", "title": "Clavaminato sintasi", "text": "La clavaminato sintasi \u00e8 un enzima appartenente alla classe delle ossidoreduttasi, che catalizza le tre seguenti reazioni:\nL'enzima contiene ferro non eme e catalizza tre diverse reazioni ossidative delle sei che caratterizzano il \"pathway\" di biosintesi del clavulanato, inibitore della beta-lattamasi, in \"Streptomyces clavuligerus\". I primi due passaggi sono catalizzati dalla N2-(2-carbossietil)arginina sintasi () e dalla (carbossietil)arginina beta-lattame-sintasi (). Il terzo passaggio (l'idrossilazione) ed i due finali (ciclizzazione ossidativa e desaturazione) sono catalizzati da questo enzima, mentre i quarto ha luogo grazie all'azione della proclavaminato amidinoidrolasi (). Le tre reazioni sono tutte catalizzate dallo stesso sito attivo contenente ferro non eme."}
{"id": "1880265", "revid": "125252798", "url": "https://it.wikipedia.org/wiki?curid=1880265", "title": "Gilles Simon", "text": "In carriera ha raggiunto la posizione n\u00b0 6 della classifica ATP (2009) ed ha vinto 14 tornei del circuito maggiore in singolare.\nCarriera.\nEntrato nel circuito pro nel 2002, raggiunge la sua prima finale Atp solo quattro anni dopo al torneo di Valencia, dove viene sconfitto in due set da Nicol\u00e1s Almagro. La prima vittoria \u00e8 dell'anno successivo ed arriva sul cemento di casa di Marsiglia, dove in finale batte il cipriota Marcos Baghdatis per 6-4 7-6, nello stesso anno si aggiudica anche il torneo di Bucarest (terra rossa), battendo in tre set il tennista di casa Victor H\u0103nescu.\nNel 2008 si aggiudica altri tre tornei: quello di Casablanca in una finale tutta francese contro Julien Benneteau, quello di Indianapolis infliggendo al russo Dmitrij Tursunov un doppio 6-4 e, per la seconda volta in due anni, il torneo di Bucarest, battendo in finale lo spagnolo Carlos Moy\u00e1 per 6-3 6-4. A fine stagione raggiunge anche la finale del Masters 1000 di Madrid, che tuttavia perde in due set contro Andy Murray. Ottiene comunque l'accesso per la prima volta alla Master Cup di Shanghai di fine anno, grazie alla preannunciata mancata partecipazione di Rafael Nadal per problemi ad un ginocchio. Chiuder\u00e0 il torneo uscendo in semifinale.\nNel biennio successivo ottiene altri due titoli, vincendo l'open tailandese di Bangkok nel 2009 e il torneo di Metz nel 2010. Nel 2011 ottiene invece il primo successo in un torneo ATP 500, vincendo ad Amburgo, oltre all'ottavo titolo 250 con il torneo di Sydney.\nNel 2012 conquista per la terza volta la vittoria nell'Open di Romania, battendo in finale Fabio Fognini per 6-4 6-3 e diventando il giocatore pi\u00f9 titolato del torneo, prima della sua soppressione nel 2017. L'anno successivo conquista per la seconda volta il torneo di Metz, battendo Jo-Wilfried Tsonga; mentre nel 2014 raggiunge la sua seconda finale in un ATP Masters 1000 nel torneo di Shanghai, che tuttavia perde 6-7 6-7 contro Roger Federer.\nIl 22 febbraio 2015 sconfigge in finale a Marsiglia il connazionale Ga\u00ebl Monfils e conquista il dodicesimo torneo in carriera, diventando il tennista francese pi\u00f9 vincente dell'Era Open dopo Yannick Noah (irraggiungibile con i suoi 23 trofei). A settembre raggiunge per la terza volta la finale del torneo di Metz, ancora contro Jo-Wilfried Tsonga, da cui tuttavia esce sconfitto.\nDopo un digiuno di pi\u00f9 di due anni, nel 2018 ottiene il 13\u00ba titolo in carriera, vincendo in finale a Pune contro Kevin Anderson, e 14\u00ba titolo, vincendo per la terza volta il Moselle Open di Metz. Dopo aver partecipato all'ATP Cup, inizia il 2020 sul cemento di Adelaide venendo eliminato al primo turno da Jeremy Chardy. Agli Australian Open batte al primo turno l'uruguaiano Pablo Cuevas prima di essere eliminato nel secondo turno da Nick Kyrgios in 4 set"}
{"id": "1880269", "revid": "1243", "url": "https://it.wikipedia.org/wiki?curid=1880269", "title": "Stazione di Castellina in Chianti", "text": ""}
{"id": "1880276", "revid": "1964823", "url": "https://it.wikipedia.org/wiki?curid=1880276", "title": "Spezia Calcio 1906 2007-2008", "text": "Questa voce raccoglie le informazioni riguardanti lo Spezia Calcio nelle competizioni ufficiali della stagione 2007-2008.\nStagione.\nLa Stagione 2007-2008 vede lo Spezia classificarsi al 21\u00ba posto in classifica della Serie B, con conseguente retrocessione nella neonata Lega Pro Prima Divisione. La squadra parte subito con un punto di penalizzazione in classifica per la mancata presentazione di alcuni documenti in Lega, e, dopo un girone di andata passato tra luci ed ombre e sconfitte talvolta immeritate, con l'inizio del 2008 la crisi societaria esce allo scoperto, coinvolgendo anche l'ambito sportivo del club. I giocatori non ricevono gli stipendi da diversi mesi, e al mercato di gennaio vengono ceduti i pezzi migliori della squadra, che partita dopo partita perde posizioni il classifica, rimanendo comunque in gioco fino alla penultima giornata di campionato, in cui a Pisa arriva la matematica retrocessione. A marzo la societ\u00e0 \u00e8 rilevata da \"Lo Spezia Siamo Noi\", un'iniziativa nata dall'azionariato popolare che consente di portare perlomeno a termine la presente stagione, ma che fallisce poi l'obiettivo di trovare un nuovo acquirente al termine del campionato. La societ\u00e0 si avvia quindi mestamente al fallimento, costringendo a far ripartire il calcio nella citt\u00e0 dalle serie minori.\nLo Spezia \u00e8 stato eliminato al primo turno della Coppa Italia, a causa della sconfitta per 2-0 sub\u00ecta il 14 agosto sul campo neutro di Fiorenzuola contro il Piacenza."}
{"id": "1880281", "revid": "309289", "url": "https://it.wikipedia.org/wiki?curid=1880281", "title": "Moloma", "text": "La Moloma () \u00e8 un fiume della Russia europea orientale, affluente di destra del fiume Vjatka (bacino idrografico della Kama). Scorre negli Oblast' di Vologda e di Kirov.\nLa sorgente del Moloma si trova al confine tra le due regioni, nella parte nord degli Uvali settentrionali. Scorre in direzione dapprima sud-orientale poi meridionale. Sfocia nella Viatka a 544\u00a0km dalla foce, 10\u00a0km a monte della citt\u00e0 di Kotel'ni\u010d. Ha una lunghezza di 419\u00a0km, il suo bacino \u00e8 di 12\u00a0700\u00a0km\u00b2. Il maggior affluente \u00e8 il Volmanga (lungo 95\u00a0km) proveniente dalla destra idrografica.\nIl fiume non \u00e8 molto tortuoso, la sua larghezza nei periodi asciutti va da 30-50 a 100\u00a0m. La navigazione \u00e8 possibile solo durante il periodo di piena - in primavera e in autunno - sino a 302\u00a0km dalla foce. Il fiume gela da inizio novembre ad aprile.\nA pochi chilometri dalla foce, il fiume \u00e8 attraversato dalla strada federale P176 \u00abVjatka\u00bb."}
{"id": "1880284", "revid": "1452073", "url": "https://it.wikipedia.org/wiki?curid=1880284", "title": "Sabanejewia larvata", "text": "Il cobite mascherato (\"Sabanejewia larvata\") \u00e8 un pesce d'acqua dolce appartenente alla famiglia Cobitidae endemico dell'Italia.\nDistribuzione ed habitat.\nIl suo areale naturale comprendeva esclusivamente la Pianura Padana (soprattutto occidentale), ma \u00e8 stato introdotto (transfaunazione) anche nel Lago Trasimeno e nelle acque dei fiumi Tevere ed Ombrone. Si sospetta che sia stato immesso anche in altri corsi d'acqua ma che, data la sua indole schiva, non sia stato ancora scoperto.\nTipico dell'ambiente di risorgiva, si ritrova anche in torrenti con acque pulite, limpide ed ossigenate dalla corrente modesta, con fondo sabbioso e ricchezza di piante acquatiche. \u00c8 stato ritrovato anche in canali artificiali con sponde erbose.\nDescrizione.\nDimensioni: 10\u00a0cm.\n\u00c8 molto simile al cobite comune da cui si differenzia, oltre che per le minori dimensioni (10\u00a0cm la femmina, 7,5\u00a0cm il maschio), per i seguenti caratteri:\nIl dimorfismo sessuale \u00e8 meno evidente che nel cobite.\nDimorfismo sessuale: i maschi presentano un rigonfiamento della muscolatura, pi\u00f9 accentuato all'epoca della fregola.\nRiproduzione.\nLe abitudini della specie non sono ben note. \nLa deposizione avviene in giugno attorno alle canne ed alla vegetazione delle rive. Sembra che la femmina deponga una sola volta ogni anno. Il maschio nel periodo riproduttivo, sviluppa due evidenti rigonfiamenti sui fianchi la cui funzione \u00e8 ignota.\nAlimentazione.\nSi nutre, come il cobite, di piccoli organismi che vaglia dal fango del fondo e di frammenti vegetali.\nPesca.\nOccasionale e del tutto priva di interesse.\nAcquariofilia.\nPotenzialmente \u00e8 possibile allevare e riprodurre questa specie in acquario, tuttavia \u00e8 molto raro.\nStato di conservazione.\nQuesta specie \u00e8 minacciata dal degrado del suo habitat. Viene comunque classificata come \"a rischio minimo\" (LC) dalla lista rossa IUCN."}
{"id": "1880285", "revid": "281901", "url": "https://it.wikipedia.org/wiki?curid=1880285", "title": "Cobite mascherato", "text": ""}
{"id": "1880286", "revid": "281901", "url": "https://it.wikipedia.org/wiki?curid=1880286", "title": "Cobite di Bergantino", "text": ""}
{"id": "1880287", "revid": "22475", "url": "https://it.wikipedia.org/wiki?curid=1880287", "title": "\u010cepca", "text": "La \u010cepca \u00e8 un fiume della Russia europea nordorientale (Territorio di Perm', Repubblica Autonoma dell'Udmurtia e oblast' di Kirov), affluente di sinistra della Vjatka.\nNasce nella zona sudorientale delle alture della Kama, nel territorio del kraj di Perm'; si dirige dapprima verso sud-ovest, per curvare dopo poco prendendo direzione mediamente ovest/nord-ovest che manterr\u00e0 fino fine del suo corso; nel suo basso corso \"taglia\" la regione modestamente rilevata degli Uvali della Vjatka, prima di sfociare nella Vjatka presso la citt\u00e0 di Kirovo-\u010cepeck. Incontra nel suo cammino, oltre a quest'ultima, le citt\u00e0 di Balezino, Glazov e Zuevka.\nI maggiori affluenti sono: Kosa (141\u00a0km), Svjatica (141\u00a0km), Lekma (127\u00a0km), Ubyt' (100\u00a0km) e Loza (127\u00a0km), tutti provenienti dalla sinistra idrografica.\nIl fiume \u00e8 gelato, mediamente, da novembre a fine aprile - primi di maggio; nei restanti periodi dell'anno, \u00e8 navigabile per 135\u00a0km a monte della foce."}
{"id": "1880289", "revid": "281901", "url": "https://it.wikipedia.org/wiki?curid=1880289", "title": "Cobitis larvatus", "text": ""}
{"id": "1880290", "revid": "287204", "url": "https://it.wikipedia.org/wiki?curid=1880290", "title": "Cepca", "text": ""}
{"id": "1880291", "revid": "281901", "url": "https://it.wikipedia.org/wiki?curid=1880291", "title": "Cobitis larvata", "text": ""}
{"id": "1880292", "revid": "80339", "url": "https://it.wikipedia.org/wiki?curid=1880292", "title": "Chepca", "text": ""}
{"id": "1880293", "revid": "281901", "url": "https://it.wikipedia.org/wiki?curid=1880293", "title": "Cobitis conspersa", "text": ""}
{"id": "1880294", "revid": "80339", "url": "https://it.wikipedia.org/wiki?curid=1880294", "title": "Cheptsa", "text": ""}
{"id": "1880295", "revid": "80339", "url": "https://it.wikipedia.org/wiki?curid=1880295", "title": "\u010ceptsa", "text": ""}
{"id": "1880296", "revid": "281901", "url": "https://it.wikipedia.org/wiki?curid=1880296", "title": "Sabanejewia conspersa", "text": ""}
{"id": "1880299", "revid": "124618565", "url": "https://it.wikipedia.org/wiki?curid=1880299", "title": "Cobitis bilineata", "text": "Cobitis bilineata (), comunemente noto come cobite italiano, \u00e8 un piccolo pesce d'acqua dolce appartenente alla famiglia Cobitidae.\nDistribuzione e habitat.\n\u00c8 endemico del bacino idrografico del Po e degli altri fiumi della pianura Padana e nell'Istria. Una popolazione nativa disgiunta \u00e8 presente in Croazia nel fiume Zrmanja. \u00c8 stato introdotto in tutta Italia (grandi isole comprese), nel lago di Banyoles (Spagna) e nel bacino del Reno in Svizzera. La sua distribuzione si \u00e8 ampiamente ampliata a causa di introduzioni dovute alla pesca sportiva, in quanto, pur non essendo una specie di interesse da questo punto di vista, \u00e8 spesso frammista al novellame di altre specie impiegato nei ripopolamenti ittici effettuati a tale scopo, oppure viene usata come esca viva.\nIl cobite italiano \u00e8 altamente adattabile, sopravvive in numerosi ambienti acquatici a basso o medio scorrimento, con fondi sabbiosi o fangosi, particolarmente ricchi di vegetazione acquatica. Si nutre di sostanze organiche presenti nel sedimento, alghe o detrito vegetale, che perlustra attivamente durante le ore notturne o in zone ombreggiate.\nDescrizione.\nMisura fino a 12\u00a0cm nelle femmine e a 6,5\u00a0cm nei maschi.\n\u00c8 molto simile al cobite europeo da cui si pu\u00f2 distinguere per la presenza di due punti neri sul peduncolo caudale.\nDimorfismo sessuale: oltre alla differenza di dimensioni negli esemplari adulti, nei maschi in livrea nuziale le due serie di macchie, allineate lungo la zona mediana e superiore dei fianchi, tendono a fondersi ed alla fine di questo processo (che dura pochi giorni) si osservano due fasce brune per ogni fianco (la superiore \u00e8 talvolta pi\u00f9 marcata). Durante l'anno, tuttavia i maschi \u00e8 possibile distinguerli dalle femmine anche per le pinne pettorali pi\u00f9 lunghe, acute e con il secondo raggio pi\u00f9 robusto e pi\u00f9 lungo degli altri (nelle femmine le pinne pettorali sono pi\u00f9 corte, arrotondate e con il terzo raggio pi\u00f9 robusto e pi\u00f9 corto. A volte \u00e8 possibile distinguere i maschi dalle femmine per la presenza della squama di Canestrini.\nBiologia.\nVive fino a 4 anni. La riproduzione avviene in primavera ed estate. Le uova vengono deposte tra la vegetazione acquatica.\nAlimentazione.\nSi nutre di sostanze organiche presenti nel sedimento, alghe o detrito vegetale, che perlustra attivamente durante le ore notturne o in zone ombreggiate.\nConservazione.\nSebbene questa specie sia stata introdotta in altri corsi d'acqua, essa oggi non \u00e8 pi\u00f9 comune ed il suo areale non \u00e8 pi\u00f9 in espansione; anzi, in alcune zone \u00e8 in rarefazione: ad esempio in molte aree della Slovenia, ma anche in tutta la Pianura padana ed in molte zone dell'Emilia Romagna. Le cause del suo declino sono diverse; tra esse, l'inquinamento, la cattura in gran quantit\u00e0 quando si prosciugano i fossati per essere utilizzato come esca, anzich\u00e9 essere spostato in zone con acqua, e l'introduzione di specie alloctone, come il gambero rosso della Louisiana (\"Procambarus clarkii\"), il pesce gatto (\"Ameiurus melas\") ed il siluro (\"Silurus glanis\"), che ne predano le uova, gli avannotti e gli adulti.\nTassonomia.\nNon tutti gli ittiologi sono concordi nel separare \"Cobitis bilineata\" da \"C. taenia\".\nAcquariofilia.\nQuesta specie pu\u00f2 essere allevata e riprodotta in cattivit\u00e0."}
{"id": "1880301", "revid": "281901", "url": "https://it.wikipedia.org/wiki?curid=1880301", "title": "Cobitis taenia bilineata", "text": ""}
{"id": "1880307", "revid": "84184", "url": "https://it.wikipedia.org/wiki?curid=1880307", "title": "Araki", "text": ""}
{"id": "1880326", "revid": "599013", "url": "https://it.wikipedia.org/wiki?curid=1880326", "title": "Jamie Hacking", "text": "Carriera.\nAll'et\u00e0 di 5 anni, il padre Brian gli regala una motociclietta per Natale e da l\u00ec impara le basi. Quattro anni pi\u00f9 tardi si trasferisce a Spartanburg. A partire da 12 anni gareggia in competizioni locali di motocross e vince un campionato di biciclette BMX. Attira cos\u00ec l'attenzione di Kawasaki e Honda. Nel 1994 corre in alcuni eventi del CCS e del WERA.\nInizia a gareggiare nel campionato AMA Supersport nel 1997, sponsorizzato da Kinko's Kawasaki. L'anno successivo \u00e8 il miglior esordiente del campionato AMA Superbike, a bordo di una Yamaha. Nel 2001 vince la sua prima gara a Road Atlanta. Due anni dopo lascia la Suzuki per tornare in Yamaha. Nello stesso anno vince il campionato AMA Supersport. Nel 2007 passa alla Kawasaki, per correre nei campionati Superbike e Supersport, concludendo 6\u00ba nel primo.\nNel 2008 ha corso nella MotoGP il Gran Premio degli Stati Uniti in sostituzione dell'infortunato John Hopkins. Al termine della gara disputata su una Kawasaki, si \u00e8 classificato in 11\u00aa posizione.\nNel 2009 partecipa al campionato mondiale Superbike con una Kawasaki ZX-10R del team Kawasaki World Superbike, in sostituzione dell'infortunato Makoto Tamada, nella prova statunitense corsa nel circuito di Miller Motorsports Park, in quella di San Marino nel circuito di Misano ed in Gran Bretagna sul circuito di Donington Park.\nIn questa partecipazione ottiene il miglior risultato della Kawasaki nel 2009 con il settimo posto in gara1 a Miller Motorsports Park."}
{"id": "1880331", "revid": "281901", "url": "https://it.wikipedia.org/wiki?curid=1880331", "title": "Anadromo", "text": ""}
{"id": "1880332", "revid": "281901", "url": "https://it.wikipedia.org/wiki?curid=1880332", "title": "Anadromi", "text": ""}
{"id": "1880333", "revid": "281901", "url": "https://it.wikipedia.org/wiki?curid=1880333", "title": "Catadromo", "text": ""}
{"id": "1880334", "revid": "1650990", "url": "https://it.wikipedia.org/wiki?curid=1880334", "title": "Bristol (Connecticut)", "text": "Bristol \u00e8 un comune degli Stati Uniti d'America, situato nella Contea di Hartford nello Stato del Connecticut.\nConta poco pi\u00f9 di 60.000 abitanti ed \u00e8 nota soprattutto in quanto sede della rete televisiva ESPN. In passato \u00e8 stata famosa per la fabbricazione di orologi."}
{"id": "1880336", "revid": "281901", "url": "https://it.wikipedia.org/wiki?curid=1880336", "title": "Catadromi", "text": ""}
{"id": "1880345", "revid": "1632387", "url": "https://it.wikipedia.org/wiki?curid=1880345", "title": "Barrio", "text": "Barrio \u00e8 una parola spagnola che significa \"distretto\" o \"quartiere\". \nCaratteristiche.\nIn generale, \u00e8 ogni suddivisione con identit\u00e0 propria di una citt\u00e0 o un paese. La sua origine pu\u00f2 essere una decisione amministrativa, un'iniziativa urbanistica, o semplicemente un senso comune di appartenenza dei suoi abitanti basato su motivi storici o di semplice antagonismo con il quartiere vicino.\nIn Venezuela, Repubblica Dominicana, Filippine, Irlanda e Messico si chiama \"barrio\" una zona depressa della citt\u00e0, caratterizzata dalla presenza di abitazioni precarie e dalla quasi totale assenza di servizi, similarmente a quella che viene definito altrove \"favela\", \"slum\" o baraccopoli."}
{"id": "1880349", "revid": "287204", "url": "https://it.wikipedia.org/wiki?curid=1880349", "title": "NGC 1536", "text": "NGC 1536 \u00e8 una galassia a spirale barrata nella costellazione del Reticolo. \u00c8 stata scoperta da John Herschel il 4 dicembre 1834 ed \u00e8 stata ospite della SN 1997D."}
{"id": "1880350", "revid": "3115", "url": "https://it.wikipedia.org/wiki?curid=1880350", "title": "Avgas", "text": "L'Avgas (in italiano benzina avio) \u00e8 un combustibile aeronautico ad alto numero di ottano utilizzato per gli aeromobili e nell'automobilismo sportivo. \"Avgas\" \u00e8 una parola macedonia che deriva dall'inglese \"aviation gasoline\" - benzina per aviazione - e si distingue dal \"mogas\" (motor gasoline), il termine tecnico inglese impiegato per le benzine utilizzate nelle automobili ordinarie. Per facilitare la rapida individuazione del carburante viene additivato con un colorante blu.\nL'Avgas \u00e8 utilizzato negli aerei equipaggiati con i motori a pistoni convenzionali o Wankel. Anche i motori a turbina possono utilizzare la benzina avio, ma normalmente vengono alimentati con altri combustibili pi\u00f9 indicati ed efficienti per le loro caratteristiche. I motori a turbina e Diesel, infatti, sono progettati per utilizzare i combustibili basati sul kerosene.\nCaratteristiche e variet\u00e0.\nLe benzine utilizzate come combustibile per aviazione in genere vengono distinte in base a due numeri che indicano il numero di ottano. Come esempio esiste la denominazione avgas 80/87 (ora quasi completamente indisponibile) e avgas 100/130. Il primo numero indica il numero di ottano calcolato con il metodo \"\"aviation lean\" (miscela povera) e porta a risultati simili a quelli dello standard Motor Octane Number (MON) utilizzato per le benzine per autotrazione ordinarie. Il secondo numero, indica il numero d'ottano misurato con lo standard \"aviation rich\"\" (miscela ricca), che tenta di riprodurre le impegnative condizioni di impiego aeronautico con miscela ricca, alte temperature e alte pressioni di alimentazione.\nLa benzina avio ha una pressione di vapore minore e pi\u00f9 uniforme rispetto alla benzina per auto, il che le permette di rimanere allo stato liquido ad alta quota, prevenendo il fenomeno indesiderato del vapor lock, il blocco del flusso di carburante causato da bolle nei condotti di alimentazione. Le miscele utilizzate attualmente sono le stesse inizialmente sviluppate negli anni cinquanta e sessanta e gli alti numeri di ottano sono ottenuti mediante l'aggiunta di piombo tetraetile (\"tetra-ethyl lead\" - TEL), una sostanza altamente tossica eliminata dal carburante per le auto nella maggior parte dei paesi durante gli anni ottanta e novanta. \nLa frazione principale del petrolio utilizzata per l'avgas si ottiene per alchilazione ed \u00e8 essenzialmente una miscela di vari isoottani ottenuti anche per reforming in alcune raffinerie.\nL'Avgas \u00e8 disponibile in diverse qualit\u00e0 e per ognuna \u00e8 prevista una diversa quantit\u00e0 massima di piombo tetraetile. Poich\u00e9 il TEL \u00e8 un additivo abbastanza costoso, ne viene usata una minima quantit\u00e0 per raggiungere il numero di ottano richiesto, di conseguenza le concentrazioni reali sono spesso minori della massima consentita.\nI jet non utilizzano la benzina avio. Gli aerei con motori a getto utilizzano un combustibile pi\u00f9 simile al kerosene che \u00e8 pi\u00f9 indicato per i motori a turbina. Si possono creare equivoci a causa dei due termini inglesi Avtur e AvJet usati per gli aerei a getto. \nTipi.\n100LL.\nL'avgas 100LL (dall'inglese \"100 \"low lead\"\" - basso contenuto di piombo), contiene l'additivo antidetonante TEL, ma in quantit\u00e0 minore rispetto alla benzina 100/130 ad alto contenuto di piombo che in pratica ha sostituito. La maggior parte degli aerei con motori a pistoni funzionano con la 100LL e non \u00e8 stato ancora trovato un sostituto pratico per questi motori. Sebbene esistano motori che funzionano con carburanti senza piombo, gli aerei vengono spesso scelti con motori che usano la 100LL perch\u00e9 molti aeroporti hanno solo questo tipo di benzina. La 100LL contiene massimo 2 grammi di piombo per gallone, corrispondenti a 0,56 grammi/litro."}
{"id": "1880351", "revid": "94647", "url": "https://it.wikipedia.org/wiki?curid=1880351", "title": "Garbaoli", "text": ""}
{"id": "1880358", "revid": "1305772", "url": "https://it.wikipedia.org/wiki?curid=1880358", "title": "Saga di B\u00f3si e Herrau\u00f0r", "text": "La Saga di B\u00f3si e Herrau\u00f0r (norreno: B\u00f3sa saga ok Herrau\u00f0s) \u00e8 una saga norrena, scritta intorno al 1300 e conservata in tre manoscritti del XV secolo, che narra delle fantastiche avventure dei due compagni Herrau\u00f0r e B\u00f3si.\nTrama.\nL'inizio della saga.\nLa storia comincia con re Hringr di \u00d6sterg\u00f6tland, che \u00e8 detto essere figlio di re Gauti figlio di Odino e fratellastro di re Gautrekr il Generoso che compare come re di V\u00e4sterg\u00f6tland nella \"Saga di Gautrekr\". Tuttavia la cronologia \u00e8 appiattita, cos\u00ec Hringr nella saga diventa contemporaneo di Harald Hildetand, re di Danimarca e Svezia. La moglie di Hringr era Sylgja figlia di S\u00e6fara (\"Colui che Vaga per il Mare\"), jarl di Sm\u00e5land; S\u00e6fara aveva anche due figli di nome Dagfari (\"Colui che Vaga per il Giorno\") e N\u00e1ttfari (\"Colui che Vaga per la Notte\") che servivano re Harald.\nHerrau\u00f0r, eroe principale della saga, era il figlio di Hringr e Sylgja; tuttavia Hringr aveva anche un figlio illegittimo, Sj\u00f3\u00f0r, che serviva Hringr come tesoriere ed esattore e dal cui nome, secondo la saga, sarebbe derivata la parola \"sj\u00f6dr\", \"borsellino\". Hringr preferiva Sj\u00f3\u00f0r a Herrau\u00f0r.\nIl migliore amico di Herrau\u00f0r era B\u00f3si, figlio minore di un ex-vichingo chiamato Thvari o Bryn-Thvari da Brynhild, un'ex-skjaldm\u00f6 figlia di re Agnar di N\u00f3at\u00fan. Thvari aveva in precedenza menomato parzialmente Brynhild in un duello, e a causa di ci\u00f2 ella fu nota come B\u00f6gu-Brynhild, \"Brynhild Stentante\", poich\u00e9 non si riprese mai completamente; Thvari poi spos\u00f2 Brynhild che gli diede due figli, Smi\u00f0r e B\u00f3si. Smi\u00f0r impar\u00f2 un po' di magia dalla madre adottiva Busla, che era una strega potente. B\u00f3si era talvolta chiamato B\u00f6gu-B\u00f3si per via della madre.\nB\u00f3si era un ragazzo rude che fu infine bandito per aver ferito alcune persone giocando a palla. Herrau\u00f0r, insoddisfatto, ottenne il permesso del padre, nonostante le obiezioni di Sj\u00f3\u00f0r, di partire con una spedizione vichinga di cinque navi; Herrau\u00f0r fu infine raggiunto dall'esiliato B\u00f3si, ed insieme saccheggiarono con successo per cinque anni. Nel frattempo in \u00d6sterg\u00f6tland il fratellastro di Herrau\u00f0r, Sj\u00f3\u00f0r, estorse con la forza fondi a Thvari padre di B\u00f3si, con la pretesa che essi erano il legale compenso per quegli uomini che B\u00f3si aveva ferito. Accadde che la nave di B\u00f3si fosse condotta in Wendland, dove Sj\u00f3\u00f0r si trovava per una spedizione di compravendita per conto di re Hringr; i due litigarono sulla cosa e B\u00f3si uccise Sj\u00f3\u00f0r.\nPoi Herrau\u00f0r torn\u00f2 alla corte del padre, offrendo un compenso per la morte di Sj\u00f3\u00f0r, ma re Hringr rifiut\u00f2 ogni offerta. Scoppi\u00f2 una guerra civile tra padre e figlio; Hringr riusc\u00ec a catturare Herrau\u00f0r e B\u00f3si e si prepar\u00f2 a giustiziarli, ma quella notte Busla, la madre adottiva di B\u00f3si, con la magia apparve nella camera da letto di re Hringr e lo minacci\u00f2 e lo torment\u00f2 con incantesimi e maledizioni, finch\u00e9 l'inerme sovrano accett\u00f2 di riappacificarsi con Herrau\u00f0r e B\u00f3si e di spedirli lontano per una pericolosa ricerca invece di giustiziarli.\nLa ricerca.\nIl giorno seguente Hringr esili\u00f2 sia Herrau\u00f0r che B\u00f3si, Herrau\u00f0r a vita e B\u00f3si finch\u00e9 non avesse trovato e portato a corte un uovo di avvoltoio con lettere d'oro scritte sopra.\nI due si fermarono in Bjarmaland e qui ebbero molte avventure. Un incontro erotico tra B\u00f3si e la figlia di un contadino \u00e8 descritto in un dialogo alquanto esplicito per enigmi. I due compagni riuscirono ad uccidere un avvoltoio che sorvegliava il tempio di Jumala in Bjarmaland, ottenne il suo uovo, uccise la sacerdotessa (Kolfrosta, madre di re Harek di Bjarmaland) e salv\u00f2 Hlei\u00f0, la sorella di re Gu\u00f0mundr di Gl\u00e6sisvellir che era stata portata l\u00ec con la magia per essere nominata nuova sacerdotessa. Herrau\u00f0r prese Hlei\u00f0 in moglie e loro e B\u00f3si tornarono in \u00d6sterg\u00f6tland dove re Hringr, nel ricevere il guscio dell'uovo dell'avvoltoio, accett\u00f2 di riconciliarsi con B\u00f3si e suo figlio.\nAvventure successive.\nA quel punto Herrau\u00f0r e B\u00f3si si recarono ad aiutare re Harald Hildetand nella famosa Battaglia del Br\u00e1vellir e furono tra i pochi sopravvissuti.\nNel frattempo re Gu\u00f0mundr di Gl\u00e6sisvellir, che non sapeva cosa ne fosse stato di sua sorella Hlei\u00f0, promise a Siggeir figlio di re Harek di Bjarmaland che avrebbe potuto averla in moglie se l'avesse trovata. Siggeir e suo fratello Hr\u00e6rek vennero a sapere del rapimento di Hlei\u00f0 in Bjarmaland da parte di Herrau\u00f0r e B\u00f3si e della distruzione del tempio, cos\u00ec partirono per G\u00f6taland. L\u00ec attaccarono re Hringr che poteva opporre deboli forze, poich\u00e9 la maggior parte erano andate nel Br\u00e1vellir; Hringr fu perci\u00f2 ucciso in battaglia e Hlei\u00f0 fu riportata nel Gl\u00e6sisvellir.\nAl loro ritorno dalla battaglia, Herrau\u00f0r e B\u00f3si, accompagnati dal fratello di B\u00f3si, Smi\u00f0r, e dalla sua madre adottiva, Busla, partirono per salvare Hlei\u00f0. Raggiunsero l'obiettivo dopo molte altre avventure (e altri due incontri erotici tra B\u00f3si e due vergini con dialoghi per enigmi); Herrau\u00f0r riottenne Hlei\u00f0 e B\u00f3si rap\u00ec Edda, figlia di re Harek. Sia Smi\u00f0r che Busla mostrarono i loro poteri magici. Quando re Harek di Bjarmaland attacc\u00f2 sotto forma di cinghiale gigante, una cagna gigante (apparentemente Busla) gli si oppose; entrambi caddero in mare e non si seppe pi\u00f9 nulla di loro.\nFinale.\nHerrau\u00f0r divenne re di \u00d6sterg\u00f6tland come erede di suo padre, mentre B\u00f3si divenne re di Bjarmaland per aver sposato Edda. Da uno dei suoi incontri erotici B\u00f3si divenne padre di Svidi l'Astuto padre di Vilmund il Distratto.\nNel frattempo Herrau\u00f0r e Hlei\u00f0 divennero genitori di \u00de\u00f3ra Town-Hart, nota per tenere un serpente nella sua camera (o un Lindworm che crebbe cos\u00ec grosso da circondare la sua camera, secondo una variante) e solo chi sarebbe riuscito a ucciderlo avrebbe ottenuto la sua mano. Alla fine il vincitore e suo marito fu il famoso Ragnar Lodbrok. La storia spiega alla fine che questo serpente era nato dall'uovo di avvoltoio che Herrau\u00f0r e B\u00f3si avevano trovato nella loro ricerca.\nAltri riferimenti a Herrau\u00f0r.\nLa storia di Ragnar e del serpente compare anche nella \"Saga di Ragnar Lodbrok\" e nel \"\u00de\u00e1ttr af Ragnars sonum\", sebbene nella prima Herrau\u00f0r compaia come Herru\u00f0r jarl di G\u00f6taland e nella seconda Herrau\u00f0r jarl di V\u00e4sterg\u00f6tland; ma il padre di Herrau\u00f0r \u00e8 chiamato anche qui Hringr. Una variante con due serpenti invece di uno compare nelle \"Gesta Danorum\" di Saxo Grammaticus (Libro 9), dove Herrau\u00f0r compare come Herothus re di Svezia. Nessuna di queste fonti spiega l'origine del serpente o dei serpenti e sembrerebbe cos\u00ec che la storia di Herrau\u00f0r e B\u00f3si fu in parte inventata per riempire quel vuoto."}
{"id": "1880365", "revid": "339392", "url": "https://it.wikipedia.org/wiki?curid=1880365", "title": "Cronache del Bordo", "text": ""}
{"id": "1880371", "revid": "474175", "url": "https://it.wikipedia.org/wiki?curid=1880371", "title": "Psel", "text": "Lo Psel (ucr.: \u041f\u0441e\u043b; russo: \u041f\u0441\u0451\u043b) \u00e8 un fiume dell'Ucraina affluente di sinistra del Dnepr che scorre attraverso la Russia e l'Ucraina. \u00c8 lungo 717\u00a0km ed ha un bacino idrografico di 22.800\u00a0km\u00b2. La riva destra \u00e8 alta e ripida, a differenza della sinistra \u00e8 pi\u00f9 bassa. Il fiume \u00e8 ghiacciato in media dalla fine di novembre fino alla met\u00e0 di marzo."}
{"id": "1880376", "revid": "272827", "url": "https://it.wikipedia.org/wiki?curid=1880376", "title": "Ps\u00ebl", "text": ""}
{"id": "1880377", "revid": "486946", "url": "https://it.wikipedia.org/wiki?curid=1880377", "title": "Niccol\u00f2 d'Ajello", "text": ""}
{"id": "1880380", "revid": "2196166", "url": "https://it.wikipedia.org/wiki?curid=1880380", "title": "Castello di Andraz", "text": "Il castello di Andraz (in ladino \"Ciastel da Andra\u0107\", in tedesco \"Schloss Buchenstein\") \u00e8 un fortilizio medievale che si trova nel territorio comunale di Livinallongo del Col di Lana, nella frazione Castello.\nStoria.\nLa bastia, arroccata su uno sperone roccioso al confine tra il Patriarcato di Aquileia e la Diocesi di Bressanone, dominava le vie che passavano per il Falzarego, in particolare quelle da sud (Belluno e Agordo), da ovest (Bressanone e Val Badia) e da nord (Ampezzano). In stretta comunicazione con altri fortilizi (Rocca Pietore, Selva di Cadore, Avoscan), faceva parte di un sistema che garantiva quindi il totale controllo sui traffici tra Agordino e Val Pusteria.\nI primi riferimenti storici sono successivi all'anno 1000, ma bisogner\u00e0 aspettare le documentazioni relative al 1221 per avere delle notizie pi\u00f9 precise. In quell'anno, il vescovo di Bressanone lo diede alla famiglia feudataria Schoneck (italianizzata in Colbello). Pass\u00f2 poi ad altre casate (Avoscano, Stuck), sempre vassalle dei vescovi-conti, finch\u00e9, nel 1416, torn\u00f2 sotto le dirette dipendenze di questi ultimi. Da allora fu utilizzato come piccolo presidio militare sotto il comando di un capitano. Di questo periodo, da ricordare il vescovo-filosofo Nicola Cusano che scelse il sicuro castello per passare lunghi soggiorni.\nNel XVI secolo l'importanza della fortezza crebbe ulteriormente, vista l'apprensione dei vescovi nei confronti della politica espansionistica della Serenissima, che volgeva ora gli interessi verso l'entroterra. La zona dolomitica era infatti particolarmente ricca di risorse naturali, specialmente di legname e minerali, in parte estratti proprio a pochissima distanza dal castello. Le mutate condizioni politiche seguite alle guerre napoleoniche, ma anche l'esaurimento delle risorse minerarie, fecero decadere il castello che, abbandonato, fu gravemente danneggiato durante la prima guerra mondiale.\nArchitettura.\nDavvero caratteristica la sua struttura architettonica, dovuta al fatto che sorge appunto su uno sperone roccioso. Alla rocca si accedeva solo da una rampa di pietra (oggi in parte recuperata) che metteva in comunicazione i vari piani sovrapposti. Per i rifornimenti, si ricorreva per questo all'uso di un argano. Attorno allo sperone si trovava una cinta muraria la quale, oltre alle chiare funzioni difensive, permetteva di ricavare anche uno spazio per le stalle. Sui resti delle mura, sono ancora visibili le mensole su cui poggiava il ballatoio utile alle ronde. Presso l'ingresso principale si trovava infine una cappella cinquecentesca (dedicata a San Raffaele), il cui prezioso altare ligneo \u00e8 oggi conservato presso la chiesa della vicina Andraz.\nIl castello fu pi\u00f9 volte restaurato. L'intervento pi\u00f9 rilevante fu il recupero del 1484-1488 seguito ad un incendio. In questa occasione, a scapito delle funzioni militari, sempre meno utili, furono potenziate quelle amministrative, curando in particolare gli aspetti ad uso residenziale. Altri interventi furono quelli del 1516, seguito ad un ulteriore rogo, e del 1599.\nLa Soprintendenza per i Beni Ambientali e Architettonici del Veneto Orientale ha recentemente condotto un'imponente e avanguardistica opera di restauro dei resti."}
{"id": "1880388", "revid": "1573940", "url": "https://it.wikipedia.org/wiki?curid=1880388", "title": "Distretto di Minamikawachi", "text": "Il \u00e8 uno dei distretti della prefettura di \u014csaka, in Giappone.\nAttualmente fanno parte del distretto i comuni di Chihayaakasaka, Kanan e Taishi."}
{"id": "1880400", "revid": "1305772", "url": "https://it.wikipedia.org/wiki?curid=1880400", "title": "Slop", "text": "Lo slop \u00e8 un materiale costituito da idrocarburi pesanti e altre impurezze, generatosi dai residui di prodotto petrolifero misto ad acqua.\nLo slop si forma tipicamente dai depositi che si sedimentano sulle pareti dei serbatoi di navi, cisterne e aerei: si tratta di una sostanza inquinante e pericolosa che va trattata adeguatamente (come ad esempio la distillazione controllata in basse percentuali insieme al greggio).\nIn passato gli slop e altre sostanze inquinanti potevano venire rilasciate in mare mediante i sistemi di pulizia delle petroliere. Nel tempo i sistemi si sono raffinati portando all'attuale \"crude oil washing\" che limita al minimo gli sversamenti in mare .\nLa convenzione internazionale MARPOL (\"MARine POLlution\") vieta il rilascio in mare di slop particolarmente dannosi (ma autorizza lo sversamento in mare di altre acque di lavaggio cisterne, con basso impatto ecologico) e regola il \"crude oil washing\"."}
{"id": "1880401", "revid": "174925", "url": "https://it.wikipedia.org/wiki?curid=1880401", "title": "Capitello figurato", "text": ""}
{"id": "1880402", "revid": "1305772", "url": "https://it.wikipedia.org/wiki?curid=1880402", "title": "Software Freedom Day", "text": "Software Freedom Day (SFD) \u00e8 una celebrazione annuale sul software libero, che si svolge in tutto il mondo, un contributo all'educazione pubblica, non solo per celebrare le virt\u00f9 del free/open-source software, ma anche per incoraggiarne l'uso, a beneficio della comunit\u00e0.\nAlla prima edizione, celebrata il 28 agosto 2004 hanno partecipato pi\u00f9 di 70 gruppi. Da allora la manifestazione \u00e8 cresciuta in popolarit\u00e0 e il 10 settembre 2005, \u00e8 stato celebrata da pi\u00f9 di 300 gruppi di oltre 60 paesi. Il principale sponsor per il 2005 e per il 2006 \u00e8 stata la Canonical Ltd, l'azienda che finanzia lo sviluppo Ubuntu Linux.\nDal 2006 in poi, \u00e8 stato deciso che dovesse essere celebrato il terzo sabato di settembre; nel 2007 \u00e8 stato celebrato il 15 settembre, nel 2008 il 20 settembre, nel 2009 il 19 settembre e nel 2010 il 18 settembre.\nSoftware Freedom International.\nQuesto evento, organizzato a livello internazionale da Software Freedom International (SFI), organizzazione no-profit con base negli USA, nasce per celebrare il FOSS (Free and Open Source Software) ed in particolare:\nLe decisioni pi\u00f9 importanti per SFD sono state prese dal direttivo di SFI:\nEdizioni.\nIn Italia.\nIl Software Freedom Day si \u00e8 svolto per la prima volta in Italia a partire dal 2005. Nel corso degli anni ha ottenuto un crescente numero di adesioni e nel 2010 si terr\u00e0 contemporaneamente in circa 15 citt\u00e0."}
{"id": "1880403", "revid": "1573940", "url": "https://it.wikipedia.org/wiki?curid=1880403", "title": "Distretto di Mishima", "text": "Il \u00e8 uno dei distretti della prefettura di \u014csaka, in Giappone.\nAttualmente fa' parte del distretto solo il comune di Shimamoto."}
{"id": "1880404", "revid": "228587", "url": "https://it.wikipedia.org/wiki?curid=1880404", "title": "Orode", "text": ""}
{"id": "1880409", "revid": "113768418", "url": "https://it.wikipedia.org/wiki?curid=1880409", "title": "Voyage of the Acolyte", "text": "Voyage of the Acolyte \u00e8 il primo album da solista di Steve Hackett, pubblicato nel 1975 quando l'autore era ancora chitarrista dei Genesis.\nPartecipano al disco altri due membri dei Genesis: Phil Collins e Mike Rutherford; quest'ultimo firma assieme ad Hackett il brano conclusivo \"Shadow of the Hierophant\".\nIl titolo dell'album (\"viaggio dell'accolito\") fa riferimento al tema del \"viaggio iniziatico\" proprio dell'interpretazione esoterica dei tarocchi. Gli stessi titoli dei brani, a cominciare da \"Ace of Wands\" (\"asso di bastoni\") fanno tutti riferimento alle carte divinatorie, specie agli Arcani maggiori: la Papessa (\"Hands of the Priestess\"), la Torre abbattuta dal fulmine (\"A Tower Struck Down\"), l'Eremita (\"Hermit\"), la Stella (\"Star of Sirius\"), gli Amanti (\"The Lovers\") e Il Papa (lo Ierofante di \"Shadow of the Hierophant\").\nLargo spazio \u00e8 lasciato alla musica strumentale rispetto ai brani cantati, e numerosi temi vengono ripresi in brani differenti lungo l'intera opera: il tema finale di \"Ace of Wands\" e quello di oboe di \"Hands of the Priestess, part 2\" riaffiorano entrambi in \"Star of Sirius\"; la coda di \"The Lovers\" non \u00e8 altro che il nastro della sezione strumentale di \"The Hermit\" riprodotto al contrario (i temi dei due titoli, l'Eremita e gli Amanti, sono in un certo senso l'uno l'opposto dell'altro); altri frammenti melodici di \"Ace of Wands\", infine, sono accennati in \"The Hermit\" e in \"Shadow of the Hierophant\".\nI dipinti di copertina, che raffigurano l'Accolito (sul fronte) e l'Eremita (all'interno) sono della pittrice brasiliana Kim Poor, che divenne poi la seconda moglie di Hackett dal 1981 al 2007.\nL'album \u00e8 stato ripubblicato nel 2005 dalla Virgin Records con due bonus track."}
{"id": "1880411", "revid": "1305772", "url": "https://it.wikipedia.org/wiki?curid=1880411", "title": "Distretto di Senboku (Osaka)", "text": "Il \u00e8 uno dei distretti della prefettura di Osaka, in Giappone. Ha una superficie di 4,03\u00a0km\u00b2 e nel 2010 contava 18.289 abitanti, per una densit\u00e0 di 4.538,21 ab./km\u00b2. I nuclei familiari erano 7.582.\nAttualmente fa parte del distretto solo la cittadina di Tadaoka e gli uffici del distretto sono presso il municipio della stessa Tadaoka."}
{"id": "1880415", "revid": "767487", "url": "https://it.wikipedia.org/wiki?curid=1880415", "title": "Bruno Maini", "text": "Carriera.\nMaini ha legato quasi tutta la sua carriera ai colori del , dove ha militato dal 1926 al 1941 (eccezion fatta per la stagione 1928-1929, in cui gioc\u00f2 nel ), conquistando quattro scudetti. Ha disputato le sue ultime due stagioni agonistiche con il Ferrara del quale fu, nel 1942-43, anche allenatore. Nonostante i successi in rossoblu, non venne mai schierato da Vittorio Pozzo nella Nazionale maggiore.\nIn carriera ha totalizzato 283 presenze e 87 reti nella Serie A a girone unico, fatto che lo pone attualmente fra i primi 100 della Classifica dei marcatori della Serie A."}
{"id": "1880418", "revid": "1924342", "url": "https://it.wikipedia.org/wiki?curid=1880418", "title": "Rumors (Lindsay Lohan)", "text": "Rumors \u00e8 un singolo della cantante statunitense Lindsay Lohan, il primo estratto dal primo album in studio \"Speak\"; venne pubblicato il 21 settembre 2004 dalla Casablanca Records.\nLa canzone.\nIn un primo momento intitolato \"Just What It Is\", il brano \u00e8 stato scritto e prodotto da Cory Rooney (il quale si occup\u00f2 anche delle parti di tastiera e dei cori) insieme alla stessa Lindsay Lohan, Tarryle Jackson e Tito Jackson. Peter Wade Keusch ha collaborato nella produzione, ed \u00e8 stato sovrintendente insieme a Chris Avedon della registrazione vocale della Lohan che si \u00e8 verificata nei Poolhouse West e The Village Recorder situati a Los Angeles. Il missaggio \u00e8 stato operato da Keusch nei Sony Music Studios di New York. Christopher J. Warner ha invece suonato la chitarra presente nei sottofondi del brano.\nIl brano dance contempla influssi della musica electropop e teen pop, oltre a presentare un pesante basso R&amp;B. I testi invece alludono all'implacabile persecuzione dei paparazzi nei confronti della stessa Lohan, come concentrato nelle righe del ritornello, nel quale Lohan denuncia di essere stufa delle menzogne che hanno scatenato contro di lei: \"sono stanca delle voci che partono, sono stufa di essere seguita, sono stanca delle bugie della gente, dicono quello che vogliono su di me. Perch\u00e9 non mi sostengono? Perch\u00e9 non mi lasciano vivere? Io voglio costruire la mia strada. Prendi questo solo per quello che \u00e8\".\nCritiche.\nSpence D. da IGN ha affermato che la voce dell'artista \u00e8 \"condotta da ringhi, parole sospirate e angoscia controllata non pienamente sfogata\". John Murphy da musicOMH l'ha definita \"una lamentosa antifona dance con parole intelligenti che attaccano i paparazzi e i media in generale.\"\n\"Rumors\" ha ricevuto recensioni miste dai critici musicali. Charles Merwin da Stylus Magazine ha ribattuto che il lancio di \"Rumors\" come singolo non fosse stata una buona scelta scrivendo che \"infatti per una ragazza che \u00e8 stata bollata come la prossima piccioncina d'America da alcuni giornalisti sarebbe la scelta peggiore come prima esposizione da una ragazza che deve dare automaticamente maggior prova del suo talento al pubblico. Sfortunatamente il meglio che c'\u00e8, meglio di cos\u00ec non si pu\u00f2\". Erik Missio dal sito \"ChartAttack\" ha considerato che il brano \"presenti il potenziale per un'opera di debutto quasi appetitosa\", ma ha poi concluso sostenendo che \"\u00e8 uno schifo a livello straordinariamente non spettacolare\". Matthew Wilkening da AOL Radio ha annoverato \"Rumors\" alla numero 67 nella graduatoria delle 100 canzoni pi\u00f9 brutte di sempre, scrivendo \"con tutte le storie che circolano sulla Lohan in questi giorni, questo brano sembrerebbe quasi profetico. Oh, scusate... patetico\". Il giornalista Nicholas Fonseca dall'\"Entertainment Weekly\" ha definito \"Rumors\" un piacere perverso, mentre Stephen Thomas Erlewine da AllMusic ha definito il brano un momento prezioso nella sua recensione di \"Speak\".\n\"Rumors\" ha riscosso uno successo mondiale mediocre, raggiungendo posizioni nella top trenta in Australia, Austria, Germania e Svizzera. Negli Stati Uniti arriv\u00f2 alla sesta posizione della Bubbling Under Hot 100 di \"Billboard\", e ha raggiunto la numero ventitr\u00e9 nella classifica componente, la Mainstream Top 40. Tuttavia la Recording Industry Association of America certific\u00f2 il brano disco d'oro, in quanto riusc\u00ec a vendere oltre 500.000 copie.\nIn Australia, ha esordito alla numero 19 nell'ARIA Charts raggiungendo la numero 10 sei settimane dopo.\nVideo musicale.\nLa Casablanca Records ha commissionato un video musicale di \"Rumors\" a Jake Nava, che aveva lavorato nello stesso anno con Britney Spears per il video di \"My Prerogative\". Il video \u00e8 stato presentato il 14 ottobre 2004 su MTV.\nIl video si apre con l'attrice che semina i paparazzi a bordo di un'automobile. Si scopre tuttavia che la ragazza \u00e8 solo una sosia dell'artista perch\u00e9 la vera Lohan \u00e8 salita su'altra auto per recarsi in una discoteca. La cantante si fa strada dunque in un ascensore sottoponendosi allo sguardo di una telecamera a circuito chiuso mentre si scatena a ritmo della prima strofa. Percorre poi un lungo corridoio disseminato di telecamere che sbocca in una discoteca, in cui balla confusa fra la folla e scatta un paio di fotografie come risposta alle pressioni dei giornalisti. Nella scena seguente Lindsay percorre lentamente un altro reparto della discoteca sino ad incontrare un ragazzo seduto su un divano, con cui si bacia e amoreggia sotto l'inesorabile sguardo delle microcamere. Si intravede poi l'artista dondolarsi su un'altalena all'interno di una gabbia al centro della discoteca sotto gli sguardi dei presenti. Infine Lindsay e alcune amiche salgono sul ciglio di un grattacielo ed eseguono un balletto mentre un gruppo di elicotteri svolazza loro intorno.\nQuesto video ricevette una nomination agli MTV Video Music Awards 2005, nella categoria miglior video pop.\nLive.\nLindsay Lohan ha cantato dal vivo \"Rumors\" a \"Good Morning America\" nel dicembre 2004. Secondo un reporter dello staff di MTV News, \"Lohan si era dimenticata le battute della canzone da cantare in playback, e ha spinto le telecamere ad allontanarsi quando la sua bocca rimaneva chiusa, ed \u00e8 andata avanti nella performance solo grazie al brano lasciato in sottofondo\". Un rappresentante della Lohan ha difeso la cantante dalle accuse e ha rivelato che lei sa cantare dal vivo, sottolineando che ha usato il brano di sottofondo \"per fare in modo che il brano sembrasse uguale alla versione del suo album\"."}
{"id": "1880421", "revid": "1573940", "url": "https://it.wikipedia.org/wiki?curid=1880421", "title": "Distretto di Sennan", "text": "Il \u00e8 uno dei distretti della prefettura di \u014csaka, in Giappone.\nAttualmente fanno parte del distretto i comuni di Kumatori, Misaki e Tajiri."}
{"id": "1880423", "revid": "1573940", "url": "https://it.wikipedia.org/wiki?curid=1880423", "title": "Distretto di Toyono", "text": "Il \u00e8 uno dei distretti della prefettura di \u014csaka, in Giappone.\nAttualmente fanno parte del distretto i comuni di Nose e Toyono."}
{"id": "1880424", "revid": "278830", "url": "https://it.wikipedia.org/wiki?curid=1880424", "title": "Claudio Golinelli (ciclista)", "text": "Si \u00e8 laureato tre volte campione del mondo su pista (keirin 1988 e 1989 e velocit\u00e0 1989), aggiudicandosi anche tre argenti e due bronzi.\nCarriera.\nDa dilettante ottenne i principali risultati nelle gare su strada, vincendo il titolo italiano in linea di categoria nel 1981 e il Gran Premio Liberazione nel 1983.\nProfessionista dal 1984 al 1993, si distinse soprattutto nelle specialit\u00e0 veloci della pista, allenato dal gi\u00e0 campione del mondo Antonio Maspes. Vinse tre campionati mondiali, quello di keirin nel 1988 e nel 1989 e quello della velocit\u00e0 nel 1989; fece inoltre sue tre medaglie d'argento e due di bronzo iridate. Ai campionati mondiali 1988 conquist\u00f2 anche l'argento nella velocit\u00e0, ma venne poi privato dell'alloro per positivit\u00e0 al nortestosterone. A livello nazionale si aggiudic\u00f2 peraltro dieci campionati italiani, cinque nel keirin e cinque nella velocit\u00e0.\nIl 25 agosto 1987 a Vienna stabil\u00ec il primato mondiale professionisti dei 200 metri lanciati al coperto, con il tempo di 10\"587: tale record verr\u00e0 abbassato meno di due anni dopo dall'australiano Stephen Pate. Saltuariamente corse anche su strada da \"pro\", vincendo cinque corse, tra cui il prologo della Settimana Siciliana 1990."}
{"id": "1880425", "revid": "122246", "url": "https://it.wikipedia.org/wiki?curid=1880425", "title": "Nazionale di pallavolo femminile del Kazakistan", "text": "La nazionale di pallavolo femminile del Kazakistan \u00e8 una squadra asiatica ed oceaniana composta dalle migliori giocatrici di pallavolo del Kazakistan ed \u00e8 posta sotto l'egida della Federazione pallavolistica del Kazakistan.\nRosa.\nSegue la rosa delle giocatrici convocate per il campionato mondiale 2014."}
{"id": "1880426", "revid": "729019", "url": "https://it.wikipedia.org/wiki?curid=1880426", "title": "Battaglia del Ponte", "text": "La battaglia del Ponte () venne combattuta nel 634 tra gli arabi musulmani condotti da Ab\u016b \u02bfUbayd b. Mas\u02bf\u016bd al-Thaqaf\u012b e l'esercito persiano sasanide condotto da Bahman J\u0101dh\u016byeh. I Sasanidi furono vittoriosi.\nI musulmani, guidati dal generale Ab\u016b \u02bfUbayd, avevano ottenuto vari successi iniziali contro i Persiani (Dh\u0101t al-Sal\u0101sil, ad al-Madh\u0101ra e Ullays). In risposta, i Persiani mandarono contro di loro un esercito condotto dall'esperto generale Bahman, che si diresse verso al-Hira. L'esercito si accamp\u00f2 a Quss al-N\u0101\u1e6dif, sulla sponda orientale dell'Eufrate.\nQuando Ab\u016b \u02bfUbayd b. Mas\u02bf\u016bd seppe dei movimenti dei Persiani, se ne and\u00f2 con il suo esercito da Hira e si accamp\u00f2 con 9\u00a0000 uomini sulla sponda occidentale dell'Eufrate presso il villaggio di Marawha. Nonostante il suo consigliere Sal\u012b\u1e6d b. Qays gli avesse sconsigliato di fare ci\u00f2, Ab\u016b \u02bfUbayd ordin\u00f2 di costruire un ponte di barche, in modo da attraversare il fiume. I musulmani attraversarono cos\u00ec l'Eufrate la mattina del 28 novembre 634.\nQuando cominci\u00f2 la battaglia, la cavalleria musulmana inizialmente avanz\u00f2 ma, quando comparvero gli elefanti da guerra dell'esercito persiano, si terrorizzarono e si sbandarono. I Persiani avanzarono, e si dice che ad uccidere Ab\u016b \u02bfUbayd b. Mas\u02bf\u016bd fosse un elefante, mentre migliaia di musulmani venivano massacrati. Quando l'esercito musulmano in ritirata arriv\u00f2 nell'altra sponda dell'Eufrate, esso si trov\u00f2 ridotto a soli 3\u00a0000 uomini. Dato che all'inizio della battaglia l'esercito musulmano era costituito da 9.000, nella battaglia oltre 6.000 uomini morirono o disertarono. Di questi 6.000 soldati mancanti all'appello, 2.000 caddero in battaglia, altri 2.000 annegarono, e altri 2\u00a0000 fuggirono a Medina o in altre zone.\nAl-Muthanna ibn Haritha, che guidava la met\u00e0 degli effettivi musulmani portati a suo tempo in Iraq da Khalid ibn al-Walid, temeva che i Persiani inseguissero gli Arabi attraversando l'Eufrate ma in quel momento critico ci fu una rivolta contro Rustam nella capitale persiana e Rustam richiam\u00f2 Bahman a Ctesifonte per sedare la rivolta."}
{"id": "1880430", "revid": "110157", "url": "https://it.wikipedia.org/wiki?curid=1880430", "title": "Over (Lindsay Lohan)", "text": "Over \u00e8 il secondo singolo ufficiale estratto dal primo album di studio di Lindsay Lohan \"Speak\".\nIl brano \u00e8 stato scritto da Lindsay Lohan, Kara DioGuardi e John Shanks."}
{"id": "1880436", "revid": "17560267", "url": "https://it.wikipedia.org/wiki?curid=1880436", "title": "Divisione di Garhwal", "text": ""}
{"id": "1880437", "revid": "17560280", "url": "https://it.wikipedia.org/wiki?curid=1880437", "title": "Divisione di Kumaon", "text": ""}
{"id": "1880440", "revid": "287204", "url": "https://it.wikipedia.org/wiki?curid=1880440", "title": "First (Lindsay Lohan)", "text": "First \u00e8 il terzo singolo ufficiale tratto dal primo album di studio di Lindsay Lohan, \"Speak\". Il brano fa parte della colonna sonora del film \"Herbie - Il super Maggiolino\", interpretato dalla stessa Lohan."}
{"id": "1880442", "revid": "120463752", "url": "https://it.wikipedia.org/wiki?curid=1880442", "title": "Digiscopia", "text": "La digiscopia (in inglese digiscoping) \u00e8 una tecnica fotografica che consente di realizzare foto di soggetti a grande distanza utilizzando una macchina fotografica digitale e un cannocchiale.\nTecnica.\nLa tecnica consiste nel fotografare l'immagine in uscita dall'oculare del cannocchiale. Utilizzando una macchina fotografica con zoom 3\u00d7 abbinata a un cannocchiale con zoom 30\u00d7 si ottiene un ingrandimento 90\u00d7.\nMigliore \u00e8 la qualit\u00e0 del cannocchiale utilizzato, migliore sar\u00e0 anche la qualit\u00e0 della fotografia; per questo \u00e8 anche possibile utilizzare fotocamere di tipo reflex.\nGli alti ingrandimenti rendono difficile (ma non impossibile) la fotografia a mano libera, pertanto normalmente si utilizzano dei supporti da montare al sistema \"cannocchiale-treppiede\" su cui fissare la fotocamera. Risultati ancora migliori si ottengono utilizzando un telecomando per evitare di trasmettere vibrazioni alla macchina in fase di scatto.\nLo stesso principio, ma utilizzando un telescopio, si applica alla fotografia astronomica.\nLa tecnica \u00e8 resa possibile tra l'altro dal fatto che le fotocamere digitali sono provviste di sensori che catturano molta pi\u00f9 luce rispetto alle comuni pellicole e questo \u00e8 indispensabile poich\u00e9 la luce in uscita dall'oculare di un cannocchiale non \u00e8 molta. \nVarianti.\nVi sono poi varianti che consentono di ottenere immagini di qualit\u00e0 inferiore ma tutto sommato accettabili e un tempo impensabili senza spendere cifre altissime in obiettivi.\nSi pu\u00f2 utilizzare un binocolo al posto del cannocchiale oppure un telefono cellulare al posto di una macchina fotografica (tecnica chiamata anche \"fonoscopia\", in inglese \"phonoscoping\"). Il vantaggio di quest'ultimo \u00e8 che un osservatore pu\u00f2 condividere tramite rete internet l'immagine (pubblicazione su social network o invio diretto ad un altro utente per aiuto ad identificare un animale nel caso di fotografia naturalistica).\nProblemi.\nLa dimensione degli obiettivi \u00e8 importante per questa tecnica: le macchine pi\u00f9 adatte sono quelle con uno zoom tra il 2\u00d7 e il 4\u00d7, sono sconsigliate quelle con zoom elevati. Infatti uno dei fenomeni da contrastare \u00e8 quello comunemente detto della \"vignettatura\", ovvero il fatto che la fotocamera inquadra non solo l'immagine in ingresso nel telescopio, ma anche le pareti dell'oculare, producendo bordi neri ai lati. Questo problema si risolve agendo sullo zoom della fotocamera, a patto che essa abbia un obiettivo di piccolo diametro."}
{"id": "1880443", "revid": "204012", "url": "https://it.wikipedia.org/wiki?curid=1880443", "title": "N95 8gb", "text": ""}
{"id": "1880444", "revid": "6340", "url": "https://it.wikipedia.org/wiki?curid=1880444", "title": "B\u00f3sa saga ok Herrau\u00f0s", "text": ""}
{"id": "1880445", "revid": "287204", "url": "https://it.wikipedia.org/wiki?curid=1880445", "title": "Bosa saga ok Herrauds", "text": ""}
{"id": "1880446", "revid": "287204", "url": "https://it.wikipedia.org/wiki?curid=1880446", "title": "Saicho", "text": ""}
{"id": "1880448", "revid": "287204", "url": "https://it.wikipedia.org/wiki?curid=1880448", "title": "Saga di Bosi e Herraudr", "text": ""}
{"id": "1880455", "revid": "6340", "url": "https://it.wikipedia.org/wiki?curid=1880455", "title": "Sigurd Ring", "text": ""}
{"id": "1880457", "revid": "155613", "url": "https://it.wikipedia.org/wiki?curid=1880457", "title": "Palazzo di Giustizia (Massa)", "text": ""}
{"id": "1880463", "revid": "110157", "url": "https://it.wikipedia.org/wiki?curid=1880463", "title": "Confessions of a Broken Heart", "text": "Confession of a Broken Heart \u00e8 un singolo della cantante ed attrice statunitense Lindsay Lohan, estratto dall'album \"A Little More Personal (Raw)\" e pubblicato nel 2005.\nIl brano, scritto dalla Lohan con KaraDioguardi e Greg Wells, parla del suo travagliato rapporto col padre Michael. Nel video, che ripercorre la sua tormentata storia familiare, ha fatto una comparsa anche la sorella pi\u00f9 piccola Ali Lohan.\nVideo.\nIl video ricostruisce la rassegnazione provata dalla cantante."}
{"id": "1880467", "revid": "4175", "url": "https://it.wikipedia.org/wiki?curid=1880467", "title": "Nazionale Under-19 di calcio della Germania", "text": "La nazionale di calcio tedesca Under-19 \u00e8 la rappresentativa calcistica Under-19 della Germania ed \u00e8 posta sotto l'egida della Deutscher Fussball-Bund.\nOgni stagione l'obiettivo di questa nazionale \u00e8 di partecipare, attraverso il superamento di due fasi di qualificazione, all'Europeo Under-19, manifestazione a cadenza annuale tenuta di solito a luglio e che negli anni pari qualifica le migliori nazionali europee al Mondiale Under-20 dell'anno successivo.\nHa vinto l'Europeo Under-19 nelle seguenti edizioni:\nArrivando seconda nelle edizioni:"}
{"id": "1880468", "revid": "92723", "url": "https://it.wikipedia.org/wiki?curid=1880468", "title": "Adam Patachich", "text": ""}
{"id": "1880473", "revid": "38120", "url": "https://it.wikipedia.org/wiki?curid=1880473", "title": "Star Rats - Episodio I", "text": ""}
{"id": "1880476", "revid": "729019", "url": "https://it.wikipedia.org/wiki?curid=1880476", "title": "Torre del Barbarossa (Seregno)", "text": "La torre del Barbarossa \u00e8 una torre campanaria di origine medioevale, \u00e8 situata nel centro storico di Seregno.\nLa torre civica \u00e8 tradizionalmente chiamata \"del Barbarossa\" poich\u00e9 si ritiene che sia stata voluta dall\u2019Imperatore Federico Barbarossa al fine di essere utilizzata come punto d'avvistamento lungo la linea \"Como-Milano\" nel periodo medioevale delle guerre contro i comuni lombardi, in realt\u00e0 l'ipotesi pi\u00f9 accreditata e con sufficienti testimonianze storiche la colloca come torre campanaria dell'antica chiesa di San Vittore (oggi esistente con forma e dimensione diversa) da quella probabilmente medioevale.\nCampanone di Brianza.\nI primi anni del secolo XI l'Italia Settentrionale, per diverse evenienze, fu scossa da particolari avvenimenti, talvolta tumultuosi, legati a guerriglie e rivolte insorte in seno alla popolazione brianzola desiderosa di salvaguardare la propria autonomia ed incolumit\u00e0 sotto le pressioni del nemico.\nIn ogni citt\u00e0, dunque, venne esposto un elenco contemplante le diverse tipologie di pericoli incombenti e di pubbliche urgenze.\nLa tradizione vuole che, al suono del Campanone presente sul campanile d'ogni borgo, tutti abbandonassero le proprie abitazioni e, opportunamente vestiti di ferro ed armati di roncole, tridenti e simili, corressero nella piazza principale, cos\u00ec da poter ascoltare i comizi e, qualora si rivelasse opportuno, per correre in difesa della patria.\nAl fine di garantire una veloce propagazione del messaggio di pericolo in tutto il territorio brianzolo, ci si serviva delle principali torri campanarie, ubicate nei luoghi maggiormente significativi.\nProbabilmente, la torre di Montevecchia, collocata in alto e, dunque, con ampia visuale, riceveva i rintocchi dal campanile di Vimercate; quindi inoltrava il messaggio sonoro alla torre di Erba e, quest'ultima, a quella di Montorfano.\nQuindi, i rintocchi proseguivano verso il campanile di Cant\u00f9 il quale, poi, li tramandava a Mariano Comense, quindi alla torre del Barbarossa di Seregno ed, infine, al campanile di Desio e di Vedano al Lambro, per poi chiudere il circuito del segnale al campanile di Vimercate, quale ricevuta d'un messaggio inviato in tutto il territorio brianzolo.\nI campanili citati, poi, avevano il compito di diffondere i rintocchi anche ai pi\u00f9 piccoli campanili presenti in seno ad ogni borgata.\nL'espressione Campanone della Brianza, probabilmente, si riferisce al quasi contemporaneo suono dei campanoni delle principali torri campanarie della Brianza, quasi a creare un'unica suggestiva campana segnalante il pericolo.\nLa torre del Barbarossa, originariamente, in virt\u00f9 di quanto appena esposto, presentava un'altezza superiore di quella odierna; solo in seguito, quando l'Autorit\u00e0 decise di adibirla a campanile, la torre venne abbassata, anche in relazione all'aumento del numero di campane ospitate, passate dalle quattro di San Vittore alle attuali nove, per ovviare a problemi statici.\nStoria.\nLa torre del Barbarossa rappresenta il simbolo di Seregno ed \u00e8 caratterizzata da uno stile guelfo, molto raro nell'architettura coeva; si pensa che, pi\u00f9 di mille anni or sono, appartenesse ad un maniero della zona. Una tesi, invece, l'accredita come torre campanaria della chiesa di San Vittore, poi in gran parte demolita e di cui restano poche tracce La leggenda vuole che l'imperatore Federico Barbarossa, detto \"il Barbarossa\" se ne servisse al fine di vedere per tempo le truppe nemiche giungere da Milano e potere cos\u00ec schierare l'esercito. In seguito, con l'edificazione della chiesa di San Vittore, venne usata quale torre campanaria per ospitarvi i quattro bronzi di San Vittore.\nLa leggenda del Barbarossa si fonde con il computo ben pi\u00f9 probabile attendibile svolto dalla torre ed esternato nel precedente paragrafo.\nAttualmente la torre \u00e8 di propriet\u00e0 del Comune, il quale, a partire dal 1990, ha provveduto ad un restauro tecnico e conservativo della medesima.\nNel luglio del 1997, concluse le operazioni di recupero, le nove campane sono state riposizionate nella cella campanaria e nel Settembre del medesimo anno l'allora arcivescovo di Milano, Sua Eminenza Card. Carlo Maria Martini, inaugur\u00f2 ufficialmente la torre avviando il concerto di campane.\nCampane.\nLa torre del Barbarossa ospita, nella cella campanaria, i nove bronzi della Basilica di San Giuseppe, forgiati dalla \"Premiata Fonderia Pontificia Cav. Carlo Ottolina\", quattro dei quali provengono dall'antica chiesa di San Vittore, poi dismessa, in seguito all'edificazione della chiesa di San Giuseppe.\nI nove bronzi vennero consacrati nel 1930 dall'allora arcivescovo di Milano, Sua Eminenza Card. Alfredo Ildefonso Schuster.\nLe campane presenti nella cella campanaria sono le seguenti:\n1:si bemolle3, dedicata ai defunti di Seregno.\n2: la bemolle3, dedicata a San Giuseppe.\n3: sol3, dedicata ai Santi Ambrogio e Carlo.\n4: fa3, dedicata ai Santi Vitale e Valeria.\n5: mi bemolle3, dedicata ai Santi Antonio da Padova e Luigi.\n6:re bemolle3 ai Santi Rocco e Sebastiano.\n7: do3, dedicata all'Angelo tutelare della Parrocchia.\n8: SI bemolle2 grave, dedicata a Christo Regi Sereniensum subdita corda.\n9: LA bemolle2 grave DETTA\"CAMPANONE\"\nNel 1987 la campana maggiore in \"la bemolle grave\" si lesion\u00f2 e l'entit\u00e0 della crepa non gli consent\u00ec pi\u00f9 di svolgere il suo ruolo. Per circa un anno, dal 1987 al 1988, rimase immobile, e per i concerti solenni si ripieg\u00f2 su sole sette campane; nel Marzo del 1988, il bronzo lesionato venne definitivamente rimosso.\nTuttavia, dopo l'Estate, nel Settembre del 1988, in occasione della Festa della Basilica, la generosit\u00e0 di molti seregnesi permise la fusione d'un nuovo \"Campanone\" in LA bemolle grave, identico a quello lesionatosi, che venne issato sul campanile nell'Ottobre seguente.\nPer la circostanza, peraltro, fu realizzato uno speciale annullo filatelico \"Rifusione della Campana Maggiore Christo Regi, Seregno 25 settembre 1988\", a cura del Circolo filatelico di Seregno, presentato durante una mostra filatelica e numismatica realizzata con il patrocinio del Comune di Seregno e dell'Associazione dei Filatelici e Numismatici di Milano e Lombardia.\nInoltre, ad ogni benefattore, venne consegnata una medaglia appositamente coniata e raffigurante, nel bassorilievo, la campana maggiore, il campanile (Torre del Barbarossa) e lo stuolo di folla in processione con stendardi.\nSuonate.\nLe campane ambrosiane sono a battaglio cadente: ci\u00f2 significa che sono vincolate ad una ruota che consente loro dei movimenti in rotazione a lenta velocit\u00e0; in questa maniera, il batacchio tende a mantenersi in posizione verticale e, non appena incontra il bronzo in rotazione, lo colpisce creando un'emissione sonora.\nSotto questo aspetto, peraltro, da un punto di vista meramente musicistico, la campana \u00e8 classificata quale strumento musicale idiofono.\nOgni campana emette, quando colpita dal battaglio, una particolare nota; il tipo di nota generato dal bronzo \u00e8 funzione delle dimensioni del medesimo e dello spessore.\nLa suonata dei bronzi ambrosiani consente due possibilit\u00e0: la \"distesa\" ed il \"concerto\".\nMediante la distesa le campane ruotano continuamente attorno ad un ipotetico asse orizzontale in un verso e nel verso opposto, passando per la posizione di quiete (campana in verticale).\nLe campane, per via delle diverse dimensioni e del diverso peso, ruotano a velocit\u00e0 differenti: i rintocchi, pertanto, vengono generati alla rinfusa, in maniera occasionale e ci\u00f2 che s'ode \u00e8 un amalgama di note variamente emesse.\nIl concerto solenne ambrosiano, invece, viene eseguito, normalmente, utilizzando cinque od otto campane, a seconda del numero di bronzi dei quali disponga un campanile.\nOvviamente, il concerto d'otto campane, per via del maggior numero di note presenti, oltre a rivelarsi pi\u00f9 ricco di melodie componibili, comporta una maggiore difficolt\u00e0 nell'esecuzione.\nIn questo caso, le campane, dopo un avvio capace di conferire loro una certa quantit\u00e0 di moto, vengono condotte \"in piedi\" o, meglio, \"a bicchiere\", in posizione verticale opposta rispetto a quella di quiete.\nLa posizione a bicchiere \u00e8 instabile e, pertanto, il mantenimento di suddetta posizione avviene agendo su d'un apposito freno.\nQuindi, all'apertura del freno, la campana non pi\u00f9 trattenuta ruota cadendo a notevole velocit\u00e0 e generando il primo rintocco; poi, per effetto della quantit\u00e0 di moto posseduta, cambia il verso del movimento salendo a velocit\u00e0 pi\u00f9 ridotta e generando il secondo rintocco.\nRaggiunta la posizione a bicchiere pu\u00f2 essere nuovamente vincolata agendo sul freno.\nQuesto sistema consente la realizzazione della marcia funebre, ottenuta mediante la discesa e contemporanea salita di ciascuna campana, in ordine progressivo e viceversa, intervallando le singole discese da silenzi.\nInvece, la realizzazione del concerto solenne avviene tramite la discesa e contemporanea salita di pi\u00f9 campane, a turno, in maniera tale da concatenare tra loro i rintocchi.\nIl risultato \u00e8 una piacevole melodia, tanto pi\u00f9 variegata, quanto pi\u00f9 abile si rivelano i maestri campanari.\nIl miglior concerto ambrosiano, ancora realizzato azionando e governando discesa e salita delle campane mediante corde, \u00e8 quello della Basilica Romana Minore, Collegiata, Prepositurale Plebana dei Santi Siro e Materno di Desio, oggetto d'incisioni discografiche.\nNella cittadina brianzola, infatti, \u00e8 presente un noto gruppo di campanari i quali, peraltro, organizzano importanti raduni di campanari e, sovente, in occasione delle festivit\u00e0 di rilievo, s'esibiscono alla base della torre campanaria desiana realizzando il concerto solenne ambrosiano di otto campane."}
{"id": "1880480", "revid": "339392", "url": "https://it.wikipedia.org/wiki?curid=1880480", "title": "Custode delle Aes Sedai", "text": ""}
{"id": "1880485", "revid": "92723", "url": "https://it.wikipedia.org/wiki?curid=1880485", "title": "Gabriele Ermanno Antonio Patachich", "text": ""}
{"id": "1880488", "revid": "1305772", "url": "https://it.wikipedia.org/wiki?curid=1880488", "title": "Higher", "text": "Higher (\"pi\u00f9 (in) alto\" in lingua inglese) pu\u00f2 riferirsi a:"}
{"id": "1880489", "revid": "599013", "url": "https://it.wikipedia.org/wiki?curid=1880489", "title": "Joubert Ara\u00fajo Martins", "text": "Biografia.\nIl 12 aprile 2020 \u00e8 stato assassinato suo figlio 23enne.\nCarriera.\nClub.\nHa vestito le maglie di Botafogo, (4 gol in 22 partite nella stagione 1996-1997), Gr\u00eamio, Flamengo, San Paolo, Fluminense, Consadole Sapporo, Sanfrecce Hiroshima, Itumbiara e Brasiliense.\nIn seguito ha militato nelle serie minori brasiliane nella squadra CFZ Imbituba Futebol Clube.\nNazionale.\nNella Nazionale di calcio brasiliana ha disputato 13 partite (segnando 2 reti) ed ha partecipato a due edizioni della Copa Am\u00e9rica (nel 1995 e la vittoriosa spedizione del 1999).\nAlla Copa Am\u00e9rica del 1995 gioca 2 partite; mentre alla vittoriosa spedizione del 1999 gioca 3 partite."}
{"id": "1880495", "revid": "1186321", "url": "https://it.wikipedia.org/wiki?curid=1880495", "title": "Cappotto", "text": "Il cappotto o palt\u00f2 (dal francese \"paletot\") \u00e8 un pesante soprabito invernale, per lo pi\u00f9 realizzato con tessuto pesante in lana e che qualche volta pu\u00f2 anche essere dotato di cappuccio.\nLa sagoma dei cappotti \u00e8 rigida e piuttosto dritta. Tale capo di vestiario, infatti, non essendo aderente non \u00e8 modellato sulla sagoma del corpo umano e pu\u00f2 essere portato sopra la giacca. Gli attuali modelli di cappotti discendono da una creazione inglese del 1870."}
{"id": "1880497", "revid": "76963", "url": "https://it.wikipedia.org/wiki?curid=1880497", "title": "Rainer Strecker", "text": "Biografia.\nStrecker si \u00e8 laureato alla Scuola Falckenberg di Monaco di Baviera. Prima di sposarsi, ha lavorato per il teatro dal 1980 al 1994, ad esempio nel 1989 ha lavorato per la Deutsche Schauspielhaus di Amburgo dove rimase fino al 1994. Ha lavorato anche in televisione, ad esempio nel film musicale \"Linie 1\" e nella serie \"Klemperer \u2013 Ein Leben in Deutschland\". Vive a Berlino.\nHa lavorato nel telefilm \"Squadra Speciale Cobra 11\" negli episodi 1 e 2 nel ruolo dell'ispettore di polizia Ingo Fischer."}
{"id": "1880499", "revid": "614011", "url": "https://it.wikipedia.org/wiki?curid=1880499", "title": "Beto", "text": ""}
{"id": "1880503", "revid": "4175", "url": "https://it.wikipedia.org/wiki?curid=1880503", "title": "Adam Van Noort", "text": ""}
{"id": "1880509", "revid": "72396", "url": "https://it.wikipedia.org/wiki?curid=1880509", "title": "Beto (giocatore di calcio a 5)", "text": ""}
{"id": "1880510", "revid": "110157", "url": "https://it.wikipedia.org/wiki?curid=1880510", "title": "Ludwig von Mises Institute", "text": "Il Ludwig von Mises Institute for Austrian Economics, o Mises Institute (in italiano Istituto Mises), con sede ad Auburn, Alabama, \u00e8 un'organizzazione accademica liberale di orientamento libertario che tratta argomenti di carattere filosofico, economico e inerenti all'economia politica. La visione economica e politica dell'istituto \u00e8 indirizzata verso la scuola austriaca, e in particolar modo verso Ludwig von Mises, al quale \u00e8 stato dedicato l'istituto. L'organizzazione si basa unicamente su donazioni private, tra cui quelle dell'ex candidato alla presidenza degli USA Ron Paul, e non ha mai accettato contratti di lavoro con corporazioni o altre organizzazioni.\nGli stessi vertici del \"Mises Institute\" non considerano l'istituto un think tank. Ha avuto collaborazioni con il repubblicano Ron Paul e con organizzazioni come la \"Foundation for Economic Education\". Ha sempre negato ogni contatto con partiti politici, compreso il Libertarian Party, ed ha sempre rifiutato ogni finanziamento proveniente dalla politica.\nNonostante ci siano molte altre organizzazioni nel mondo, come in Belgio, Polonia, Argentina, Messico, Russia e Brasile, aventi lo stesso nome, l'istituto non ha nessun tipo di contatto con essi.\nIl motto ufficiale, ovvero \"Tu ne cede malis sed contra audentior ito\" (\"Non lasciarti opprimere dalle calamit\u00e0, ma va loro incontro coraggiosamente\"), \u00e8 tratto dall'Eneide di Virgilio. Il suo utilizzo deriva dal fatto che questa locuzione veniva spesso citata dallo stesso Mises per simboleggiare la linea guida di tutta la sua vita.\nNascita.\nIl Ludwig von Mises Institute nacque nel 1982 per volere di Margit von Mises, vedova del famoso economista, la quale fece parte dell'amministrazione fino alla sua morte, avvenuta nel 1993. Il fondatore, nonch\u00e9 attuale presidente, \u00e8 Lew Rockwell, mentre l'economista che pi\u00f9 ha influenzato l'istituto, oltre ovviamente a von Mises, \u00e8 stato Murray N. Rothbard, il quale ha ricoperto la carica di vicepresidente fino alla sua morte, nel 1995. Altri economisti importanti che hanno partecipato attivamente alla nascita e allo sviluppo dell'organizzazione sono stati Friedrich von Hayek, Lawrence Fertig, Henry Hazlitt e molti altri.\nMissione ed attivit\u00e0.\nLo statuto dell'Istituto stabilisce chiaramente come \"mission\" la lotta ad ogni forma di statalismo. La sua metodologia si basa sulla prasseologia, ovvero sul metodo esposto da Mises in \"Human Action\". La teoria economica espressa considera dannoso l'intervento statale, sia esso welfare, inflazione o tassazione. L'istituto critica nello stesso modo il comunismo e il cosiddetto \"sistema americano dell'800\".\nCon oltre 250 membri e migliaia di donatori da tutto il mondo, il \"Mises\" ha sponsorizzato centinaia di conferenze e meeting aventi diversi argomenti, che vanno dalla politica monetaria alla guerra.\nLa maggioranza dei membri ha spesso espresso molte critiche nei confronti delle scelte governative e delle tendenze economiche che gli Stati Uniti hanno intrapreso negli ultimi decenni. L'Istituto si caratterizza per uno spiccato liberismo, una politica estera non-interventista, un approccio individualista e una difesa del libero mercato, della libert\u00e0 e della propriet\u00e0.\nIl sito internet offre una vasta schiera di articoli e libri di grandi economisti austriaci della storia, come lo stesso von Mises, Murray N. Rothbard e Friedrich von Hayek. Il campus attuale dell'Istituto \u00e8 stato costruito in stile vittoriano nel 1998, mentre prima del 1998 si trovava in un dipartimento della \"Auburn University\".\nPubblicazioni.\nPeriodici.\nDal 2006 l'Istituto pubblica sette periodici. \"The Free Market\", pubblicato mensilmente, analizza la scena economico-politica da un punto di vista liberale classico. Le \"Austrian Economics Newsletter\" contengono interviste ad importanti economisti facenti parte del filone della scuola austriaca. \"The Mises Review\" analizza i nuovi libri inerenti alle scienzi sociali. \"The Mises Memo\" viene utilizzato per pubblicizzare pubblicazioni e conferenza dell'istituto.\n\"Quarterly Journal of Austrian Economics\" contiene importanti saggi ed articoli inerenti ai soli temi economici, mentre \"Journal of Libertarian Studies\" tratta le implicazione e le applicazioni politiche delle teorie austriache.\nInsieme ad essi si pu\u00f2 trovare \"Reason Papers\", un giornale che appare annualmente. Fu fondato nel 1974 e fu inizialmente edito da Tibor R. Machan.\nOltre a questi periodici ne troviamo altri due, non pi\u00f9 pubblicati, che sono \"The Libertarian Forum\" e \"Left and Right: A Journal of Libertarian Thought\". Entrambi diretti da Rothbard, il primo usc\u00ec tra il 1969 e il 1984 mentre il secondo venne pubblicato dal 1965 al 1968.\nDall'agosto 2006 inoltre viene pubblicato da Jeffrey Tucker \"Daily Articles\", dove si possono trovare saggi e articoli scritti da importanti docenti ed economisti. negli ultimi due anni ha avuto circa 25.000 iscrizioni al suo sito internet.\nLibri.\nOltre ai periodici l'istituto ha pubblicato pi\u00f9 di 50, tra libri e pamphlet. Ricordiamo i maggiori:\nProgrammi di studio e divulgazione.\nL'Istituto investe in molti programmi tesi ad educare studenti da un punto di vista accademico ed economico.\nInternet.\nIl test \"Are You An Austrian?\" individua il grado di vicinanza rispetto all'economia austriaca e alle sue teorie. Questo quiz contiene domande inerenti al concetto di propriet\u00e0 privata, al ruolo dello Stato in economia e al valore della moneta.\nIl sito web dell'istituto contiene una grande variet\u00e0 di testi economici e filosofici, ovviamente di \"tendenze austriache\", liberamente accessibili. A maggio 2008 si stima che il sito abbia circa 3.000 testi, tra i quali 239 libri. Inoltre il sito ha creato una comunit\u00e0 virtuale dove studenti ed economisti di tutto il mondo si incontrano per discutere di teoria, attualit\u00e0, conferenze, ecc. Nel 2008 il sito registra quasi 3.000 iscritti, oltre 22.000 post scritti e dozzine di blog attivi.\nOltre a tutto ci\u00f2 esiste anche un importante catalogo dove si possono trovare documenti RSS e video in formato BitTorrent.\nConferenze.\nL\"'Austrian Scholars Conference\" \u00e8 un meeting interdisciplinare organizzato dall'Istituto, nel quale l'argomento principale \u00e8 l'economia, ovviamente da un punto di vista \"austriaco\". Dura generalmente tre giorni, e spesso presenta \"papers\" preparati da economisti austriaci.\nLa \"Mises University\", creata nel 1986, \u00e8 una serie di eventi e incontri che avvengono in una settimana d'estate. In media raccoglie ogni anno dai 100 ai 125 studenti, provenienti da tutto il mondo (in media il 30% proviene dall'Europa).\nDurante tutto l'anno l'organizzazione ospita e dirige convegni; generalmente le conferenze vengono guidate da un membro dell'Istituto stesso.\nBorse di studio.\nL'Istituto finanzia e consegna anche borse di studio durante tutto l'anno, tra le quali ricordiamo la \"Peg Rowley Summer Fellowship\" e la \"Kurzweg Fellowship\"; l'ultima edizione della Kurzeg \u00e8 stata assegnata a Walter Block, il quale l'ha devoluta in beneficenza per le vittime dell'Uragano Katrina.\nPremi accademici.\nPer mantenere la sua tradizione di sostegno e riconoscimento, l'Istituto ogni anno consegna dei premi accademici a singoli individui che si sono fatti notare grazie alla difesa dei valori \"libertarian\" che guidano il \"Mises\".\nTra i premi maggiori troviamo il \"Gary G. Schlarbaum Prize\", che consiste in una donazione di $ 10.000 fatta ad un intellettuale che si \u00e8 distinto per la difesa di valori liberali, quali libert\u00e0, propriet\u00e0. Un altro riconoscimento importante \u00e8 la \"Murray N. Rothbard Medal of Freedom\", dedicata al grande economista statunitense e consegnata annualmente ad un \"personaggio libertario\" che ha dimostrato grande impegno nella difesa di quei valori; nel 2008 tale premio \u00e8 andato a Ron Paul. Altri premi sono: \"Lawrence W. Fertig Prize in Austrian Economics\" ($ 1.000), \"O.P. Alford III Prize in Libertarian Scholarship\" ($ 1.000), \"The Douglas E. French Prize\" ($ 2.500), \"George and Joele Eddy Prize\" ($ 1.000), \"Ludwig von Mises Entrepreneurship Award\", \"The Elgin Groseclose Award\", \"The George F. Koether Free-Market Writing Award\" ($ 2.500) e \"The Frank T. and Harriet Kurzweg Award\" ($ 5.000)."}
{"id": "1880511", "revid": "729019", "url": "https://it.wikipedia.org/wiki?curid=1880511", "title": "Guerra lamiaca", "text": "La guerra lam\u00ecaca (da Lam\u00eca, citt\u00e0 della Grecia Centrale), anche detta ellenica (323 a.C.-322 o 319 a.C.), fu combattuta tra una coalizione di \"polis\" (citt\u00e0-stato greche) guidata da Atene contro il regno di Macedonia, allo scopo di scrollarsi di dosso il giogo macedone dopo la morte di Alessandro Magno; la guerra fu contemporanea ad altre rivolte contro il dominio macedone: una in Cappadocia, sedata da Perdicca ed Eumene di Cardia, e una nei domini orientali dell'impero di Alessandro, controllata da Peitone. La vittoria macedone segn\u00f2 la fine dell'indipendenza di Atene installando un presidio macedone al Pireo.\nFonti.\nLe principali fonti primarie sulla guerra lamiaca sono le opere di Diodoro, che resta la pi\u00f9 dettagliata, e di Plutarco. Entrambe le fonti risultano piuttosto obiettive nella loro narrazione, dimostrando un certo distacco dalla presa di posizione greca in questa guerra. Anzi, in Diodoro i successi macedoni di Crannon e Amorgo hanno un'importanza che va ben al di sopra della loro reale entit\u00e0.\nTradizionalmente, seguendo la linea delle fonti filo-ateniesi, si fa risalire il termine della guerra lamiaca al 322 a.C., con la resa di Atene. Prendendo in esame la narrazione di Diodoro, che si \u00e8 detto essere abbastanza obiettivo, se non quasi pro-macedone, nel 322/1 a.C., gli Etoli, alleati ateniesi, sono ancora ben armati sul fronte nord-occidentale e la \"tregua\" che si sarebbe dovuta stipulare nel 322, non imped\u00ec loro di passare all'offensiva nel 320 a.C. Ulteriori attacchi saranno poi scongiurati dalla tregua, storicamente documentata, di Poliperconte nel 319 a.C.\nLe fonti sono separate e divergono ognuna seguendo la propria linea dei fatti e subendo inevitabilmente l'influenza della propria parte politica. La divergenza delle fonti \u00e8 testimoniato dall'incerta ubicazione della prima battaglia tra i Macedoni e i Greci; ad Amorgo, secondo il Marmor Parium, o alle Echinadi prestando fede a Diodoro\nAntefatti.\nIl decreto degli esuli.\nNel 323 a.C. numerosi citt\u00e0-stato greche della lega di Corinto si ribellarono contro la Macedonia, in seguito alla morte di Alessandro Magno. Le citt\u00e0 greche infatti, non avevano mai accettato il fatto di essere suddite della Macedonia, che dopo la vittoria di Cheronea aveva imposto il suo comando con le armi, ma fu soprattutto una delle ultime leggi di Alessandro, il decreto degli esuli (324 a.C.), che sollev\u00f2 molti risentimenti in Grecia, in particolar modo ad Atene, che inizi\u00f2 ad armarsi ancor prima della morte di Alessandro. Il decreto degli esuli, che stabiliva il ritorno di tutti gli esuli e la concessione della cittadinanza e delle propriet\u00e0, fu percepito in Grecia come una violazione dell'autonomia che Alessandro aveva concesso. Per gli Ateniesi il rispetto del decreto avrebbe significato la perdita del controllo di Samo, alleata dal 366 a.C., dove i cleruchi ateniesi avrebbero dovuto riconsegnare agli esuli i propri terreni. Perci\u00f2, gli Ateniesi si rifiutarono di sottostare alle condizioni del decreto e fecero prigionieri gli esuli di Samo.\nPreludio alla guerra.\nIl principale filone della tradizione, che si rif\u00e0 in particolare a Diodoro, parla di una rivolta contro l'egemonia macedone sulla Grecia con l'arrivo della notizia della morte di Alessandro Magno a Babilonia. Fomentata dai discorsi di Leostene e Iperide, Atene si sollev\u00f2 contro le guarnigioni macedoni e cominci\u00f2 una guerra, che, dalla morte di Alessandro, sarebbe parsa inevitabile; d'altronde gi\u00e0 Dinarco (\"Contro Demostene\", 69-70) parla della possibilit\u00e0 di una guerra: dove i motivi ricalcavano gli ideali di libert\u00e0 (\u1f10\u03bb\u03b5\u03c5\u03b8\u03b5\u03c1\u03af\u03b1) e autonomia (\u03b1\u1f50\u03c4\u03bf\u03bd\u03bf\u03bc\u03af\u03b1), termini utilizzati in particolare da Diodoro. e da Iperide.\n\u00c8 comunque presente anche un'altra tradizione testimoniata in Giustino e in Curzio, nella quale la guerra lamiaca inizia prima della morte di Alessandro. Questa tradizione, secondo la storica Marta Sordi, non risulta del tutto improbabile; Samo, nel 324 a.C., era riuscita a liberarsi grazie a un proprio concittadino, Gorgo, e i Greci avrebbero potuto imitare l'esempio dell'isola greca (spinti probabilmente dai sospetti che Alessandro poteva nutrire sui rapporti tra Arpalo e Atene). Atene, infatti, aveva gi\u00e0 iniziato i preparativi alla guerra nel 326 a.C. con l'allestimento di una flotta ed era pronta all'azione.\nIn ogni caso, con l'aiuto delle citt\u00e0 della Grecia centrale e settentrionale, Atene mise in campo 25.000 soldati (10.000 ateniesi; 12.000 etoli e diversi contingenti mercenari) da contrapporre ai Macedoni del generale Antipatro. Egli aveva il controllo della Macedonia e della Grecia ma, impegnato anche nel compito di tutelare il confine settentrionale della Macedonia e l'Asia Minore, poteva mobilitare solo 13.000 soldati e 600 cavalieri mentre Cratero e Filota, di stanza in Asia Minore con 10.000 uomini, non avrebbero potuto giungere nel teatro di guerra in breve tempo.\nTuttavia, nonostante l'inferiorit\u00e0 numerica, Antipatro, contando sull'appoggio offerto dai Tessali, decise di marciare contro l'esercito greco ribelle.\nConflitto.\nAssedio di Lamia.\nGli Ateniesi, a questo punto, inviarono ambasciatori presso i Tessali riuscendo ad ottenerne la defezione dall'esercito macedone e a prendere possesso del passo delle Termopili insieme ai ribelli, senza che i Macedoni potessero impedirlo.\nAntipatro, in forte inferiorit\u00e0 numerica e con le vie di ritirata bloccate, decise di rifugiarsi nella piazzaforte di Lamia: i Greci decisero di porre la citt\u00e0 sotto assedio, sfruttando la disciplina dei propri mercenari (che saranno i principali artefici dell'iniziale vantaggio ateniese). Leostene ordin\u00f2 quindi di costruire delle linee di circonvallazione attorno alla citt\u00e0 assediata: durante i lavori accadde per\u00f2 che i difensori tentarono una sortita in forze, durante la quale Leostene fu colpito da una pietra alla testa, morendo dopo tre giorni.\nBattaglia di Amorgo e di Crannone.\nL'anno seguente, Iperide pronunci\u00f2 l'orazione funebre in onore dei caduti ateniesi mentre Leostene fu sostituito dall'ecclesia con Antifilo; poche settimane dopo gli Ateniesi subirono una dura sconfitta nella battaglia navale di Amorgo e non furono quindi in grado di prevenire lo sbarco dei rinforzi macedoni sotto la guida di Leonnato e che contavano oltre 20\u00a0000 fanti e 1\u00a0500 cavalieri.\nRicevuta la notizia della battaglia di Amorgo e dell'arrivo dei rinforzi nemici, gli eserciti greci si ritirarono da Lamia e Antipatro pot\u00e9 finalmente lasciare la citt\u00e0 per ricongiungersi a nord con gli ulteriori rinforzi guidati da Cratero. Per prevenire il ricongiungimento degli eserciti nemici, gli Ateniesi ed i loro alleati tentarono di sbarrare la strada alle truppe di Antipatro il quale decise di prendere l'iniziativa ed attaccare le forze ribelli greche nella battaglia di Crannone, in Tessaglia (5 settembre 322 a.C.), riportando una vittoria decisiva.\nDopo la battaglia gli eserciti congiunti di Cratero e di Antipatro impegnarono le truppe ateniesi e greche in una serie di continue schermaglie di fanteria e cavalleria, finch\u00e9 i ribelli non accettarono la pace alle condizioni poste da Antipatro.\nDurante la guerra lamiaca trov\u00f2 la morte in battaglia Leonnato, che quindi non pot\u00e9 sposarsi, come aveva pianificato, con Cleopatra, sorella di Alessandro Magno e vedova di Alessandro I.\nEsito.\nAntipatro pose, tuttavia, condizioni assai miti: gli Ateniesi avrebbero dovuto disarmare l'armata, accettare una guarnigione macedone presso il Pireo e riformare la costituzione in modo da garantire diritti politici solo a chi possedesse un patrimonio mobile o immobile pari a duemila dracme, fatto che avrebbe escluso dal governo le classi sociali pi\u00f9 basse, principali fautrici della guerra; gli Ateniesi accettarono i termini.\nQuanto a Iperide e Demostene, principali istigatori del conflitto, il primo fu ucciso in Eubea, il secondo, rifugiatosi presso il santuario di Poseidone a Calauria, si suicid\u00f2.\nLa fine della guerra.\nL'imposizione di alcune condizioni e il ritorno di Antipatro in Macedonia, per essere presente alle nozze della propria figlia con Cratero, sembra definitivamente chiudere la guerra lamiaca; viene, tra l'altro, espressamente annunciata l'idea di una spedizione in Asia in soccorso di Antigono. Cos\u00ec \u00e8 per Diodoro e per tutte le altre fonti primarie: Plutarco, Strabone, Curzio Rufo, Arriano, Giustino e nel Marmor Parium.\nEppure, stando alla narrazione di Diodoro (che qui \u00e8 in contraddizione con s\u00e9 stesso), l'inverno seguente, Antipatro e Cratero avrebbero organizzato una spedizione contro gli Etoli, alleati di Atene. Giustino d\u00e0 una precisa conferma della pace stipulata da Antipatro nel 322 a.C. e riferisce che pass\u00f2 subito alla spedizione asiatica, tralasciando ogni questione riguardante la resistenza degli Etoli, conosciuta grazie alla sola menzione di Diodoro. \u00c8 importante sottolineare come tra le due narrazioni differiscano i termini utilizzati: se Diodoro parla di una tregua (in greco \u03b4\u03b9\u03ac\u03bb\u03c5\u03c3\u03b9\u03c2, quindi un trattato dal carattere provvisorio) con gli Etoli nel 322/1, Giustino annovera invece una \"pace\" (in latino \"pax\") gi\u00e0 alla resa di Atene del 322 a.C. Ad una valutazione moderna, si pu\u00f2 trovare un condivisibile termine nel 319, con il proclama di Poliperconte in cui si prometteva il rientro degli esuli e il ripristino di ogni governo democratico abbattuto da Antipatro. Svariate sono le spiegazioni date dagli studiosi riguardo alle contraddizioni di Diodoro, anche se \u00e8 da ritenere maggiormente probabile un errore cronologico di Diodoro, che erroneamente anticipa il ritorno di Antipatro in Macedonia, o un errore nelle fonti prese dallo storico. Con il proclama di Poliperconte, secondo la storica Marta Sordi, si sancisce la vera e propria fine della guerra lamiaca."}
{"id": "1880512", "revid": "104458", "url": "https://it.wikipedia.org/wiki?curid=1880512", "title": "Rembrandt Harmenszoon Van Rijn", "text": ""}
{"id": "1880514", "revid": "287204", "url": "https://it.wikipedia.org/wiki?curid=1880514", "title": "Zhiguan", "text": ""}
{"id": "1880521", "revid": "834", "url": "https://it.wikipedia.org/wiki?curid=1880521", "title": "Block party", "text": ""}
{"id": "1880527", "revid": "486946", "url": "https://it.wikipedia.org/wiki?curid=1880527", "title": "Blossom (serie televisiva)", "text": ""}
{"id": "1880531", "revid": "228587", "url": "https://it.wikipedia.org/wiki?curid=1880531", "title": "Block Party", "text": ""}
{"id": "1880539", "revid": "959110", "url": "https://it.wikipedia.org/wiki?curid=1880539", "title": "Trio di Trieste", "text": "Il Trio di Trieste \u00e8 stato uno dei pi\u00f9 celebri trii con pianoforte del XX secolo, attivo dal 1933 al 1995.\nStoria.\nFormazione.\nIl trio si costitu\u00ec a Trieste nel 1933 sotto la guida di Umberto Nigri, quando i suoi membri erano appena studenti, con la seguente formazione originale:\nNel 1962 a Libero Lana subentr\u00f2 Amedeo Baldovino (1916-1998), gi\u00e0 violoncellista del Trio Italiano d'Archi (con Franco Gulli e Bruno Giuranna).\nAttivit\u00e0 concertistica.\nPer oltre 60 anni il Trio di Trieste ha svolto ininterrotta attivit\u00e0 concertistica in tutto il mondo, dall'Europa al Nord e Sud America, dal Medio ed Estremo Oriente all'Africa e all'Australia. Ha tenuto oltre 3000 concerti, tra i quali vanno ricordati, per la significativa frequenza in Italia, oltre le 180 apparizioni a Trieste, gli 80 a Milano (30 alla Scala), i 60 a Roma e Firenze, i 50 a Venezia, poi Torino, Perugia e Siena; all'estero i 40 a Vienna, Monaco, Basilea, Zurigo, Graz, Hannover, Buenos Aires e Londra.\nPer l'esecuzione del Triplo Concerto di Beethoven e del \"Concerto dell'Albatro\" di Giorgio Federico Ghedini ha collaborato con direttori quali Karl B\u00f6hm, Eduard van Beinum, Sergiu Celibidache, Andr\u00e9 Cluytens, Carlo Maria Giulini, Vittorio Gui, Rudolf Kempe, Rafael Kubel\u00edk, Hans Rosbaud, Wolfgang Sawallisch e Georg Solti.\nLe opere affrontate in pubblico sono state circa 80, e sono state eseguite con particolare frequenza il Trio op. 99 di Franz Schubert, il Trio di Maurice Ravel, e il Trio \u201cArciduca\u201d di Ludwig van Beethoven.\nRenato Zanettovich ha suonato vari violini, tra cui un Guarneri del Ges\u00f9, un Carlo Giuseppe Testore e un Guadagnini (andato distrutto in un naufragio in cui il trio incorse in una tourn\u00e9e sudamericana nel 1963). Amedeo Baldovino suonava lo Stradivari \u201cMara\u201d (1711), anch'esso danneggiato nel naufragio del '63 ma fortunatamente restaurato.\nIl trio ha concluso l'attivit\u00e0 concertistica nel 1995 (l'ultimo concerto pubblico ha avuto luogo a Siena il 3 marzo) e si \u00e8 in seguito dedicato all'attivit\u00e0 didattica: all'Accademia Chigiana di Siena, alla Scuola di Musica di Fiesole e alla Scuola Superiore Internazionale di Musica da Camera del Trio di Trieste a Duino.\nOnorificenze e riconoscimenti.\nIl Trio di Trieste ha ottenuto riconoscimenti come il Microfono d'argento (1952), il San Giusto d'Oro (1975), il Viotti d'oro (1983), il Premio Franco Abbiati della Critica Musicale Italiana (1982/83), la Maschera d'argento (1984), il Quadrivio (1986), la medaglia del Mozarteum Argentino e molti altri.\nDe Rosa, Zanettovich e Baldovino sono accademici dell'Accademia Nazionale di Santa Cecilia e sono stati insigniti dal Presidente della Repubblica Italiana dell'onorificenza di Grande Ufficiale al Merito.\nDiscografia.\nIl Trio di Trieste ha effettuato varie incisioni discografiche per importanti etichette quali Deutsche Grammophon, Celson, Decca e Nuova Era.\nPer la sua attivit\u00e0 discografica l'ensemble ha ottenuto vari riconoscimenti internazional, quali ad esempio il Grand Prix du Disque per l'incisione dei trii di Johannes Brahms.\nIl Premio \"Trio di Trieste\".\nDal 1996, con cadenza annuale, nella citt\u00e0 di Trieste, si svolge un concorso internazionale per complessi da camera, riservato alle formazioni con pianoforte ed archi, per celebrare la ricca tradizione musicale della citt\u00e0 e la fortunata carriera internazionale del trio."}
{"id": "1880540", "revid": "2078053", "url": "https://it.wikipedia.org/wiki?curid=1880540", "title": "Deposito fiscale", "text": "Un deposito fiscale \u00e8 un impianto autorizzato dall'amministrazione finanziaria a fabbricare, trasformare, detenere, ricevere o spedire merci sottoposte ad accisa in regime di sospensione dei diritti di accisa, cio\u00e8 senza ancora aver pagato l'accisa su tali prodotti.\nL'esercizio di un deposito fiscale \u00e8 subordinato al rilascio di una licenza, che attribuisce al deposito un codice di accisa.\nIl depositario, a meno che non sia un ente pubblico, deve di norma versare una cauzione pari al massimo tra il 10% dell'imposta che grava sulla quantit\u00e0 di prodotti stoccabili nei serbatoi e l'imposta mediamente pagata alle scadenze, anche se i soggetti affidabili e di notoria solvibilit\u00e0 possono essere comunque esonerati.\nIl deposito \u00e8 comunque soggetto a vigilanza e controlli da parte dell'amministrazione finanziaria e deve tenere una contabilit\u00e0 dei prodotti detenuti e movimentati.\nTra i vari depositi fiscali troviamo:\nLa gestione dell'accisa sui prodotti alcolici.\nI prodotti alcolici si dividono nelle categorie di:\nOgni tipologia di prodotto ha una parte Idrata (il liquido) ed una parte Anidra (l'alcool contenuto nel liquido).\nAi fini del calcolo delle accise gravanti su un certo tipo di prodotto si deve considerare quanto liquido o anidro si deve considerare per tassarlo ad una certa aliquota accisa.\nEsempio:\nAbbiamo una bottiglia di grappa da 1 Litro (Idrato) con gradazione alcolica di 99% (categoria S200) dove l'aliquota gravante su un litro Anidro \u00e8 di \u20ac10,3552.\nPer il calcolo dell'accisa gravante si deve procedere in questo modo:\n1 litro x 99 gradi / 100 = 0,99 litri anidri (parte alcolica contenuta in un litro)\nValore Accisa gravante = 0,99 anidri x \u20ac10,3552 = 10,251648\u20ac"}
{"id": "1880541", "revid": "103927011", "url": "https://it.wikipedia.org/wiki?curid=1880541", "title": "Please Don't Touch", "text": "Please Don't Touch \u00e8 un album musicale di Steve Hackett uscito nel 1978. Fu il secondo pubblicato come solista ed il primo dopo l'uscita del chitarrista dai Genesis. L'album \u00e8 stato ripubblicato nel 2005 dalla Camino Records con tre bonus track e nel 2016 con il nuovo remaster di Steven Wilson anche in multicanale 5.1 in CD/DVD Audio dalla Virgin Records.\nL'album contiene molti degli spunti compositivi che non riuscirono a sfociare nei lavori coi Genesis e consentirono ad Hackett di esprimere quegli aspetti musicali che non incontravano l'approvazione del resto del gruppo.\nL'album vede la presenza di numerosi ospiti di fama internazionale come Randy Crawford, l'icona folk statunitense Richie Havens, il batterista e il cantante dei Kansas Phil Ehart e Steve Walsh, oltre al collaboratore di Frank Zappa Tom Fowler ed al batterista in concerto dei Genesis Chester Thompson."}
{"id": "1880542", "revid": "1048993", "url": "https://it.wikipedia.org/wiki?curid=1880542", "title": "Raffaele Di Sipio", "text": "Biografia.\nFan di Adriano Celentano sin dagli esordi del cantautore, viene notato dallo stesso nel 1961 quando, alla sua esibizione al Festival di Sanremo col brano \"24 mila baci\", nel corso di un momento di pausa musicale, Di Sipio irruppe in un applauso fragoroso nel bel mezzo del silenzio della sala. Da allora Celentano lo un\u00ec al proprio clan.\nNella sua carriera ha lavorato sempre come caratterista nei film con Adriano Celentano. La prima apparizione risale al 1975 con \"Yuppi du\" l'ultima al 1985 con \"Joan Lui - Ma un giorno nel paese arrivo io di luned\u00ec\".\n\u00c8 apparso in tutti i film del cantautore dal 1975 in poi tranne che in \"L'altra met\u00e0 del cielo\" (1976), \"Mani di velluto\" (1979), \"La locandiera\" (1980) e \"Sing Sing\" (1983).\nLa sua ultima apparizione \u00e8 stata quella in due puntate di \"Fantastico\" del 1987-88, ossia l'edizione condotta proprio da Celentano. In alcuni film \u00e8 accreditato erroneamente come \"Raffaele Di Sapio\"."}
{"id": "1880560", "revid": "3082", "url": "https://it.wikipedia.org/wiki?curid=1880560", "title": "Guerra lamica", "text": ""}
{"id": "1880562", "revid": "1114711", "url": "https://it.wikipedia.org/wiki?curid=1880562", "title": "Sergej Zubov", "text": "Carriera.\nNel corso della carriera gioc\u00f2 in National Hockey League con i New York Rangers, i Pittsburgh Penguins e i Dallas Stars, prima di approdare in Kontinental Hockey League presso lo SKA San Pietroburgo. Zubov ha vinto due Stanley Cup e una medaglia d'oro olimpica."}
{"id": "1880571", "revid": "198277", "url": "https://it.wikipedia.org/wiki?curid=1880571", "title": "Emilio de la Forest de Divonne", "text": "Biografia.\nDal 1936 al 1941 il conte de la Forest de Divonne fu presidente dell'allora societ\u00e0 polisportiva , succedendo a Enrico Craveri e Giovanni Mazzonis che avevano assunto la carica \"ad interim\" dopo la morte di Edoardo Agnelli, avvenuta il 15 luglio 1935 in seguito a un incidente col suo idrovolante.\nDurante la presidenza di de la Forest de Divonne la sezione calcistica bianconera vinse la Coppa Italia 1937-1938, primo titolo del club nella competizione; nella medesima stagione ottenne il secondo posto in Serie A, a due punti dal . L'acquisto di maggior rilievo avvenuto durante la sua presidenza, in ambito calcistico, fu quello della futura \"bandiera\" Carlo Parola. Inoltre, durante la sua gestione vengono inaugurate le sezioni dedicate al disco su ghiaccio e al nuoto in seno alla polisportiva Juventus O.S.A. nonch\u00e9 istituiti, per prima volta in Italia, gli abbonamenti per gli incontri casalinghi onde favorire la fidelizzazione dei sostenitori durante la seconda guerra mondiale; il successo dell'operazione fece s\u00ec che venisse replicata da altre societ\u00e0 sportive del Paese."}
{"id": "1880572", "revid": "110031637", "url": "https://it.wikipedia.org/wiki?curid=1880572", "title": "Ram Baran Yadav", "text": "Yadav \u00e8 stato eletto primo Presidente della Repubblica nepalese dall'Assemblea Costituente il 21 luglio 2008 con 308 voti su 590, in virt\u00f9 di un accordo politico per la convergenza del voto tra il suo partito (Congresso nepalese), il Madhesi Jana Adhikar Forum ed il Partito Comunista del Nepal Unificato Marxista-Leninista. Ha prestato giuramento il 23 luglio 2008 ed \u00e8 rimasto in carica fino al 28 ottobre 2015.\nBiografia.\n\u00c8 nato a Sapahi, nel distretto di Dhanusa (Terai) il 4 febbraio 1948, quarto figlio di Thani e Ramrita Yadav.\nDopo aver completato il ciclo d'istruzione primaria, si \u00e8 recato a Kathmandu per gli studi superiori. Ha conseguito la laurea in medicina a Calcutta, ed in seguito ha proseguito ulteriormente gli studi a Chandigarh.\nNegli anni sessanta ha avuto un ruolo preminente nelle proteste studentesche contro la messa al bando dei partiti politici voluta dal re Mahendra. Si \u00e8 accostato alla politica attiva nel momento in cui era medico personale dell'allora Primo ministro Bishweshwar Prasad Koirala, entrando nel Partito del Congresso Nepalese, di cui attualmente ricopre la carica di segretario generale.\n\u00c8 stato eletto all'Assemblea Costituente nel collegio di Dhanusa-5."}
{"id": "1880576", "revid": "729019", "url": "https://it.wikipedia.org/wiki?curid=1880576", "title": "Claude-Louis de Saint-Germain", "text": "Biografia.\nEducato in una scuola dei Gesuiti era destinato ad entrare nel clero ma ottenne, all'ultimo minuto, l'incarico, offertogli da Luigi XV, di sottotenente. Lasci\u00f2 la Francia, com'era costume dell'epoca, a causa di un duello; serv\u00ec quindi sotto l'elettorato Palatino; combatt\u00e9 per il Regno d'Ungheria contro l'Impero ottomano e successivamente, allo scoppio della guerra di successione austriaca nel 1740, scelse le armate dell'elettore di Baviera (che divenne poi imperatore come Carlo VII), distinguendosi per coraggio ed ottenendo la promozione a tenente.\nLasci\u00f2 la Baviera alla morte di Carlo VII e, dopo un breve servizio sotto Federico II di Prussia, scelse Maurizio di Sassonia nei Paesi Bassi dove venne nominato maresciallo di campo dell'esercito francese.\nAllo scoppio della guerra dei sette anni nel 1756 fu nominato tenente generale e, bench\u00e9 mostr\u00f2 maggiore abilit\u00e0 dei suoi pari grado e fu ammirato dai suoi sottoposti, cadde vittima degli intrighi di corte, della gelosia professionale e dell'ostile criticismo. Si distinse specialmente a Lauffeldt, Roucoux e Maastricht. Diede le sue dimissioni nel 1760 ed accett\u00f2 un incarico come feldmaresciallo da Federico V di Danimarca, entrando in carica nel 1762 con la riorganizzazione dell'esercito danese.\nAlla morte di Federico nel 1766 ritorn\u00f2 in Francia, compr\u00f2 una piccola tenuta in Alsazia vicino a Lauterbach, dove dedic\u00f2 il proprio tempo alla religione e all'agricoltura. Una crisi finanziaria gli distrusse i fondi recuperati dal servizio in Danimarca e si trov\u00f2 a dipendere dalla generosit\u00e0 del ministero della guerra francese. Louis fu presentato a corte dai riformatori Turgot e Malesherbes e fu nominato ministro della guerra il 25 ottobre 1775 da Luigi XVI. Egli cerc\u00f2 di diminuire il numero di ufficiali e di portare ordine e regolarit\u00e0 nel loro servizio. I suoi tentativi di introdurre la disciplina prussiana nell'esercito francese incontrarono forti opposizioni ed egli si dimise nel settembre del 1777. Accett\u00f2 un alloggio fornitogli da Luigi XVI e una pensione da 40.000 livre. Mor\u00ec nel suo appartamento a Parigi il 15 gennaio 1778."}
{"id": "1880579", "revid": "228587", "url": "https://it.wikipedia.org/wiki?curid=1880579", "title": "Happy Valley", "text": ""}
{"id": "1880583", "revid": "6923", "url": "https://it.wikipedia.org/wiki?curid=1880583", "title": "Regime fiscale sospensivo", "text": "Il regime sospensivo \u00e8 il regime fiscale applicabile alla fabbricazione, alla trasformazione, alla detenzione ed alla circolazione dei prodotti soggetti ad accisa fino a che la stessa diviene esigibile o comunque il debito d'imposta si estingue.\nIl regime sospensivo dell'imposta vige all'interno di un deposito fiscale e nella circolazione delle merci tra depositi fiscali, che devono essere scortate dal documento amministrativo di accompagnamento della merce (DAA).\nLa garanzia sulla merce trasportata \u00e8 del titolare del deposito mittente o in sua vece del trasportatore o del proprietario della merce, ma i soggetti di notoria solvibilit\u00e0 possono esserne esonerati. Nel caso in cui per qualche irregolarit\u00e0 la merce non arrivi all'immissione in consumo l'accisa \u00e8 pagata dal garante allo Stato al cui interno \u00e8 avvenuta l'irregolarit\u00e0.\n\u00c8 possibile immettersi in regime sospensivo spedendo la merce, accompagnata dal DAA, in un deposito fiscale, ottenendo il rimborso dell'accisa versata.\nIl regime sospensivo vige anche nella circolazione delle merci tra un deposito fiscale mittente e un operatore registrato destinatario, che garantisce il pagamento dell'accisa per i prodotti che riceve. Nel caso in cui il destinatario non abbia un codice di accisa, il mittente pu\u00f2 servirsi di un proprio rappresentante fiscale, munito di codice di accisa, che svolga le operazioni fiscali in luogo del destinatario, oppure il destinatario pu\u00f2 farsi autorizzare per la singola operazione."}
{"id": "1880588", "revid": "287204", "url": "https://it.wikipedia.org/wiki?curid=1880588", "title": "L'alcova d'acciaio", "text": "L'alcova d'acciaio \u00e8 un romanzo futurista composto da Filippo Tommaso Marinetti tra il 1919 e il 1920 e pubblicato nel 1921 dall'editore Vitigliano. \nIl romanzo \u00e8 la cronaca trionfale dell'ultimo anno della prima guerra mondiale, dall'indomani della controffensiva del Piave fino alla Battaglia di Vittorio Veneto, vista dagli occhi dell'autore, poeta futurista, artigliere e poi pilota di autoblindo. Malgrado gli occasionali inserti di parole in libert\u00e0, il testo \u00e8 scritto con una sintassi e un lessico sostanzialmente tradizionali.\nTrama.\nI. L'offensiva dell'amore.\nPrimo giugno 1918; durante una pausa dei combattimenti, in una trincea, un gruppo di ufficiali artiglieri decide di reagire contro \"l'offensiva dei Ricordi Amorosi\" recandosi al bordello. Qui l'autore conosce una prostituta milanese che prima della guerra era abbonata a \"Lacerba\" (\"Se avessi saputo che tu eri il celebre futurista ti avrei dato dei baci pi\u00f9 raffinati\").\nII. La dama al balcone e le serenate massacrate.\nIl 14 giugno Marinetti partecipa come artigliere a un massiccio bombardamento delle postazioni austriache: \u00e8 l'occasione per sciogliere un altro inno alla mitragliatrice, descritta come una dama capricciosa.\nIII. La battaglia chimica e gli aloni azzurri.\nLa battaglia infuria: l'artiglieria italiana riesce a bloccare un'offensiva austriaca. Qualche giorno dopo Marinetti viene assegnato a una squadriglia di \"Auto-mitraglieri\".\nIV. La donna premio.\nA Verona Marinetti assiste ai festeggiamenti dei soldati in licenza e riesce a far liberare un ardito in stato di ubriachezza (\"Bisogna concedere una sbornia agli eroi\"). Su un treno per Modena, Marinetti coi suoi racconti di guerra seduce una signora, \"Rosina Millari da Oderzo\", \"ricca profuga\", in viaggio per raggiungere i parenti. \nV. Il pazzo.\n\"Costretto\" a passare due giorni al deposito militare di Scandiano, Marinetti ha un incontro inquietante: un pazzo che si aggira nudo nella piazza, mangiando sterco e tirando sassi ai passanti. \"Sputa ripetutamente il pazzo contro il palazzo ducale, sputa dal fondo della sua violenza barbarica sulla mezza civilt\u00e0 cauta dei restauratori di palazzi antichi e di vilt\u00e0 moderne. \u00c8 un uomo preistorico che d\u00e0 meglio di me una lezione di futurismo agli imboscati di Scandiano\" (pag. 43).\nVI. Un'esposizione futurista navale.\nOra Marinetti \u00e8 al porto di Genova, dove ha l'occasione di ammirare le navi da guerra truccate con linee mimetiche che le fanno sembrare composizioni futuriste. (\"Ecco la prima grande esposizione futurista! Una sala alta 50 km dal pavimento di cobalto\", p. 46). Marinetti vede anche \"il cannonissimo 381 che dovr\u00e0 tirare da Venezia a Pola (130 km) simbolo perfetto del genio italiano a lunghissima portata\".\nVII. La \"74\".\nMarinetti ha una nuova amante: l'autoblindo \"74\", con la quale sfida i suoi compagni in una gara di velocit\u00e0 da Genova a Rapallo.\nIl modello dell'autoblindo non viene mai citato in tutto il libro, ma si tratta dell'autoblindomitragliatrice Ansaldo-Lancia 1ZM versione modificata a torretta singola, l'unico di progetto e costruzione interamente italiani schierato durante la prima guerra mondiale.\nVIII. Gli equipaggi della luna sbarcano a Rapallo.\nAl Casino delle Delizie di Rapallo un gruppo di mutilati di guerra viene assistito dagli \"equipaggi della luna\", un gruppo di donne patriottiche che sembra mettere in pratica l'appello lanciato da Marinetti in \"Come si seducono le donne\" (\"Donne! Preferite i gloriosi mutilati\"). Dopo aver parlato a lungo con un'amica, Marinetti reagisce alle mollezze del chiaro di luna lanciandosi coi compagni in una nuova gara di autoblindo verso il sole del mattino. \nIX. Il deposito fa schifo!\n24 luglio: in un discorso ufficiale, Marinetti si scaglia contro le donne italiane (\"hanno il difetto di piagnucolare troppo\") e gli imboscati, e si dichiara felice di lasciare finalmente il Deposito, che \"ci fa schifo, schifo, schifo!\" \nX. Vita da cow-boys.\nMa non \u00e8 ancora tempo di combattimenti: la squadriglia \u00e8 distaccata nelle retrovie in attesa di ordini. (\"Vita da cow-boy. La nostra fattoria di Barchessa immobile, sola come una nave sul mare infinito delle pianure [...] Lucertoliamo al sole\" (p. 80). Marinetti visita un ufficiale sifilitico ucciso dalla cura a base di mercurio (il \"606\") e prende parte a un'esercitazione in grande stile.\nXI. La marchesa Casati e i balli futuristi.\nMarinetti parte per Roma in licenza: durante il viaggio in treno i discorsi di commercianti e viaggiatori quasi ignari della guerra si trasformano in una fantasmagoria onirica. A Roma partecipa a un ricevimento della marchesa Casati, regina dell'eleganza eccentrica e simpatizzante futurista.\nXII. Una festa napoleonica.\nIntrodotto dalla marchesa nel salotto romano di Donna Maria Mazzoleni, Marinetti incontra Mario Missiroli, ironizzando sulle simpatie di quest'ultimo per la Germania e per Benedetto Croce. L'indomani partecipa a una festa in onore dei mutilati in un palazzo napoleonico (\"Siamo in casa del Passato. Passato vinto, indulgentissimo, disilluso e nostalgico\").\nXIII. I veleni del golfo.\n\"Stanco di artifici e di snobismi esasperati\", Marinetti giunge a Napoli, dove lo attende Bianca, una donna di cui si dichiara follemente innamorato. Bianca gli si concede, ma lo informa di essere in procinto di sposare Leone Paris, il suo primo amante. \nXIV. Una festa petroliniana.\nIn una Firenze affamata (la polizia mette sotto sequestro i ristoranti che contrabbandano carne di gatto), Marinetti assiste a una rappresentazione patriottica nei giardini di Boboli. Giunto a Milano partecipa a un'assemblea interventista.\nXV. Cavalleria medioevale e blindate futuriste.\nTornato in trincea, Marinetti discute coi colleghi sul futuro della guerra, denunciando l'anacronismo della cavalleria e immaginando gli ordigni del futuro.\nXVI. Le ville nostalgiche.\nIn una villa veneta Marinetti incontra un'altra amante, Maria Baldini, oppressa da un marito professore, \"germanofilo\", \"pesante, minuzioso, meschino\".\nXVII. Duello fra Caviglia e la pioggia.\nIn autunno riprendono finalmente i combattimenti. Marinetti viene messo al corrente del piano del generale Caviglia, che prevede l'attraversamento del Piave (che per\u00f2 \u00e8 in piena) e l'accerchiamento degli austriaci sul Monte Grappa. Comincia la lunga avanzata delle autoblindo. Il Tenente Marinetti \u00e8 inquadrato nell'8 Sqdr. composta in totale da 80 elementi: un capitano, 7 ufficiali e 72 fra sottufficiali e truppa. I mezzi a disposizione erano: sei autoblindo Ansaldo-Lancia 1ZM divise in tre sezioni da due pi\u00f9 un autoblindo di riserva, una vetturetta per il comandante, cinque autocarri con i rifornimenti, una motocicletta, quattro biciclette e alcuni piccioni viaggiatori per i collegamenti.\nXVIII. La vittoria.\nPartito in esplorazione notturna, Marinetti finisce in un fossato con la sua \"74\", ferendosi alla testa, ma riesce a recuperare l'autoblindo. Attraversando Vittorio Veneto tra la folla festante, si sente diviso tra due forze: la \"Vendetta\" che traspare dagli atteggiamenti degli abitanti che vorrebbero linciare i prigionieri bosniaci e le crocerossine austriache, e \"l'Allegria\". \nXIX. La villa devastata.\nMarinetti \u00e8 ospite a colazione con altri ufficiali di una famiglia nobile di origine austriaca. Quando la padrona di casa si arrischia a suonare Beethoven, gli ufficiali rispondono intonando Rossini e Marinetti si mette a sfasciare i quadri del ciclo di Sigfrid che trova sulla parete. Accompagna poi il capitano Franci a visitare la sua villa, devastata dagli austriaci durante la ritirata, e si corica in un fienile insieme a diciotto donne, partecipando ai loro scherzi.\nXX. Le forze della gioia, della piet\u00e0 e della vendetta.\nL'indomani le autoblindo liberano rapidamente i paesi di Polcenigo, Castello d'Aviano e Villetta, raccogliendo le testimonianze degli abitanti che hanno subito le violenze degli austriaci in ritirata. Marinetti riesce a evitare il linciaggio di due donne austriache e guada il Cellina, superando il Conte di Torino che si era arenato con un autocarro.\nXXI. Lavami! Lavami, o amore!\nLe autoblindo entrano a Maniago, accolte dal sindaco. A pranzo la figlia del sindaco riporta altre testimonianze dell'oppressione austriaca. Mentre i soldati fanno festa con gli abitanti, Marinetti viene abbordato da Graziella, \"una bella ragazza gracile\" che \u00e8 ancora sotto choc per le molestie di un soldato austriaco. Graziella si offre a Marinetti come \"dono della vittoria\", chiedendo di essere \"lavata\" dall'onta (\"Ho deciso cos\u00ec in quella notte infame. Giurai alla Madonna che mi sarei data al primo Italiano vincitore che mi fosse piaciuto\").\nXXII. Fiumi, campane, donne e mitragliatrici innamorate.\nL'offensiva continua: le autoblindo guadano il Meduna. Gli abitanti salutano i soldati suonando le campane che hanno dissotterrato al ritiro degli austriaci.\nXXIII. Massaggio del corpo divino dell'Italia.\nIn una fantasia onirica, l'interno dell'autoblindo 74 diventa l'\"alcova d'acciaio\" in cui Marinetti riceve la sua sposa mistica: l'Italia. \"Languidamente ha concesso il suo corpo al massaggio sapiente della nostra offensiva. Abbiamo subito ottenuto la rimozione delle piccole rughe che deturpavano i suoi fianchi. Le nostre ruote ora premono come pollici veloci sulla sua pelle ancora un po' insensibilizzata da un anno di nefasta cocaina. Il massaggio fu in un primo tempo feroce. A cannonate, s\u00ec, a cannonate praticammo nella palpebra destra istriana il taglio d'una piega sovrabbondante di tessuto, poi ricucimmo i margini della ferita con punti fitti e sottilissimi di spie. L'Italia porter\u00e0 gli occhiali affumicati per qualche anno, poi la cicatrice rossastra sopra e sotto sparir\u00e0. Per affrettare, un colpo di pastello e di legislazione geniale. Con un bombardamento sul labbro superiore, Caviglia, massaggiatore esperto, incise e asport\u00f2 triangoli di tessuto carnoso nel punto di congiunzione tra il labbro e il naso: Vittorio Veneto. Questo massaggio non soltanto restaur\u00f2, ma abbell\u00ec. Fu cos\u00ec aumentata la potenza espressiva della bocca Piave [...] Non sono forse io il padrone assoluto di questo universo diventato per me un prodigioso Istituto di Bellezza\"?\nXXIV. Un parto in blindata.\nDurante un conflitto a fuoco sul Tagliamento, Zaz\u00e0, la cagnetta di Marinetti, partorisce all'interno della blindata. Un maggiore austriaco annuncia l'armistizio, ma gli italiani hanno l'ordine di avanzare.\nXXV. Un esercito in trappola.\nMarinetti riesce a passare il Tagliamento su un ponte che gli austriaci non hanno fatto saltare, e arriva per primo a Tolmezzo. Mentre l'offensiva continua, giunge notizia che gli italiani sono arrivati a Trieste e a Trento. \nXXVI. Pagiolin, colombo viaggiatore.\nLa squadriglia di Marinetti fa prigioniero un intero corpo d'armata austriaco. La notizia viene recapitata allo Stato maggiore da un colombo viaggiatore, Pagiolin. Il capitolo prosegue descrivendo il volo dal punto di vista di Pagiolin, che sorvola il Piave.\nXXVII. Un'isola profumata nel fiume puzzolente.\nLa sera del 4 novembre, Marinetti si addormenta al volante sognando il vulcano Stromboli. In dormiveglia assiste a un'allegoria geografica, nella quale prende vita la Vienna passatista e il Simun africano, vento \"innamorato dell'Italia\".\nXXVIII. La pi\u00f9 bella notte d'amore.\nSi consuma finalmente il matrimonio mistico tra Marinetti e l'Italia, nell'Alcova d'acciaio.\nXXIX. A mensa col vinto fra i rottami dell'Impero austro-ungarico.\nOspite di un conte austriaco, Marinetti prosegue a magnificare la vittoria italiana e respinge le \"avances\" di un'ospite, Rosa Barn. \"\u00c8 bellissima, ve lo ripeto, ma io ho goduto la notte passata nelle braccia di una donna divina, unica, che si chiama l'Italia\". Il romanzo termina riportando il celebre comunicato della vittoria del generale Diaz."}
{"id": "1880589", "revid": "123233859", "url": "https://it.wikipedia.org/wiki?curid=1880589", "title": "Sonny Silooy", "text": "Utilizzato come difensore centrale o come terzino destro, ha trascorso gran parte della sua carriera calcistica nell'Ajax, con cui ha vinto vari trofei; tra questi sei campionati olandesi, una Coppa delle Coppe e una Coppa UEFA. Ha inoltre giocato per la nazionale di calcio olandese, collezionando 25 presenze.\nCarriera.\nGiocatore.\nClub.\nFa il suo ingresso in prima squadra nella stagione 1980-1981, esordendo in Eredivisie il 3 maggio 1981 nella vittoria per 2-1 sullo . Vince due titoli olandesi pur scendendo poco in campo, ma diventa titolare con Aad de Mos in panchina, a partire dalla stagione 1983-1984. Conquista poi la Coppa delle Coppe 1986-1987, fornendo tra l'altro il cross che permette a Marco Van Basten di segnare di testa l'unico gol nella finale contro la . Si trasferisce quindi al dove rimane due anni, prima far ritorno ad Amsterdam.\nDopo le prime stagioni con poche presenze viene di nuovo Utilizzato con una certa continuit\u00e0 sotto la gestione di Louis van Gaal. A causa di un infortunio, non scende per\u00f2 mai in campo nella vittoriosa stagione 1994-1995, disputando quindi l'ultima gara coi \"Lancieri\" a Roma, la finale della UEFA Champions League 1995-1996, persa ai tiri di rigore contro la . Silooy \u00e8 uno dei candidati a tirare dagli undici metri, ma sbaglia. Riguardo a questo errore affermer\u00e0 molto tempo dopo che sia lui che Edgar Davids, che pure sbagli\u00f2, si sentirono in dovere di calciare dagli undici metri unicamente per senso di responsabilit\u00e0 pur non essendo degli specialisti, in quanto in molti dei loro compagni si rifiutarono; lui in particolare tir\u00f2 male e proprio nella direzione in cui si stava gi\u00e0 tuffando Angelo Peruzzi.\nSilooy trascorre poi due stagioni all', squadra militante in Bundesliga che retrocede nell'ultima di queste, ed infine torna in Eredivisie per altre due stagioni, indossando la maglia del .\nNazionale.\nIndossa la maglia della nazionale dei in venticinque occasioni senza mai segnare. In particolare gioca tutte le gare di qualificazione alla vittoriosa spedizione del , tuttavia non ne fa parte a causa di un problema all'occhio."}
{"id": "1880592", "revid": "151436", "url": "https://it.wikipedia.org/wiki?curid=1880592", "title": "Magistri militum", "text": ""}
{"id": "1880595", "revid": "22475", "url": "https://it.wikipedia.org/wiki?curid=1880595", "title": "Stadio Cuauht\u00e9moc", "text": "Lo Stadio Cuauht\u00e9moc \u00e8 uno stadio di calcio situato a Puebla, nello stato omonimo, a 110 chilometri ad est di Citt\u00e0 del Messico.\nLo stadio, che ha una capienza di posti a sedere, \u00e8 la casa di FC Puebla, una delle pi\u00f9 antiche e pi\u00f9 importanti squadre di calcio in Messico. Questo stadio ha ospitato due Coppe del Mondo di calcio: i Mondiali del 1970 e quelli del 1986.\nLo stadio, ristrutturato nel 2015 con una copertura esterna in Etilene Tetrafluoroetilene, \u00e8 intitolato a Cuauht\u00e9moc, che \u00e8 stato l'ultimo imperatore azteco."}
{"id": "1880598", "revid": "196390", "url": "https://it.wikipedia.org/wiki?curid=1880598", "title": "Bonito Da Silva", "text": ""}
{"id": "1880599", "revid": "171091", "url": "https://it.wikipedia.org/wiki?curid=1880599", "title": "Area funeraria fuori Porta Decumana di Aosta", "text": "L'area funeraria fuori Porta Decumana di Aosta \u00e8 uno dei pi\u00f9 importanti siti archeologici di Aosta.\nLe necropoli sorgevano sempre fuori dalla citt\u00e0 come prevedeva il diritto romano.\nQuesta necropoli sorgeva sulla via che conduceva all'Alpis Graia (l'attuale colle del Piccolo San Bernardo). Dista 200 metri dalla Porta Decumana.\nLa necropoli romana.\nQuest'area funeraria venne costruita nel I secolo ed \u00e8 suddivisa in due parti:\nNella necropoli ci sono vari tipi di sepoltura:\nNel II secolo si assiste a un'introduzione della sepoltura detta \"a inumazione\" che poi diventer\u00e0 quella pi\u00f9 usata.\nNelle tombe sono stati ritrovati corredi funebri che comprendevano oggetti in vetro, specchi in bronzo e calzature chiodate.\nNel II e III secolo le tombe iniziano a sovrapporsi e a perdere l'orientamento.\nI mausolei.\nNel IV secolo vengono costruiti tre mausolei noti con il nome di \"Cell\u00e6 memori\u00e6\".\nQuesti edifici sono orientati verso nord-sud e hanno le facciate rivolte verso meridione. I mausolei coprono le precedenti sepolture romane e verranno usati per tutto l'alto medioevo. I due edifici occidentali hanno una destinazione funeraria giustificata dalla presenza di numerose \"form\u00e6\" al loro interno, mentre l\u2019edificio orientale, dotato di un blocco in travertino ad altare e sprovvisto di sepolture, si delinea come \"mensa\" per il rituale banchetto funebre, il \"refrigerium\".\nLa basilica.\nA pochi metri a ovest dei mausolei \u00e8 stata portata alla luce una basilica paleocristiana. Questa basilica si potrebbe datare al IV-V secolo ed \u00e8 orientata verso est-ovest. Si utilizzer\u00e0 fino alla fine del I millennio quando verr\u00e0 progressivamente abbandonata."}
{"id": "1880600", "revid": "62004", "url": "https://it.wikipedia.org/wiki?curid=1880600", "title": "Faisal al-Dakheel", "text": ""}
{"id": "1880604", "revid": "1543377", "url": "https://it.wikipedia.org/wiki?curid=1880604", "title": "Central Product Classification", "text": "La Central Product Classification (CPC) \u00e8 uno standard messo a punto dalle Nazioni Unite per la classificazione statistica dei prodotti.\nA ciascun prodotto \u00e8 associato un codice numerico di cinque cifre; nell'ordine:"}
{"id": "1880606", "revid": "726373", "url": "https://it.wikipedia.org/wiki?curid=1880606", "title": "Operatore registrato", "text": "Un operatore registrato, nel campo delle accise, \u00e8 una persona autorizzata dall'amministrazione fiscale a ricevere durante l'esercizio della propria attivit\u00e0 economica prodotti sottoposti ad accisa in regime sospensivo.\nUn operatore registrato possiede un codice di accisa, e deve garantire il pagamento dell'accisa dei prodotti che riceve, ma si differenzia da un deposito fiscale in quanto non pu\u00f2 detenere o spedire prodotti in regime sospensivo.\nUn operatore non registrato pu\u00f2 comunque occasionalmente ricevere merce in regime sospensivo, previa apposita dichiarazione all'ufficio tecnico di finanza e garanzia del pagamento dell'accisa."}
{"id": "1880608", "revid": "1375062", "url": "https://it.wikipedia.org/wiki?curid=1880608", "title": "Atherina boyeri", "text": "Il Latterino \"(Atherina boyeri)\" , conosciuto comunemente come latterino capoccione, \u00e8 un piccolo pesce d'acqua dolce e marina appartenente alla famiglia Atherinidae.\nDistribuzione e habitat.\nPresente nell'intero mar Mediterraneo, nel mar Nero (subsp. \"pontica\"), nel mar Caspio (subsp. \"caspia\") ed in alcuni tratti delle coste atlantiche europee.\nEssendo molto eurialino, frequenta soprattutto ambienti lagunari e di foce, ma si pu\u00f2 incontrare anche in acque del tutto dolci e in mare, in baie riparate con fondi sabbiosi, misti o a \"Posidonia oceanica\".\nDescrizione.\nSi tratta di un pesciolino allungato e slanciato, con occhi molto grandi, bocca grande, obliqua e protrudibile a tubo. La pinna caudale \u00e8 forcuta, la pinna anale \u00e8 corta, le pinne dorsali sono due, ben separate e inserite indietro (pi\u00f9 indietro delle pinne ventrali. Si riconosce dalla congenere \"Atherina hepsetus\" per il muso pi\u00f9 corto del diametro dell'occhio e per alcuni particolari della colorazione.\nLa livrea \u00e8 argentea con testa e ventre brillanti ed una linea scura sul fianco sulla quale decorre una linea brillante, spesso dorata.\nMisura fino a 10\u00a0cm di lunghezza.\nAlimentazione.\nHa dieta carnivora: si nutre di larve di pesci, plancton, piccoli crostacei, vermi (policheti) e molluschi.\nBiologia.\nGregario, vive in fitti branchi.\nRiproduzione.\nLa femmina depone sui fondali uova piuttosto piccole da cui si schiudono delle larve lunghe circa 6,5 mm in 12/13 giorni.\nPredatori.\n\u00c8 una delle prede pi\u00f9 frequenti di spigole ed altri pesci predatori. Costituisce un anello importantissimo nella catena alimentare delle zone lagunari e di estuario.\nPesca.\nSi cattura con apposite reti da posta (in cui si impiglia per gli opercoli branchiali e la grossa testa) in ambienti lagunari e lacustri."}
{"id": "1880611", "revid": "4175", "url": "https://it.wikipedia.org/wiki?curid=1880611", "title": "Carel Van Falens", "text": ""}
{"id": "1880612", "revid": "809148", "url": "https://it.wikipedia.org/wiki?curid=1880612", "title": "Premio Dannie Heineman per la fisica matematica", "text": "Il premio Dannie Heineman per la fisica matematica \u00e8 un riconoscimento assegnato congiuntamente dalla American Physical Society e dall'American Institute of Physics a scienziati che si sono particolarmente distinti nel settore della fisica matematica.\nIl premio \u00e8 stato istituito nel 1959 dalla Heineman Foundation, in onore di Dannie Heineman. Dal 2006 il premio consiste in una somma in denaro di 7500 dollari, un certificato che cita i contributi scientifici del vincitore e il rimborso delle spese di viaggio sostenute per recarsi nel luogo della premiazione."}
{"id": "1880619", "revid": "767487", "url": "https://it.wikipedia.org/wiki?curid=1880619", "title": "Franco e Ciccio superstars", "text": "Franco e Ciccio superstars \u00e8 un film-collage: \u00e8 infatti stato montato dal regista Giorgio Agliani con quattro spezzoni di film di Franco Franchi e Ciccio Ingrassia. I film sono: \"Continuavano a chiamarli... er pi\u00f9 e er meno\", \"Il clan dei due Borsalini\", \"Il lungo, il corto, il gatto\" e \"Come svaligiammo la Banca d'Italia\"."}
{"id": "1880626", "revid": "110157", "url": "https://it.wikipedia.org/wiki?curid=1880626", "title": "Classificazione dei prodotti associati alle attivit\u00e0", "text": "La classificazione dei prodotti associati alle attivit\u00e0 (CPA) \u00e8 la versione europea del CPC, standard elaborato dalle Nazioni Unite per la classificazione statistica dei prodotti. Tuttavia, a differenza del CPC, che viene solo raccomandato, il CPA \u00e8 obbligatorio per i paesi dell'Unione europea.\nIl CPA differisce dal CPC anche nella struttura, in quanto segue il criterio dell'origine economica dei prodotti, facendo riferimento alle branche di attivit\u00e0 economica come definite nel NACE/ATECO.\nLa classificazione \u00e8 articolata in sei livelli:\nCiascun codice numerico incorpora i codici dei livelli superiori. Ad esempio:"}
{"id": "1880627", "revid": "1543377", "url": "https://it.wikipedia.org/wiki?curid=1880627", "title": "Qualitative Comparative Analysis", "text": "Sotto il nome di QCA (Qualitative Comparative Analysis) vengono ricondotti una molteplicit\u00e0 di metodi e tecniche di comparazione, in uso prevalentemente nel campo della ricerca socio-politica. La sua pi\u00f9 recente propaganda \u00e8 stata portata avanti da Charles Ragin (1987 - 2000), proponendone due versioni che qui riportiamo (csQCA e fsQCA).\nSviluppata a partire da alcune tecniche comparative delle scienze politiche (i metodi di John Stuart Mill; il \"most similar system\" e il \"most different system\"), la QCA, nella proposta di Charles Ragin, espande le possibilit\u00e0 di analisi della complessit\u00e0 causale su un numero di casi inferiore a quelli necessari per fare inferenza statistica.\nLa Crisp-Set QCA (csQCA).\nNella prima e pi\u00f9 semplice versione proposta da Charles Ragin, la QCA opera attraverso l'uso dell'algebra booleana e delle tavole di verit\u00e0 per ricostruire la complessit\u00e0 causale di alcuni fenomeni. In particolare la tavola di verit\u00e0 presenta in colonna le supposte condizioni del fenomeno indagato, in riga tutte le possibili combinazioni teoriche di presenza-assenza delle condizioni (configurazioni), mentre nell'ultima colonna viene riportato il valore di presenza-assenza empirica (osservata nella realt\u00e0) dell'outcome (l'effetto).\nLe modalit\u00e0 di presenza o assenza della condizione (A, B, C) e dell'outcome (Y) sono dicotomiche, come nella logica classica: 1 indica la presenza, 0 l'assenza. Il numero delle configurazioni teoriche \u00e8 dato dal numero di condizioni che includiamo nell'analisi (se n \u00e8 il numero delle condizioni, le configurazioni saranno formula_1). Gi\u00e0 da ora possiamo intuire quali siano le differenza che passano tra una tavola di verit\u00e0 e una matrice dati: nella tavola, infatti, non abbiamo la frequenza di casi che corrisponde a ciascuna combinazione ma solo la presenza o l'assenza dell'outcome. Mancando l'informazione quantitativa, la QCA si propone quindi anzitutto come una tecnica di analisi qualitativa, che d\u00e0 rilevanza alla presenza di una configurazione pi\u00f9 che alla sua frequenza empirica. \nCon l'analisi delle tavole di verit\u00e0 si individuano tipi di relazioni che corrono tra condizioni e outcome. \nAttraverso l'uso di un software apposito [fs/QCA]( ) basato sull'algoritmo di Quine \u2013 McCluskey, le tavole vengono minimizzate per rintracciare condizioni sufficienti, condizioni necessarie o complesse.\nL'utilit\u00e0 della tecnica non sta pero nella ricerca di semplici condizioni sufficienti o necessarie, bens\u00ec nell'introduzione della \u201ccausalit\u00e0 congiunta\u201d, che prevede l'inserimento nelle tavole non solo delle singole condizioni (convenzionalmente indicate con le lettere maiuscole dell'alfabeto latino) e delle loro negazioni (per le quali si usano le corrispondenti lettere minuscole), ma anche di combinazioni di condizioni. Si parla a proposito di condizioni INUS: Insufficient but Necessary part of an Unnecessary but Sufficient condition.\nUn possibile esito dell'analisi delle condizioni sufficienti (non ricavato dalla tavola di verit\u00e0 sopra proposta) potrebbe allora essere:\n Ab + C \u2192 Y\ndove A e b sono condizioni INUS, mentre la combinazione Ab e C sono sufficienti. Una piccola nota sulla formalizzazione delle soluzioni. Gli operatori \u201c*\u201d e \u201c+\u201d hanno un significato diverso da quelli dell'algebra classica: il \u201c*\u201d indica la congiunzione mentre il \u201c+\u201d la disgiunzione. La disgiunzione introduce quindi la possibilit\u00e0 dell\u2019equifinalit\u00e0: condizioni diverse conducono allo stesso outcome (nell'esempio Ab oppure C sono entrambe sufficienti per Y).\nLa Fuzzy-Set QCA (fsQCA).\nForse il limite maggiore della csQCA deriva dal trattare come dicotomiche tutte le condizioni, non considerando la possibilit\u00e0 di posizioni intermedie. Dividere il mondo in due categorie crea alcuni problemi di ordine sostanziale (non tutto \u00e8 dicotomico) e tecnico (dove mettere il confine tra appartenenza e non appartenenza? Specialmente nei fenomeni sociali \u00e8 complicato e forzoso pensare che la realt\u00e0 si riduca a \u201cnero o non nero\u201d).\nLa proposta di Ragin (2000) \u00e8 quella di adottare la logica fuzzy per espandere le possibilit\u00e0 offerte dalla QCA dicotomica. La Fuzzy-Sets Theory permette di esprimere l'appartenenza ad un concetto nell'intervallo di valori [0,1], ricavando in esso delle scale di appartenenza. Si individuano anzitutto delle \"ancore qualitative\" rappresentate dallo 0, dall'1 e dallo 0,5: il primo indica la completa non appartenenza del caso al concetto, il secondo la perfetta appartenenza e il terzo l'indifferenza. Fra lo 0,5 e l'1 si definiscono i gradi di appartenenza, viceversa tra lo 0 e lo 0,5 quelli di non appartenenza. \nDecidere quanti valori intermedi adottare \u00e8 soprattutto una questione di trasparenza: in teoria possiamo definirne quanti vogliamo, l'importante \u00e8 che riusciamo ad esprimere per ciascuno di questi l'etichetta verbale che li distingue. Quando diventa difficile farlo vuol dire che non c'\u00e8 una apprezzabile differenza qualitativa tra un livello e l'altro. In genere si consiglia di non andare oltre 8 gradi. \nQuando calibriamo i valori, lo 0,5 non deve mai essere assegnato a nessun caso, in quanto non solo non ha valore sostanziale (non sappiamo dire se un caso appartenga o meno ad un concetto: quindi o non funziona il concetto o non abbiamo una buona conoscenza sul caso), ma nemmeno pu\u00f2 essere trattato matematicamente, per via del fatto che un caso si troverebbe tra due configurazione senza appartenere a nessuna di queste.\nConsistenza, copertura e \"limited diversity\".\nA volte l'analisi, anche con poche condizioni, restituisce risultati piuttosto complessi. Altre volte non si trovano condizioni perfettamente sufficienti o necessarie perch\u00e9 uno o pochi casi fanno eccezione. Il bilancio fra parsimonia e complessit\u00e0 \u00e8 legato a quello della generalizzazione. La minimizzazione delle tavole di verit\u00e0 \u00e8 affidata all'uso di un software [fs/QCA]: le soluzioni proposte sono accompagnate dai rispettivi valori di consistenza e copertura, sia delle singole condizioni sia della soluzione complessiva. Tali parametri ci forniscono una prima valutazione rispettivamente della correttezza e della ampiezza della nostra spiegazione, introducendo nel risultato una categoria di giudizio basata anche sulla numerosit\u00e0 dei casi inclusi e coperti dalla soluzione. La consistenza ci fornisce l'entit\u00e0 dell'errore di verit\u00e0 che commettiamo nell'accettare una soluzione:\n Consistenza(Y\u2265X) = \u2211 (min x,y)/\u2211 (x) per la sufficienza\n Consistenza(Y\u2264X) = \u2211 (min X, Y)/\u2211(Y) per la necessit\u00e0\nessa \u00e8 pari a 1 nel caso in cui non vi siano casi per i quali la soluzione non vale, mentre assume valori sempre pi\u00f9 bassi (fino a 0) a seconda del numero di casi estremi che si presentano. Una condizione \u201cquasi-sufficiente\u201d pu\u00f2 essere a volte pi\u00f9 interessante di una perfettamente sufficiente quando, ad esempio, \u00e8 pi\u00f9 generalizzabile della seconda. Ma si dovr\u00e0 riservare poi il compito di condurre uno studio di caso per coprire anche i casi non inclusi nella soluzione.\nIl valore della copertura ci suggerisce quanta parte dell'effetto da spiegare abbiamo effettivamente spiegato:\n Copertura(Y\u2265X) = \u2211 (min x,y)/\u2211 (y) per la sufficienza\nNon ha senso calcolare la copertura per le condizioni necessarie, dato che per queste l'outcome \u00e8 sempre presente mentre ci\u00f2 che potrebbe non darsi (e quindi distruggere la necessit\u00e0) \u00e8 la condizione. Spesso buoni valori di consistenza e copertura non sempre sono conciliabili, ma dobbiamo scegliere se spiegare molto dell'effetto o avere una soluzione valida per molti casi. La scelta dipende dal ricercatore e dai suoi obiettivi.\nUno dei principali problemi (e limiti) della QCA \u00e8 la limited diversity.\nSe le configurazione della tavola di verit\u00e0 sono teoriche, cio\u00e8 sono tipi ideali costruiti prima di cominciare la ricerca, e l'outcome \u00e8 invece rilevato empiricamente, \u00e8 molto frequente che vi siano righe della tavola a cui non corrispondano casi reali, per le quali non abbiamo un valore Immaginiamo per semplicit\u00e0 questo esempio con sole due condizioni:\ne prendendo come outcome:\nSe la nostra popolazione fosse composta dai paesi europei (EU15) avremo la seguente tavola di verit\u00e0:\nAlla riga che corrisponde alla presenza di un governo di sinistra guidato da una donna non avremmo attualmente alcuna evidenza empirica che ci permetta di attribuire un valore all'outcome. Tuttavia dobbiamo arrivare comunque ad imputare un valore all'outcome perch\u00e9 sia possibile minimizzare la tavola e giungere a una qualche soluzione. Se siamo sicuri di non avere casi che coprano quella combinazione, abbiamo tre alternative possibili:"}
{"id": "1880629", "revid": "196390", "url": "https://it.wikipedia.org/wiki?curid=1880629", "title": "Qualitative comparative analysis", "text": ""}
{"id": "1880630", "revid": "2312", "url": "https://it.wikipedia.org/wiki?curid=1880630", "title": "Enermar", "text": ""}
{"id": "1880631", "revid": "22475", "url": "https://it.wikipedia.org/wiki?curid=1880631", "title": "Stadio Nemesio D\u00edez", "text": "Lo stadio Nemesio Diez (), soprannominato \"La Bombonera de Toluca\" e gi\u00e0 noto come stadio Toluca () dal 1970 al 1986 e come stadio Toluca 70, stadio Luis Guti\u00e9rrez Dosal e stadio H\u00e9ctor Barraza, \u00e8 uno stadio calcistico della citt\u00e0 di Toluca, in Messico, vicino a Citt\u00e0 del Messico.\nTra i pi\u00f9 vecchi stadi di calcio del Messico, fu aperto l'8 agosto 1954 ed \u00e8 situato a un'altitudine di 2 670 metri sul livello del mare: risulta uno degli stadi del mondo posti ad un'altitudine pi\u00f9 elevata. Ha una capienza di 30 000 posti a sedere e ospita le partite casalinghe del Deportivo Toluca F\u00fatbol Club. \nHa ospitato quattro partite del campionato mondiale di calcio 1970 e tre partite del campionato mondiale di calcio 1986. \nPer anni l'impianto non disponeva di un sistema di illuminazione, il che costringeva la squadra locale a giocare con la luce del sole. Con la prima qualificazione del Toluca alla Coppa Sudamericana, lo stadio fu dotato di riflettori per renderlo agibile per la disputa di match internazionali."}
{"id": "1880636", "revid": "729019", "url": "https://it.wikipedia.org/wiki?curid=1880636", "title": "Stazione di Gorizia Centrale", "text": "La stazione di Gorizia Centrale \u00e8 una stazione ferroviaria della linea Udine-Trieste, posta a servizio dell'omonimo capoluogo di provincia.\n\u00c8 origine della linea internazionale per Nova Gorica.\nStoria.\nLa stazione fu inaugurata il 1\u00ba ottobre 1860 con l'apertura della ferrovia Udine-Trieste. A quel tempo in territorio austriaco, \nNel 1902, la stazione di Gorizia divenne capotronco della linea per Aidussina, costruita ed esercita dalla \"Ferrovia Locale Gorizia Haidenschaft\" (FLGH).\n. Durante la prima guerra mondiale il fabbricato fu gravemente danneggiata dai bombardamenti. L'8 agosto 1916 il sottotenente Aurelio Baruzzi, primo soldato italiano ad entrare a Gorizia, iss\u00f2 sulle rovine della stazione il Tricolore.\nA seguito del trattato di Saint-Germain-en-Laye (1919), le due stazioni passarono all'Italia e furono esercite dalle Ferrovie dello Stato (FS). La stazione della Udine\u2013Trieste cambi\u00f2 diverse volte denominazione nel corso dei dodici anni successivi: inizialmente mantenne il nome italiano di \"Gorizia Meridionale\" per poi diventare \"Gorizia Campagnuzza\" e, dal 1923, \"Gorizia Centrale\".\nIl transito internazionale per Nova Gorica, interrotto in seguito alle modifiche confinarie conseguenti alla seconda guerra mondiale, venne aperto all'esercizio il 13 ottobre 1960.\nStrutture e impianti.\nLa stazione dispone di quattro binari per il servizio viaggiatori e di uno scalo parzialmente elettrificato.\nMovimento.\nLa stazione, esercita da Rete Ferroviaria Italiana, \u00e8 servita da treni regionali svolti da Trenitalia nell'ambito del contratto di servizio stipulato con la Regione Friuli Venezia Giulia; la stazione \u00e8 servita inoltre da un collegamento Intercity notte, sempre di Trenitalia, in servizio Roma-Trieste.\nIl movimento passeggeri \u00e8 di circa di persone all'anno, che fanno s\u00ec che la stazione di Gorizia sia la quinta stazione in Friuli-Venezia Giulia per numero di passeggeri.\nServizi.\nLa stazione, la cui area commerciale \u00e8 stata affidata a CentoStazioni, dispone dei seguenti servizi:\nInterscambi.\nFra il 1909 e il 1935 l'area di fronte al fabbricato viaggiatori ospit\u00f2 il capolinea meridionale della rete tranviaria di Gorizia."}
{"id": "1880639", "revid": "1564499", "url": "https://it.wikipedia.org/wiki?curid=1880639", "title": "Piazza Giacomo Matteotti (Marino)", "text": "Piazza Giacomo Matteotti \u00e8 una storica piazza principale della citt\u00e0 di Marino, in provincia di Roma, nell'area dei Castelli Romani. Vi prospettano l'ottocentesco Palazzo Matteotti, Palazzo Capri, le torri rotonde della \"Rocca Frangipane\" e dagli anni sessanta al centro della piazza \u00e8 stata collocata la famosa \"fontana dei Quattro Mori\", protagonista del \"miracolo delle fontane che danno vino\" durante la sagra dell'uva.\nIn et\u00e0 romana, sotto la parte settentrionale della piazza sorgeva una cisterna idrica che riforniva probabilmente il \"municipium\" di \"Castrimoenium\", collocato nei pressi dell'attuale centro storico di Marino. Sulla cisterna sorse poi, attorno alla fine dell'XI secolo, la \"Chiesa di Santa Lucia\" che oggi \u00e8 adibita a sede del Museo Civico Umberto Mastroianni.\nCon l'espansione urbanistica del castello tra XII e XIII secolo, sul luogo oggi occupato dalla piazza venne edificata la \"Rocca Frangipane\", primo fortilizio di Marino, che sorgeva nel punto pi\u00f9 alto dell'altura del castello, a quota 371 . La \"Rocca\" divenne molto probabilmente la residenza dei feudatari durante i loro soggiorni a Marino: tra gli altri occupanti, possiamo ricordare la beata Giacoma de Settesoli, amica di San Francesco d'Assisi. La \"Rocca\" dominava l'accesso a Marino dalla via Maremmana, ovvero in direzione di Grottaferrata, Frascati, Rocca di Papa, Castel Gandolfo ed Albano Laziale: per questo ancora oggi quella zona \u00e8 chiamata in dialetto marinese \" 'a Porta\".\nNel corso del XVI e poi nel XVII secolo Marino fu oggetto di un grande piano di risanamento urbanistico voluto dalla famiglia Colonna: i resti della \"Rocca Frangipane\", la cui funzione militare era ormai venuta meno, vennero rasi al suolo e venne creato lo spiazzo che oggi costituisce la piazza. Il suo nome era \"piazza della Porta\", in ricordo dell'antico accesso al castello. Dell'antica \"Rocca\" rimasero in piedi solo tre torrioni rotondi: uno \u00e8 stato inglobato alla fine del XIX secolo nel complesso di Palazzo Matteotti; un altro oggi in luce fino al 1944 era inglobato in un edificio, distrutto dai bombardamento anglo-americani; un terzo torrione \u00e8 sempre stato visibile nella parte occidentale della piazza.\nTra il 1881 ed il 1884 venne costruito \"Palazzo Matteotti,\" come nuova sede municipale: e tale funzione rimase al palazzo fino al 1916, data in cui il Comune si trasfer\u00ec nella pi\u00f9 prestigiosa sede di Palazzo Colonna. Negli anni '70 del XIX secolo venne anche compiuto \"Palazzo Capri\".\nDopo la prima guerra mondiale in piazza venne eretto il \"Monumento ai Caduti\", opera di Ettore Ferrari: nel bombardamento anglo-americano del 2 febbraio 1944 il monumento and\u00f2 distrutto insieme a numerosi edifici prospettanti sulla piazza. Al posto del monumento, nel 1979 venne collocato il \"Monumento alla fratellanza dei popoli\" di Paolo Marazzi."}
{"id": "1880653", "revid": "123639255", "url": "https://it.wikipedia.org/wiki?curid=1880653", "title": "Indolenzimento muscolare a insorgenza ritardata", "text": "L'indolenzimento muscolare a insorgenza ritardata, acronimo DOMS dall'inglese \"Delayed Onset Muscle Soreness\", \u00e8 un fenomeno che \u00e8 stato a lungo associato ad un aumento dello sforzo fisico. Questo viene in genere riscontrato da tutti gli individui indipendentemente dal livello di allenamento, ed \u00e8 una normale risposta fisiologica a sforzi maggiori, o lo svolgimento di attivit\u00e0 fisiche a cui non si \u00e8 abituati. Il dolore e il disagio associato ai DOMS solitamente raggiunge il picco tra le 24 e le 48 ore a seguito dell'esercizio fisico, e si estingue entro 96 ore. Generalmente, una percezione di dolore maggiore avviene con sforzi di maggiore intensit\u00e0, e una pi\u00f9 frequente esecuzione di attivit\u00e0 sconosciute. Altri fattori che influiscono sulla formazione del DOMS sono la rigidit\u00e0 muscolare, la velocit\u00e0 della contrazione, la fatica, e l'angolo di contrazione.\nFisiologia.\nA seguito di un allenamento fisico anaerobico di natura eccentrica, \u00e8 comune accusare uno stato di indolenzimento e dolore muscolare. Il DOMS \u00e8 una manifestazione caratteristica del danno muscolare indotto dall'esercizio fisico. Questo collegamento venne originariamente ipotizzato da Hough nel 1902, il quale sugger\u00ec che lo stress meccanico durante l'esercizio fisico causa un danno muscolare, con un conseguente dolore muscolare ritardato. Questa causa \u00e8 il pi\u00f9 delle volte il risultato dell'allenamento coi pesi (\"Resistance training\"), perch\u00e9 i gruppi muscolari isolati vengono sovraccaricati pi\u00f9 di quanto viene loro imposto normalmente.\nEsistono in realt\u00e0 due tipi di indolenzimento muscolare indotto dall'esercizio fisico:\nLa formazione del DOMS viene spesso collegata all'esercizio di tipo eccentrico, come la corsa in discesa, gli esercizi pliometrici, e il tradizionale allenamento con sovraccarichi. La lesione stessa \u00e8 il risultato dell'esercizio eccentrico, che causa danni alla membrana delle cellule muscolari, e scatena una risposta infiammatoria. Questa risposta infiammatoria porta alla formazione di prodotti di scarto del metabolismo, i quali agiscono come stimolo chimico sulle terminazioni nervose causando direttamente la sensazione di dolore. Questi prodotti di scarto del metabolismo inoltre aumentano la permeabilit\u00e0 vascolare e attirano i neutrofili (un tipo di globuli bianchi) verso la zona lesa. Una volta giunti nell'area, i neutrofili generano radicali liberi, che possono ulteriormente danneggiare la membrana cellulare. Anche il gonfiore \u00e8 un evento comune nel sito della lesione della membrana, e pu\u00f2 portare ad un'ulteriore sensazione di dolore. \u00c8 importante inoltre differenziare i DOMS da altre lesioni, come gli strappi muscolari. Questa differenza \u00e8 importante perch\u00e9 quando la lesione muscolare \u00e8 provocata da un esercizio intenso, in particolare se di tipo eccentrico, pu\u00f2 seriamente peggiorare lo stato dell'infortunio. Al contrario, in un muscolo che accusa un DOMS, continuare l'esercizio eccentrico \u00e8 ancora possibile senza ulteriori danni muscolari. Quando si tratta di DOMS \u00e8 importante distinguerlo dalla lesione muscolare, riconoscendo che l'esercizio fisico costante \u00e8 possibile con i DOMS, ma non con lo strappo muscolare.\nSintomi associati.\nI tipici sintomi spesso associati a DOMS includono:\nSi accusa una perdita di forza che in genere raggiunge il picco nelle prime 48 ore a seguito dell'esercizio, e il pieno recupero pu\u00f2 estendersi fino a 5 giorni. Il dolore raggiunge il picco entro 1-3 giorni dopo l'esercizio fisico e in genere regredisce al massimo entro 7 giorni. Rigidit\u00e0 e gonfiore possono elevarsi dopo 3-4 giorni dall'esercizio fisico e di solito si risolvono entro 10 giorni. \u00c8 importante notare che questi sintomi non sono dipendenti l'uno dall'altro, e non sempre si presentano contemporaneamente. Anche se l'insorgenza del DOMS \u00e8 stata in passato associata ad un gonfiore muscolare (ipertrofia transitoria), ricerche pi\u00f9 recenti hanno smentito questa connessione.\nErrata connessione tra DOMS e acido lattico: il mito.\nPer molti anni il fenomeno del DOMS \u00e8 stato erroneamente attribuito all'accumulo di lattato nei muscoli dopo un allenamento intenso, portando questa infondata teoria ad essere ampiamente diffusa come mito nell'ambiente sportivo. Tuttavia, questa ipotesi \u00e8 stata dimostrata inconsistente con la formazione del DOMS. La percezione del dolore, e il dolore che deriva da un intenso esercizio eccentrico (\"resistance training\" anaerobico), non sono affatto legati all'accumulo di lattato. I livelli di lattato ematico e muscolare si elevano considerevolmente durante l'intenso esercizio eccentrico e concentrico anaerobico, tuttavia ritornano alla normalit\u00e0 entro 30-60 minuti a seguito dell'esercizio. I sintomi del DOMS, al contrario, si incrementano nelle prime 24 ore a seguito dell'esercizio, raggiungono il picco tra le 24 e le 48 ore, quando i livelli ematici di lattato sono tornati a livelli normali da una considerevole quantit\u00e0 di tempo. Si nota inoltre che l'esercizio fisico concentrico produce lattato per 2/3 pi\u00f9 di quanto non faccia l'esercizio eccentrico. Se il DOMS fosse causato da un accumulo di lattato nei muscoli, si riscontrerebbe una maggiore incidenza dello stesso dopo l'esercizio concentrico rispetto a quello eccentrico.\nL'acido lattico non \u00e8 propriamente una sostanza di scarto, ma un sottoprodotto del metabolismo anaerobico lattacido glicolitico. Quando una sufficiente quantit\u00e0 di ossigeno (O\u2082) diventa disponibile, il lattato viene metabolizzato e pu\u00f2 essere impiegato come substrato energetico, mediante processi glucogenetici.\nTempi di insorgenza e durata del DOMS.\nTipicamente il DOMS diventa evidente tra le 8-10 ore a seguito dell'esercizio fisico, raggiungendo il picco tra le 24 e le 48-72 ore. Da 5 a 7 giorni post-allenamento il DOMS si ritira e il dolore e l'indolenzimento tornano ai livelli basali. I valori di picco sono in genere stabiliti mediante una scala di valori da 1 (nullo) a 10 (molto indolenzito). Attivit\u00e0 come la corsa in discesa produce un livello di indolenzimento tra il 4 e il 5, mentre attivit\u00e0 pi\u00f9 intense come contrazioni eccentriche dei flessori del gomito creano un indolenzimento pi\u00f9 elevato tra il 7 e l'8.\nDOMS e tipi di contrazione.\n\u00c8 stato dimostrato che la contrazione eccentrica produce il maggior grado di DOMS, rispetto a quella concentrica o isometrica. L'esercizio isocinetico al contrario non ha dimostrato una rilevante insorgenza del DOMS. Questo \u00e8 presumibilmente legato al fatto che i macchinari per l'esercizio isocinetico non offrono alcuna resistenza nella fase di ritorno del movimento, quindi il muscolo non effettua un lavoro eccentrico. Anche gli esercizi che producono la maggiore forza del muscolo (torque) in posizione allungata, tendono a creare un maggiore DOMS, molto probabilmente a causa del danno indotto ai sarcomeri allungati.\nLe strette connessioni tra DOMS ed esercizio eccentrico (cio\u00e8 che esalta la fase negativa del movimento, o di allungamento del muscolo) sono legate all'attivit\u00e0 meccanica dei filamenti proteici di actina e miosina, responsabili della contrazione muscolare. Se sottoposto a un carico esterno, il muscolo prova ad accorciarsi per contrastarlo, ma se la forza applicata \u00e8 maggiore della capacit\u00e0 del muscolo coinvolto, questo tende ad allungarsi, pur sviluppando tensione.. La contrazione eccentrica si verifica quando i muscoli subiscono un allungamento nella fase di contrazione. Questo tipo di lavoro provoca tensioni molto elevate all'interno dei muscoli, causando lesioni muscolari microscopiche e un fenomeno chiamato \"scorrimento e disorganizzazione della linea-Z\", e questo gioca un ruolo importante nel dolore che si verifica dopo l'esercizio.\nAllenamento eccentrico massimale e sottomassimale e DOMS.\n\u00c8 stato riconosciuto come l'allenamento eccentrico sia maggiormente responsabile della formazione del DOMS, soprattutto se svolto in condizioni insolite, e/o ad intensit\u00e0 massimali o vicine a tale livello. Durante gli allenamenti coi pesi tradizionali, i carichi utilizzati sono in genere submassimali, cio\u00e8 inferiori al carico che pu\u00f2 permettere di eseguire al massimo una ripetizione (100% 1RM). Per confrontare i diversi effetti del DOMS in risposta all'esercizio submassimale rispetto all'allenamento massimale eccentrico, alcuni ricercatori hanno misurato il danno muscolare dei flessori del gomito su soggetti maschi non allenati dopo aver completato delle prestazioni eccentriche submassimali (3 serie da 10 ripetizioni al 50% di 1RM) in un braccio, seguiti dopo 4 settimane da una prestazione massimale con lo stesso braccio (3 serie da 10 ripetizioni al 100% 1 RM). I risultati hanno indicato che l'utilizzo di un carico corrispondente al 50% di 1 RM nei soggetti non allenati durante l'esecuzione dell'esercizio eccentrico innesca un danno muscolare significativamente inferiore e migliora la velocit\u00e0 di recupero rispetto a quando i soggetti non allenati svolgono direttamente l'esercizio massimale eccentrico. I risultati di questo studio sono significativi in quanto rivelano che un esercizio eccentrico ad intensit\u00e0 troppo elevata porta pi\u00f9 facilmente al DOMS. Pertanto, i ricercatori raccomandano di evitare l'uso delle contrazioni eccentriche quasi-massimali o massimali da parte di soggetti non allenati.\nAllenamento con il DOMS.\nAlla luce del fatto che il DOMS \u00e8 un sintomo che indica la lacerazione delle fibre muscolari a seguito di un lavoro muscolare di tipo eccentrico, alcuni preparatori potrebbero sconsigliare l'allenamento fino a quando il dolore non \u00e8 completamente estinto; ci\u00f2 in base all'ipotesi che un nuovo training eccentrico in corso di DOMS aggraverebbe il danno muscolare e influirebbe negativamente sul recupero e sulla supercompensazione. In realt\u00e0 alcune ricerche hanno smentito tali teorie, confermando al contrario che allenarsi con il DOMS \u00e8 possibile senza peggiorare il danno muscolare. A maggior ragione l'intensit\u00e0 della percezione del DOMS non \u00e8 proporzionale al danno muscolare. Effettivamente, uno studio ha evidenziato che quasi 1/3 dei soggetti sottoposti a contrazioni eccentriche massimali non riportarono un significativo indolenzimento muscolare.\nAlcuni studi hanno evidenziato che sottoponendo a due sessioni di allenamento con un intervallo di 2 giorni, la prima delle quali aveva provocato DOMS (percepito anche nella seconda sessione), il livello ematico di cortisolo (ormone catabolico che interferisce con la crescita muscolare) era molto pi\u00f9 basso rispetto al primo allenamento, mentre il livello di testosterone libero era leggermente superiore. Inoltre, altri ricercatori giapponesi hanno provocato il DOMS sui muscoli bicipiti di soggetti con pesanti ripetizioni negative eccentriche, e hanno ripetuto l'esercizio rispettivamente 2 e 4 giorni pi\u00f9 tardi. Essi non hanno trovato differenze significative di forza massima, range di movimento, dolore muscolare, e CPK plasmatica (un indicatore chimico del danno muscolare) tra ogni sessione di attivit\u00e0 fisica. In altre parole, il danno muscolare non \u00e8 stato aggravato da un allenamento ripetuto durante la manifestazione del DOMS, e non influisce sui processi di recupero.\nLa ricerca mostra che in genere sono necessarie dalle 48 alle 72 ore per un pieno recupero, e ci\u00f2 vale indipendentemente dalla percenzione del DOMS. Anche la perdita di forza, come precedentemente riportato, trova il picco nelle prime 48 ore consecutive all'esercizio. In conclusione \u00e8 necessario aspettare un tempo minimo di circa 2 giorni affinch\u00e9 venga consentito al muscolo di recuperare, possibilmente riducendo l'intensit\u00e0 e il volume, ma anche se il DOMS permane per pi\u00f9 tempo, \u00e8 possibile eseguire un allenamento. Infatti il DOMS pu\u00f2 perdurare ed estendersi anche fino a 5-7 giorni, ma ci\u00f2 non significa che sia controindicato stimolare nuovamente i muscoli colpiti.\nDOMS e prestazione.\nPoich\u00e9 il DOMS potrebbe essere interpretato erroneamente come segnale della necessit\u00e0 di recupero, si potrebbe ipotizzare anche un calo della forza sul muscolo colpito fintanto che esso viene percepito. In realt\u00e0 \u00e8 stato dimostrato che il DOMS compromette l'espressione della forza del muscolo per un massimo di 24 ore dopo l'esercizio fisico, alterando anche l'attivit\u00e0 del muscolo antagonista attraverso la riduzione della frequenza di scarica delle unit\u00e0 motorie. Questa risposta potrebbe essere attribuita ad un meccanismo di auto-protezione per prevenire ulteriori danni, poich\u00e9 il DOMS ha anche dimostrato di alterare la biomeccanica della camminata e della corsa. Queste indicazioni potrebbero trovare importanza solo se si stimolano gli stessi muscoli il giorno successivo, una strategia difficilmente praticata a causa della necessit\u00e0 di recupero di almeno 48 ore. Rispettando invece un giorno di riposo del muscolo sollecitato, il DOMS non contribuisce ad aumentare sforzo percepito.\nLa ricerca del DOMS durante l'allenamento.\nAll'interno del mondo sportivo, in particolare in quelle discipline che prevedono l'esecuzione di movimenti eccentrici, come il body building, molti atleti sono convinti che la percezione del DOMS sia un segnale efficace per constatare l'adattamento muscolare al lavoro. Sebbene questa ipotesi sia sostenuta da molte figure professionali legate all'ambiente sportivo, il DOMS \u00e8 sottoposto a numerose variabili. Pu\u00f2 dipendere, ad esempio, dall'innervazione dei diversi muscoli, dalla selezione degli esercizi, dall'apporto nutrizionale prima e dopo la sessione di allenamento, dal grado di allenamento, dalla quantit\u00e0 di riposo, e, anche dalla predisposizione individuale. La ricerca scientifica conferma questo dato, sostenendo che la presenza del DOMS non riflette l'entit\u00e0 e l'ampiezza del danno muscolare indotto dall'allenamento. In altre parole, il DOMS, effettivamente, non \u00e8 un indicatore diretto del danno muscolare, e l'intensit\u00e0 della sua percezione non \u00e8 proporzionale al danno.\nTeorie sulle cause del DOMS.\nNelle numerose ricerche sulle reali cause del DOMS, non si \u00e8 a tutt'oggi riusciti a comprenderne l'origine e il meccanismo preciso, e questo ha indotto i ricercatori a formulare diverse teorie. Le cause del DOMS sono attualmente sconosciute, e vengono generalmente descritte come una conseguenza dello stress meccanico e metabolico indotto dall'attivit\u00e0 fisica. Nulla di pi\u00f9 preciso si pu\u00f2 dire circa le cause della sua formazione. Vengono frequentemente nominati i \"microtraumi\" a livello muscolare, ma anche questa sembra una vaga definizione. Anche se sembra plausibile che l'esercizio fisico intenso possa provocare microtraumi, le prove non sostengono con forza questa idea, e alcune ricerche sembrano contraddirsi.\nPi\u00f9 comunemente si supporta l'idea che le ripetizioni eccentriche provochino la distruzione del tessuto connettivo e/o contrattile. Tuttavia non si tratta di un unico meccanismo, quanto piuttosto del risultato di diversi meccanismi che iniziano con microtraumi seguiti da una risposta infiammatoria.\nQuella dello stress metabolico \u00e8 un'altra teoria meno diffusa. Questa sostiene che le cellule muscolari sono come piccole fabbriche chimiche, che producono alcune sostanze durante la loro attivit\u00e0 ad elevata intensit\u00e0, cui non hanno avuto la possibilit\u00e0 di adattarsi. Tuttavia tale concetto \u00e8 ancora difficile da definire. I ricercatori hanno identificato varie molecole prodotte dalle cellule durante l'allenamento, ma non si ha la certezza del collegamento tra le stesse e lo stress metabolico o i traumi. Nessuno studio \u00e8 stato in grado di trovare un legame tra DOMS e qualsiasi marker biologico.\nGli studi si sono orientati anche sulla produzione dei radicali liberi, molecole instabili a cui manca un elettrone nella sua orbita esterna, e lo ricercano altrove per raggiungere la stabilit\u00e0 chimica. Queste molecole altamente reattive sono un inevitabile sottoprodotto del metabolismo cellulare. Esistono crescenti evidenze che riconoscono il coinvolgimento delle \"specie reattive dell'ossigeno\" (ROS), cio\u00e8 una forma di radicali liberi, con la formazione del DOMS. Non c'\u00e8 comunque correlazione tra l'acme della concentrazione dei radicali liberi e picco del DOMS. Al contrario l'aumento dei radicali liberi si \u00e8 verificato dopo il picco e il declino dell'attivit\u00e0 muscolare e del DOMS. In altre parole, possono essere coinvolti ma il rapporto \u00e8 indiretto e poco chiaro.\nPi\u00f9 di recente, \u00e8 emersa una nuova teoria sul DOMS, fenomeno che sarebbe connesso con il meccanismo dell'\"accoppiamento eccitazione/contrazione\" dei ponti miosinici attaccati all'actina. Lamb (2009) spiega che il rilascio di ioni calcio (dal reticolo sarcoplasmatico), che avvia il movimento di \"power stroke\" (cio\u00e8 lo scorrimento dell'actina sulla miosina), pu\u00f2 essere allungato pi\u00f9 significativamente con le contrazioni eccentriche rispetto a quelle concentriche. Secondo il ricercatore, questo meccanismo di \"accoppiamento eccitazione/contrazione\", seguito dal sostanziale rilascio di ioni calcio, provoca una rottura dei sensori regolatori nei sarcomeri (che regolano l'input neurale nel muscolo), il che contribuisce anche alla formazione del DOMS dall'esercizio eccentrico.\nRecenti evidenze dimostrano che il fenomeno DOMS pu\u00f2 effettivamente diffondersi, probabilmente attraverso un meccanismo neurologico, ai gruppi muscolari adiacenti anche se non sono stati allenati, e questo crea un ulteriore punto interrogativo sulle cause e sui meccanismi coinvolti in questa reazione.\nDanno al tessuto connettivo.\nAlcune \u00e9quipe di scienziati studiarono approfonditamente i fattori legati al DOMS prodotto dall'esercizio con sovraccarichi. Questi suggerirono che presumibilmente derivano in gran parte dalla lacerazione del tessuto connettivo del muscolo e della sua inserzione tendinea. Notarono che l'escrezione urinaria dell'amminoacido idrossiprolina, uno specifico sottoprodotto del catabolismo del tessuto connettivo, era pi\u00f9 elevato nei soggetti che avevano accusato l'indolenzimento muscolare rispetto a quelli che non l'avevano riscontrato. A causa del fatto che un significativo incremento dei livelli di idrossiprolina urinaria indica sia un aumento della degradazione che della sintesi del collagene, conclusero che un allenamento pi\u00f9 intenso danneggia il tessuto connettivo, il quale aumenta la degradazione del collagene creando uno sbilancio nel metabolismo del collagene. Per compensare tale squilibrio, il tasso di sintesi del collagene incrementa.\nAltri ricercatori hanno supportato la teoria del tessuto connettivo sostenendo che avvenga la rottura degli elementi non contrattili (cio\u00e8 tessuto connettivo) nei sarcomeri (come il reticolo sarcoplasmatico) e del tessuto connettivo che avvolge le proteine muscolari (cio\u00e8 sarcolemma). Gli scienziati sostenevano che una nota teoria cellulare sul DOMS si concentra sulla deformazione irreversibile sui sarcomeri durante una contrazione eccentrica, con conseguente distruzione dei componenti del sarcomero.\nDanno al muscolo scheletrico.\nI ricercatori hanno valutato l'ipotesi che il DOMS sia collegato al danno muscolare indotto dall'esercizio. Gran parte di queste ricerche si sono focalizzate sul dolore e il danno muscolare provocati dall'esercizio eccentrico. Gli infortuni indotti dall'esercizio eccentrico coinvolgono sia le componenti contrattili (actina e miosina) che il citoscheletro del muscolo miofibrille. Alcuni studiosi notarono un danno strutturale alle linee Z delle miofibrille risultante dall'esercizio eccentrico. Altri riportarono che una distruzione dell'organizzazione dei sarcomeri all'interno del muscolo scheletrico \u00e8 molto probabilmente la causa di un decremento della tensione attiva e della forza che seguono una serie di intense contrazioni eccentriche. Ulteriori ricerche sono in attesa di verifica per stabilire l'impatto dell'esercizio eccentrico ad alto o basso impatto sul danno muscolare. I ricercatori hanno anche esaminato i marker del danno muscolare come il CPK sierico, lattato deidrogenasi, e mioglobina. Si \u00e8 notato un significativo incremento dei livelli di CPK plasmatico prodotto dalla corsa in discesa. I ricercatori suggerirono che lo stress meccanico indotto dall'esercizio eccentrico causa un danno cellulare che risulta in una efflusso di enzimi. Altri riportarono un simile aumento dei livelli di CPK sierico a seguito di un curl per bicipiti per il 37,6% per l'esercizio concentrico, per il 35,8% per l'esercizio eccentrico, e per il 34% nell'esercizio isometrico. Essi conclusero che il danno muscolare ha luogo con tutti i tre tipi di contrazione; tuttavia i soggetti percepivano un maggiore indolenzimento muscolare con l'esercizio eccentrico e isometrico. Ulteriori ricerche osservarono che l'esercizio coi pesi sia concentrico che eccentrico elevano il CPK sierico, ma gli individui allenati con metodo concentrico non accusavano i DOMS.\nTeoria di Armstrong.\nSulle basi di una vasta recensione, Armstrong nel 1984 propose una propria teoria o modello sullo sviluppo del DOMS.\nTeoria dell'infiammazione acuta.\nNel 1991 Smith sugger\u00ec che l'infiammazione acuta in risposta al danno alla fibra muscolare e al tessuto connettivo causato dall'esercizio eccentrico \u00e8 il principale meccanismo coinvolto nello sviluppo del DOMS. Molti dei sintomi dell'infiammazione acuta come dolore, gonfiore, e perdita di funzionalit\u00e0, si presentano in concomitanza col DOMS. In base a ricerche su DOMS e infiammazione acuta, Smith propose una sua teoria circa questo meccanismo:\nModalit\u00e0 di intervento.\nA causa della sensazione di dolore e disagio, che possono pregiudicarne l'allenamento fisico e le prestazioni, la prevenzione ed il trattamento del DOMS \u00e8 di grande interesse per allenatori, istruttori e terapisti. Anche se la scienza non ha stabilito un trattamento pienamente efficace e coerente per i DOMS, interventi comuni prevedono l'assunzione di prodotti farmaceutici come i farmaci anti-infiammatori non steroidei (FANS), riscaldamento pre-esercizio, stretching, massaggi, e integratori alimentari, tra i vari metodi. Anche se \u00e8 stata avviata una notevole quantit\u00e0 di ricerche sul trattamento del DOMS, ad oggi pochi hanno dimostrato un trattamento dominante in grado di prevenirlo o curarlo.\nAlcuni dei metodi di cura del DOMS, alcune delle quali non dimostrabili o inefficaci, sono:\nStretching.\nPer diversi anni in passato lo stretching statico era consigliato come metodo per scaldare i gruppi muscolari all'inizio del \"resistance training\". Si credeva che questa forma di stretching potesse prevenire l'insorgenza del DOMS. Tuttavia, molteplici evidenze scientifiche hanno poi smentito univocamente l'efficacia di questa pratica nel prevenirlo. Contrariamente ad altri metodi, che possono rivelarsi relativamente utili per contenere lo sviluppo del DOMS, \u00e8 stato dimostrato che lo stretching, al contrario, non ha alcun effetto benefico nell'arginare questa reazione fisiologica, n\u00e9 prima, n\u00e9 durante, n\u00e9 dopo l'allenamento fisico.\nSupplementi.\nI supplementi alimentari sono emersi come uno dei metodi per il trattamento dei DOMS. Antiossidanti come la vitamina C e vitamina E sono conosciuti per ridurre la proliferazione dei radicali liberi, che vengono ritenuti responsabili della generazione della risposta infiammatoria causando potenzialmente danni maggiori al muscolo affetto. L'efficacia degli anti-ossidanti si \u00e8 per\u00f2 dimostrata inconsistente tra i vari studi che ne hanno esaminato il loro potenziale di azione. Altri supplementi nutrizionali che sono stati esaminati per il trattamento dei DOMS includono il coenzima Q e la l-carnitina, tuttavia nessun integratore ha dimostrato di riuscire a trattare concretamente questa reazione, mostrando la possibilit\u00e0 di provocare effetti negativi. Diversi ricercatori ritengono che l'uso di grandi quantit\u00e0 di antiossidanti possa contrastare alcuni degli effetti benefici per la salute indotti dall'esercizio, ma esistono alcune evidenze che confermano l'attenuazione del DOMS a seguito dell'uso di alcuni antiossidanti come gallato di epigallocatechina (presente nel t\u00e8 verde) e N-acetil-cisteina.\nAmminoacidi.\nAlcune ricerche hanno segnalato una riduzione del DOMS in seguito all'assunzione degli amminoacidi a catena ramificata (BCAA). Uno studio trov\u00f2 che l'assunzione di BCAA in fasi strategiche durante la giornata riduce il DOMS causato dall'esercizio eccentrico ad alta intensit\u00e0. Venne rilevato un decremento dell'indolenzimento muscolare del 64% a 72 ore a seguito dell'esercizio con l'assunzione di BCAA comparato al placebo. L'esercizio consisteva in 12 serie da 10 ripetizioni eccentriche al 120% 1-RM. Le ripetizioni sovramassimali sono un metodo che enfatizza particolarmente la formazione del DOMS. Un altro studio ha analizzato l'assunzione di 5 g di BCAA assunti prima che una sessione di \"squat\" ad alto volume, trovando che i livelli di DOMS erano significativamente ridotti e la potenza era stata mantenuta a 48 ore dopo allenamento rispetto a un placebo isocalorico composto da carboidrati. La stessa equip\u00e9 conferm\u00f2 gli effetti benefici dei BCAA sul DOMS. I ricercatori testarono un esercizio composto da squat per 7 serie da 20 ripetizioni con 3 minuti di riposo. Ai soggetti venne somministrato un placebo oppure 100\u00a0mg/kg di BCAA (circa 9 g per una persona di 90\u00a0kg). Il gruppo che aveva assunto BCAA aveva accusato di una riduzione del DOMS a 48 e 72 ore post-esercizio. Evidenze pi\u00f9 recenti hanno dimostrato che l'assunzione concomitante di BCAA e l'aminoacido taurina riesca a ridurre la percezione del DOMS e il danno muscolare pi\u00f9 dei soli BCAA. L'assunzione di 8 grammi dell'amminoacido citrullina malato ha mostrato di portare ad un significativo decremento del DOMS, e recentemente anche la glutammina ha mostrato questo effetto a seguito dell'esercizio con i pesi. Anche la N-acetil-cisteina ha mostrato effetti positivi.\nCibi e integratori.\nIl consumo di supplementi o cibi proteici a seguito dell'esercizio \u00e8 una pratica diffusa per favorire il recupero e la crescita muscolare. Un altro potenziale del consumo di queste fonti alimentari recentemente dimostrato \u00e8 quello di ridurre il DOMS. Studi attuali hanno dimostrato che il consumo di latte o di supplementi a base di proteine/carboidrati con il latte immediatamente a seguito dell'esercizio sia in grado di limitare la riduzione della prestazione e la percezione del DOMS 24 e 48 ore pi\u00f9 tardi. Lo studio in questione ha dimostrato che tali benefici possono essere ottenuti con l'assunzione di soli 500 ml di latte. Studi precedenti, inoltre, avevano dimostrato come la riduzione dell'indolenzimento muscolare fosse favorita da proteine di alta qualit\u00e0 piuttosto che da carboidrati e grassi. Un altro studio recente ha dimostrato che il latte al cioccolato sia in grado di portare a ridurre DOMS pi\u00f9 di una bevanda isocalorica a base di carboidrati. Anche il consumo di 500 ml di succo di anguria ha dimostrato di ridurre il DOMS dopo 24 ore, probabilmente grazie alla citrullina naturalmente contenuta al suo interno. Pi\u00f9 di recente, anche la curcumina ha dimostrato propriet\u00e0 simili.\nCaffeina.\nIn anni recenti \u00e8 stato rilevato da alcuni studi che la caffeina pu\u00f2 favorire una riduzione del DOMS. Assumendo caffeina entro le 24-48 ore dal termine dell'attivit\u00e0 eccentrica, in una quantit\u00e0 approssimativa di due tazze di caff\u00e8, pu\u00f2 essere prodotta una significativa riduzione del dolore che deriva dall'esercizio eccentrico, che pu\u00f2 arrivare anche al 48%. Si \u00e8 suggerito che gli atleti possano sfruttare questo metodo per ridurre il dolore muscolare percepito dopo l'attivit\u00e0 acuta. Studi pi\u00f9 recenti hanno mostrato che consumando 5\u00a0mg/kg di caffeina (l'equivalente di circa 3 tazzine di caff\u00e8) anche un'ora prima dell'esercizio con i pesi possa attenuare il DOMS.\nFarmaci anti-infiammatori non steroidei (FANS).\nI farmaci anti-infiammatori non steroidei (FANS o NSAID) come l'aspirina, l'ibuprofene, e il flurbiprofene sono stati a lungo considerati come un trattamento per alleviare i sintomi del DOMS. Teoricamente i FANS hanno un forte effetto nel contrastare l'infiammazione e il gonfiore che si manifestano con il danno muscolare. Nonostante questa teoria, le ricerche condotte sulla reale efficacia dei FANS hanno prodotto risultati contrastanti. A causa delle inconsistenze dei vari studi tra i tipi, le dosi, e il tempo di assunzione dei diversi FANS, cos\u00ec come gli effetti negativi associati tra cui dolori gastrointestinali e ipertensione, i FANS non sembrano essere una scelta ottimale nel trattamento dei DOMS. Piuttosto, \u00e8 stato trovato che questi farmaci riducono la risposta ipertrofica. L'ossido nitrico (ON) e il fattore di crescita degli epatociti (HGF) sono molecole responsabili dell'attivazione delle cellule satellite nelle prime fasi del processo di recupero. Questo processo sembra essere parzialmente regolato dall'enzima cicloossigenasi-2 (COX-2), che rilascia varie prostaglandine note per stimolare le cellule satellite. I FANS inibiscono questa via, e quindi possono compromettere la risposta ipertrofica. In effetti, alcuni studi hanno dimostrato che l'uso di FANS per infusione a seguito dell'esercizio eccentrico riduce l'attivit\u00e0 delle cellule satellite per un massimo di otto giorni.\nDoccia fredda.\nPer trattare il DOMS \u00e8 stato proposto l'utilizzo di docce fredde o metodi comunemente utilizzati per alleviare l'infiammazione dovuta ad infortuni. Il classico trattamento RICE (Rest, Ice, Compression and Elevation, cio\u00e8 \"riposo, ghiaccio, compressione ed elevazione\") riduce il gonfiore e il tasso metabolico dei tessuti lesi a causa della costrizione dei vasi sanguigni, e questo pu\u00f2 comportare una riduzione temporanea dei sintomi. Tuttavia, gli studi scientifici non sono stati in grado di dimostrare concretamente una differenza significativa per il trattamento del DOMS, al contrario di vere lesioni e infortuni muscolari, dove questa strategia si \u00e8 rivelata efficace. Altri studi recenti hanno comparato il trattamento del DOMS con acqua fredda (20\u00b0) o acqua calda (38\u00b0) per 30 minuti, trovando che il trattamento con acqua calda potesse essere pi\u00f9 efficace per ridurre di questa reazione.\nRiscaldamento.\nDiversamente dai FANS o dagli integratori dietetici, il riscaldamento pre-esercizio \u00e8 sembrato dimostrare un'effettiva riduzione del sintomo del DOMS. \u00c8 stato suggerito che la pratica del riscaldamento tradizionale pre-esercizio prepara il corpo all'allenamento fisico, migliora la prestazione fisica, e riduce il DOMS associato al danno muscolare. Si ritiene che il riscaldamento per innalzare la temperatura corporea migliori la funzione muscolare portando ad una maggiore elasticit\u00e0 muscolare, una maggiore resistenza del tessuto muscolare alle lacerazioni, muscoli pi\u00f9 rilassati, una maggiore estendibilit\u00e0 del tessuto connettivo all'interno del muscolo, e un decremento della viscosit\u00e0 muscolare. Questo di conseguenza porta a contrazioni muscolari pi\u00f9 efficienti, perch\u00e9 favoriscono l'incremento della resa sotto il profilo della velocit\u00e0 e della forza. Diversi studi consigliano il riscaldamento concentrico prima dell'allenamento eccentrico, in modo da preparare il corpo allo stress causato dal sovraccarico muscolare con attivit\u00e0 eccentrica. Il riscaldamento pre-esercizio pu\u00f2 essere suddiviso in due categorie, il riscaldamento \"generale\" e \"specifico\". Il \"riscaldamento generale\" favorisce un incremento della temperatura corporea eseguendo movimenti che richiedono l'uso di grandi gruppi muscolari, come la ginnastica o la corsa. Il \"riscaldamento specifico\" riproduce i movimenti dell'esercizio vero e proprio che si dovr\u00e0 eseguire, favorisce un aumento della temperatura muscolare settoriale, e pu\u00f2 essere applicato in sport o attivit\u00e0 fisiche specifiche. Un esempio di riscaldamento settoriale nel contesto dell'esercizio anaerobico coi pesi pu\u00f2 essere l'esecuzione di 5-6 ripetizioni dell'esercizio vero e proprio ma ad un'intensit\u00e0 molto bassa, come al 40% di 1RM. Grazie ai benefici del riscaldamento \u00e8 consigliabile eseguire questa pratica prima dell'intenso esercizio nella sua forma generale e specifica. La durata del riscaldamento pu\u00f2 variare notevolmente, a seconda dell'intensit\u00e0 dell'attivit\u00e0 fisica, delle condizioni ambientali, e del livello di forma fisica dei soggetti.\nConcurrent training.\nL'esercizio aerobico potrebbe essere una pratica suggerita a seguito dell'esercizio stimolante il DOMS come metodo per attenuare questa risposta. Recenti ricerche hanno testato l'effetto di 20 minuti di aerobica a bassa intensit\u00e0, e moderata intensit\u00e0 o riposo totale a seguito di un esercizio con sovraccarichi composto da 60 ripetizioni eccentriche valutando la successiva manifestazione del DOMS. L'esercizio aerobico a moderata intensit\u00e0 ha mostrato di portare ad una riduzione del DOMS rispetto all'esercizio a bassa intensit\u00e0 o al riposo totale. Poich\u00e9 la fase di \"riscaldamento\" aveva mostrato qualche beneficio circa l'attenuazione del DOMS, l'aerobica a seguito dei pesi potrebbe essere considerata come un \"defaticamento\". Tuttavia la fase aerobica nel \"defaticamento\" viene svolta per definizione a bassa intensit\u00e0. Riguardo ai precedenti risultati, l'aerobica a bassa intensit\u00e0 dopo i pesi, che potrebbe essere considerata appunto come un \"defaticamento\", ha inferiori capacit\u00e0 di attenuazione del DOMS rispetto all'aerobica a moderata intensit\u00e0. Quando pesi e aerobica vengono svolti in successione all'interno di una singola seduta si parla di \"concurrent training\". Di conseguenza, un \"concurrent training\" composto dalla prima parte dedicata ai pesi e in seguito dall'aerobica a moderata intensit\u00e0, secondo queste evidenze sembra ridurre il DOMS rispetto ad una sessione con i pesi seguita da \"defaticamento\", oppure da una prestazione aerobica a bassa intensit\u00e0.\nDOMS e Repeated Bout Effect (RBE).\nNel linguaggio scientifico, il concetto di \"Repeated bout effect\" (RBE), letteralmente \"effetto della ripetizione di un carico\", rappresenta la capacit\u00e0 del muscolo di adattarsi agli stimoli meccanici rappresentati dalla contrazione muscolare riducendo la risposta del DOMS. In altri termini, l'RBE indica che ripetendo una sessione di allenamento con i pesi, gi\u00e0 a partire dalla seduta successiva la risposta del DOMS, e quindi dell'indolenzimento percepito, \u00e8 pi\u00f9 attenuata rispetto alla prima. Sembra che uno dei pochi modi per prevenire o ridurre il dolore tipico del DOMS (o accelerare il recupero di DOMS) causato dall'esercizio eccentrico, \u00e8 quello di stimolare i muscoli eccentricamente circa una settimana o pi\u00f9, prima della sessione di allenamento eccentrico. L'allenamento concentrico al contrario non \u00e8 in grado di causare un simile livello di RBE. Gli studi hanno dimostrato che anche una sola sessione esercizio eccentrico riduce e pu\u00f2 evitare il DOMS nei periodi successivi, e questi effetti persistono per almeno diverse settimane.\nOltre al riscaldamento, per ridurre la manifestazione del DOMS si segnala l'esecuzione di allenamenti ad intensit\u00e0 inferiore per un periodo precedente alla prestazione come un metodo significativo per ridurre il DOMS. L'effetto di frequenti esercizi ad intensit\u00e0 ridotte porta ad un adattamento progressivo all'esercizio eccentrico. \u00c8 stato riportato che ripetuti esercizi eccentrici di minore intensit\u00e0 eseguiti 1-6 settimane prima dell'esercizio eccentrico ad intensit\u00e0 pi\u00f9 elevate abbiano dimostrato una riduzione consistente del DOMS e del danno muscolare indotto dall'esercizio. Quindi pu\u00f2 essere promossa una graduale esecuzione di un esercizio eccentrico per un periodo di alcune settimane per poter condizionare il soggetto. L'effetto di queste sedute ripetute si propone di consentire un recupero pi\u00f9 rapido della forza e della serie di movimenti nei muscoli effettuati, prevedendo una maggiore resistenza al danno muscolare dopo il primo periodo. Si pensa anche che il tessuto muscolare e connettivo si adattino gradualmente alla crescente intensit\u00e0 dell'esercizio eccentrico, riducendo al minimo l'incidenza e la gravit\u00e0 del DOMS. Applicare il principio della graduale progressione dell'intensit\u00e0 nel programma di \"resistance training\" pu\u00f2 contribuire a prevenire il DOMS. Alcune ricerche suggeriscono di impiegare carichi che permettono 12-15 RM durante le fasi iniziali di un programma di allenamento, equivalenti a circa il 60-65% di 1 RM."}
{"id": "1880657", "revid": "599013", "url": "https://it.wikipedia.org/wiki?curid=1880657", "title": "Luca Ungari", "text": "Carriera.\nNella stagione sportiva 2000-01 vince la Supercoppa di Lega di serie C1 battendo il Palermo e conquistando la promozione alla penultima giornata di campionato. La stagione di Serie B seguente vede la sua squadra conquistare la seconda promozione consecutiva.\nNella Serie A 2002-2003, assieme a Mauro Mayer e Roberto Cevoli, permette al di rimanere nella massima serie. Rientrato dal prestito al Torino, ha disputato due campionati di Serie A con il , collezionando 33 presenze e 1 rete.\nNell'estate 2009 \u00e8 passato alla Pro Patria, ma il trasferimento \u00e8 saltato dopo le visite mediche. Nel mercato invernale del 2010 passa alla ."}
{"id": "1880658", "revid": "232921", "url": "https://it.wikipedia.org/wiki?curid=1880658", "title": "DOMS", "text": ""}
{"id": "1880659", "revid": "4175", "url": "https://it.wikipedia.org/wiki?curid=1880659", "title": "Michael Owen (rugbysta)", "text": ""}
{"id": "1880660", "revid": "400694", "url": "https://it.wikipedia.org/wiki?curid=1880660", "title": "Scoppio del Carro", "text": ""}
{"id": "1880676", "revid": "125090219", "url": "https://it.wikipedia.org/wiki?curid=1880676", "title": "Olio di Lorenzo", "text": "L'olio di Lorenzo \u00e8 una miscela di trigliceridi monoinsaturi, usata nel trattamento dell'adrenoleucodistrofia per diluire la concentrazione, nel sangue e nei tessuti, dell'acido grasso saturo C26:0 (acido cerotico), altamente dannoso per la guaina mielinica. La miscela fa abbassare la presenza di acidi grassi saturi, ma porta a un aumento della concentrazione dell'acido grasso insaturo C26:1, la cui tossicit\u00e0 ancora non \u00e8 ben conosciuta. La somministrazione della miscela, in associazione a una dieta ipolipidica, ha mostrato \"buoni risultati\". Tuttavia, nonostante la normalizzazione dei livelli di C26:0 nell'arco di 4-6 settimane, la terapia con l'olio di Lorenzo non ha arrestato la progressione neurologica.\nIl nome deriva da quello di Lorenzo Odone, un bambino a cui i genitori, Augusto e Michaela, per primi somministrarono questa miscela, nell'ambito di un progetto di ricerca non ufficiale. Alla loro iniziativa si deve anche la fondazione del Progetto Mielina. Per i loro encomiabili sforzi e il loro contributo nel campo della neurologia e della medicina rigenerativa hanno ricevuto la laurea \"honoris causa\" in Medicina e Chirurgia dall'Universit\u00e0 di Stirling.\nOrigine.\nL'idea originaria fu che inibendo competitivamente l'enzima umano di elongazione si sarebbe potuto rallentare il processo di elongazione endogena degli acidi grassi saturi a partire dal C20:0, l'ultimo a venir degradato nei mitocondri, che quindi sarebbe preferenzialmente degradato nei mitocondri anzich\u00e9 andar incontro ad elongazione (che nella patologia \u00e8 irreversibile). Come inibitore competitivo venne identificato il C22:1 (acido erucico), il cui prodotto finale viene ad essere il C26:1. Tale necessit\u00e0 venne riscontrata alla luce dell'inutilit\u00e0 verificata delle restrizioni dietetiche e del mega-supporto di acidi grassi a lunga catena monoinsaturi fino allora attuati, che indicava l'esistenza di un processo di elongazione endogena fino allora solo sospettato.\nComposizione.\nPer quanto attiene alla composizione, l'olio di Lorenzo \u00e8 una miscela, di colore biancastro, di acidi grassi monoinsaturi, i cui componenti principali sono l'acido erucico (C22:1) e l'acido oleico (C18:1). I grassi intervengono nelle seguenti percentuali: \nMeccanismo d'azione.\nLa adrenoleucodistrofia (ALD) \u00e8 una malattia di origine genetica che colpisce i perossisomi (organelli intracellulari contenenti vari enzimi utili per la \u03b2-ossidazione). I malati che sono affetti da questa patologia estremamente rara presentano livelli molto alti di concentrazione plasmatica e tissutale di acidi grassi. L'utilizzo dell'olio di Lorenzo nel trattamento \u00e8 motivato dalla sua capacit\u00e0 di bloccare l'azione dell'enzima che produce gli acidi grassi a catena molto lunga (VLCFA, \"Very-Long-Chain Fatty Acids\"), i quali, legandosi a neurotossine batteriche circolanti, sono in grado di attaccare e distruggere la guaina mielinica.\nLa miscela compete con i sistemi di allungamento microsomiali degli acidi grassi, provocando la diminuzione della concentrazione nel sangue dell'acido grasso saturo C26:0 (acido cerotico), altamente dannoso per la guaina mielinica. L'olio di Lorenzo fa abbassare la presenza di acidi grassi saturi, ma porta a un aumento della concentrazione dell'acido grasso insaturo C26:1, la cui tossicit\u00e0 ancora non \u00e8 ben conosciuta. \nLa somministrazione di questa miscela di acidi grassi monoinsaturi ha dato \"buoni risultati\", mostrandosi in grado di ridurre la concentrazione plasmatica di acidi grassi a lunga catena, con conseguente rallentamento nella progressione della patologia. L'evidenza clinica mostra che la somministrazione di questa terapia dietetica debba essere quanto pi\u00f9 precoce possibile.\nNonostante la normalizzazione dei livelli di C26:0 nell'arco di 4-6 settimane, la terapia con l'olio di Lorenzo non ha arrestato completamente la progressione neurologica. Infatti, lo studio ha dimostrato l'efficacia dell'olio di Lorenzo nel prevenire l'inizio della malattia nei bambini che sono ancora presintomatici e nel rallentarne l'evoluzione nei bambini nei quali la patologia \u00e8 gi\u00e0 conclamata. Il 76% dei bambini trattati con il preparato dei coniugi Odone era ancora sano al termine della sperimentazione. Tuttavia l'olio non \u00e8 in grado di curare la patologia, anche se pu\u00f2 bloccarne gli effetti"}
{"id": "1880677", "revid": "183114", "url": "https://it.wikipedia.org/wiki?curid=1880677", "title": "La brocca rotta", "text": "La brocca rotta (in tedesco: \"Der Zerbrochne Krug\") \u00e8 una commedia scritta da Heinrich von Kleist. \nKleist concep\u00ec l'idea della commedia nel 1802, guardando un'incisione a casa di Heinrich Zschokke intitolata \"Le juge, ou la cruche cass\u00e9e\" e tentando di crearci sopra una storia assieme ad alcuni suoi amici. Il primo a rappresentare la commedia fu Goethe nel 1808.\n\"La brocca rotta\" deride la fallacit\u00e0 della natura umana e del sistema giuridico. Come nell\"'Edipo re\" anche qui vi \u00e8 la colpevolezza del giudice, ma a differenza della tragedia di Sofocle, la sua colpevolezza \u00e8 svelata al pubblico dal principio.\nTrama.\nLa commedia racconta la storia di Adam, giudice del villaggio olandese di Huisum, che deve guidare un processo per scoprire il colpevole della rottura di una brocca a casa di sua cugina Marthe e della sua giovane figlia Eve, aiutato dal suo cancelliere Licht (Luce) e sotto la supervisione straordinaria del consigliere di giustizia Walter da Utrecht. \nDurante la commedia si viene a scoprire che la rottura della brocca di cui viene inizialmente imputato Ruprecht, il fidanzato di Eve, altro non \u00e8 che una metafora per coprire la perdita della verginit\u00e0 di Eve. Il gioco insieme comico e tragico \u00e8 che, con il procedere degli interrogatori e delle testimonianze, diventa sempre pi\u00f9 palese che il colpevole \u00e8 il giudice Adam, il quale, pur facendo di tutto per impedire che si scopra la verit\u00e0, incalzato dal consigliere Walter e tradito da Licht, \u00e8 costretto infine a scendere dal seggio e scappare senza la parrucca. Il giudice alla fine viene smascherato e si scopre che quella fatidica notte aveva giaciuto con Eve e rotto la brocca tentando la fuga dalla sua camera dopo l'irruzione dello stesso Ruprecht. \nLa commedia termina con la fuga e l'inseguimento del giudice e con la nomina del viscido Licht a suo sostituto.\nTemi e simboli.\nLa brocca rotta - Questa immagine centrale che d\u00e0 il titolo alla commedia \u00e8 intimamente legata alla perdita della castit\u00e0 di Eve.\nLa commedia - La maggior parte della comicit\u00e0 \u00e8 incentrata su giochi di parole e sulle idee con le quali sono presentati.\nLa verit\u00e0 - Kleist \u00e8 intrigato dall'idea kantiana di essere inabili a conoscere ci\u00f2 che sia realmente vero. La commedia mostra le due idee contrastanti: che \u00e8 reale solo ci\u00f2 che si pu\u00f2 vedere e toccare (Ruprecht) e che le apparenze possono ingannare e che ci pu\u00f2 essere una verit\u00e0 pi\u00f9 profonda (Eve).\nVita rurale - Per gli abitanti del piccolo villaggio rurale Adamo \u00e8 la massima e intangibile autorit\u00e0. L'idea che egli possa essere colpevole viene a Walter, lo straniero, e a Licht, l'intelligente segretario.\nSimbologia onomastica - I nomi dei personaggi sono estremamente simbolici: Adam ed Eve in rapporto alla Caduta e all'idea di tentazione. La commedia stravolge i ruoli della caduta originaria in quanto \u00e8 Adam, l'uomo, che \u00e8 corrotto e che corrompe l'innocente Eve; Licht (ted: \"la luce\") scopre la verit\u00e0 sulla rottura della brocca, portando letteralmente luce sulla situazione; Walter, dal verbo tedesco \"walten\" che significa \"regna la giustizia\").\nNe \"La brocca rotta\" \u00ababbiamo un quadro grandioso della Prussia di allora, presentata, non importa se per ragioni politiche o estetiche, sotto l'aspetto di un'Olanda patriarcale [...] come in \"Michael Kohlhaas\", l'essenziale \u00e8 la distruzione artistica dell'idillio romantico del \"buon tempo antico\". I soprusi della giustizia patriarcale nelle campagne, le angherie inflitte ai contadini dalle autorit\u00e0, la profonda diffidenza dei contadini verso tutto ci\u00f2 che viene \"dall'alto\", il loro sentimento che dalle autorit\u00e0 ci si pu\u00f2 proteggere soltanto con la corruzione e l'inganno [...] tutto ci\u00f2 d\u00e0 un eccellente quadro realistico delle campagne prussiane di allora\u00bb."}
{"id": "1880678", "revid": "104458", "url": "https://it.wikipedia.org/wiki?curid=1880678", "title": "Harald Christian Strand Nilsen", "text": "Biografia.\nStagioni 1989-1994.\nSciatore specialista dello slalom gigante e della combinata in attivit\u00e0 durante gli anni 1990 e i primi anni del decennio successivo, Strand Nilsen debutt\u00f2 in campo internazionale ai Mondiali juniores di Aleyska 1989 e ottenne il primo risultato di rilievo in Coppa del Mondo il 26 febbraio 1991 sulle nevi di casa di Oppdal, giungendo 13\u00ba in slalom speciale.\nIl 30 gennaio 1994 ottenne il suo primo podio nel massimo circuito internazionale a Chamonix, dove concluse 3\u00ba in combinata alle spalle dei compagni di squadra Kjetil Andr\u00e9 Aamodt e Lasse Kjus. Nello stesso anno conquist\u00f2 la medaglia di bronzo, sempre nella combinata, ai XVII Giochi olimpici invernali di , sua prima presenza olimpica.\nStagioni 1995-2003.\nIn Coppa del Mondo nella stagione 1994-1995, dopo aver conquistato due secondi posti che sarebbero restati i migliori risultati di carriera, il 20 febbraio a Furano in slalom gigante si classific\u00f2 per l'ultima volta tra i primi tre, dietro all'austriaco Mario Reiter e allo sloveno Jure Ko\u0161ir. Esord\u00ec ai Campionati mondiali in occasione della rassegna iridata della Sierra Nevada 1996, dove fu 37\u00ba nel supergigante, 10\u00ba nello slalom gigante e 9\u00ba nella combinata. L'anno dopo ai Mondiali di Sestriere si classific\u00f2 7\u00ba nella combinata e non concluse lo slalom gigante, mentre ai XVIII Giochi olimpici invernali di , sua ultima presenza olimpica, non complet\u00f2 lo slalom gigante.\nAi Mondiali di Vail/Beaver Creek 1999 fu 16\u00ba nello slalom gigante mentre due anni dopo, nella rassegna iridata di Sankt Anton am Arlberg 2001 - l'ultima nella carriera di Strand Nilsen - non complet\u00f2 lo slalom speciale. Si ritir\u00f2 dalla Coppa del Mondo l'8 marzo 2003 al termine dello slalom speciale di Shigak\u014dgen, nel quale non si qualific\u00f2 per la seconda manche, e si conged\u00f2 dal Circo bianco il 25 marzo successivo a Oppdal, in occasione dei Campionati norvegesi 2003."}
{"id": "1880684", "revid": "287204", "url": "https://it.wikipedia.org/wiki?curid=1880684", "title": "Nydam Mose", "text": "Nydam Mose (Palude Nydam) \u00e8 un sito archeologico presso \u00d8ster Sottrup, un villaggio dello Sundeved, otto chilometri da S\u00f8nderborg, Danimarca.\nLa palude, che nell'et\u00e0 del ferro fu un lago sacro, era il luogo ove gli indigeni offrivano le armi e le navi dei popoli sconfitti ai loro dei. Molti oggetti furono deliberatamente distrutti (rotti o spezzati) durante il rito sacrificale. Il sito fu utilizzato dal 200 al 400 d.C. Il fascino particolare che Nydam Bog possiede rispetto alle altre paludi sacrificali deriva dal fatto che questo sito archeologico ha avuto un ruolo importante, e a volte anche drammatico, nella lotta nazionale danese per lo Jutland meridionale.\nI primi ritrovamenti noti nel sito risalgono al 1830 quando un agricoltore locale diede ai suoi figli, come giocattoli, delle vecchie spade e scudi emersi dal terreno. Tra i numerosi oggetti restituiti dalla palude, bisogna citare tre barche molto conservate: una di quercia (\"egetr\u00e6sb\u00e5den\"), nota come La Barca di Nydam, \u00e8 esposta nel museo di Gottorp, Schleswig-Holstein, Germania. Questa nave, lunga 23 metri, \u00e8 la pi\u00f9 antica imbarcazione a remi conosciuta nel Nord Europa.\nCampagne di scavo.\nPrimo scavo.\nLa prima campagna di scavo venne realizzata negli anni 1859-1863 dall'archeologo Conrad Engelhardt, il quale rinvenne armi, utensili, frammenti di capi d'abbigliamento e due barche intatte, una realizzata in quercia e l'altra in pino. Le armi comprendevano lance, archi, frecce e scudi rotondi. Sotto questi reperti furono identificati i resti di una terza barca, che apparentemente era stata gi\u00e0 demolita nel corso della cerimonia sacrificale. Engelhardt cess\u00f2 il suo lavoro a causa dello scoppio della Seconda Guerra dello Schleswig, nel 1864. Durante il conflitto vennero danneggiati e perduti diversi manufatti rinvenuti nel sito, tra i quali la seconda imbarcazione, che fu fatta a pezzi e utilizzata come combustibile dai soldati.\nSecondo scavo.\nNel 1989 gli scavi furono ripresi dal Museo Nazionale della Danimarca e durarono per tutti gli anni novanta. Furono rinvenuti molti manufatti come spade, lance, archi e frecce, ma anche effetti personali come ad esempio fibbie e spille. Tutti questi reperti appartengono all'et\u00e0 del ferro, in un periodo compreso tra il 250 e il 550 d.C.\nLa barca di Nydam.\nIl sito fu probabilmente utilizzato in diverse occasioni nel corso degli anni 200-450 d.C. L'imbarcazione di quercia fu la prima ad essere rinvenuta e l'unica tuttora conservata e dovrebbe risalire pi\u00f9 o meno al 310-320 d.C. Essa \u00e8 la pi\u00f9 antica barca nordica finora rinvenuta e misura 23 metri di lunghezza e 4 metri di larghezza e ospitava 15 paia di remi con un peso complessivo stimato di circa tre tonnellate. Oggi \u00e8 ospitata nel castello di Gottorp.\nLa societ\u00e0 Nydam.\nL'interesse per l'archeologia di Nydam Bog \u00e8 sempre stata particolarmente vivace in ambito locale. Le scoperte effettuate sono state e rimangono un importante tema nel rapporto tra le culture danesi e tedesche presenti in questa regione di confine. Su questa base, la \"Societ\u00e0 per la ricerca Nydam\" - comunemente conosciuta come la Societ\u00e0 Nydam - fu costituita nel 1983. Attraverso i suoi lavori, questo gruppo di interesse ha contribuito alla ripresa degli scavi da parte del Museo Nazionale di Danimarca.\nOggi il sito \u00e8 un verde prato. Il parcheggio \u00e8 disponibile a Nydamvej. Da qui vi \u00e8 un percorso (\"Nydamstien\") per la piccola casa bianca, \"Nydamhuset\" che si trova accanto al sito archeologico. Ci vogliono circa 10 minuti a piedi.\nPresto sar\u00e0 anche realizzato un vecchio sogno della Societ\u00e0, quello cio\u00e8 di realizzare una copia dell'imbarcazione; la barca sar\u00e0 costruita utilizzando le tecniche del tempo - sia per sfruttare le caratteristiche del materiale ligneo sia per sviluppare una migliore comprensione di come le grandi navi furono costruite in quel periodo. Come modello verr\u00e0 utilizzato il natante di rovere rinvenuto nel 1859 e la costruzione sar\u00e0 suddivisa in due fasi:"}
{"id": "1880687", "revid": "17563808", "url": "https://it.wikipedia.org/wiki?curid=1880687", "title": "Forze di polizia sammarinesi", "text": ""}
{"id": "1880688", "revid": "161374", "url": "https://it.wikipedia.org/wiki?curid=1880688", "title": "Claude Louis, conte di Saint-Germain", "text": ""}
{"id": "1880690", "revid": "161374", "url": "https://it.wikipedia.org/wiki?curid=1880690", "title": "Claude Louis, conte di Saint Germain", "text": ""}
{"id": "1880691", "revid": "287204", "url": "https://it.wikipedia.org/wiki?curid=1880691", "title": "Battle (breakdance)", "text": "Il battle \u00e8 una sfida che avviene fra \"b-boy\" (ovvero ballerini di break dance). \u00c8 parte integrante della cultura del \"b-boying\" e pu\u00f2 prendere la forma del \"cypher battle\" (o \"sfida nel cerchio\") e del \"contest\" (\"battle\" organizzato). Entrambe le tipologie di \"battle\" sono un testa a testa fra singoli o gruppi di ballerini che tentano di sconfiggersi l'un l'altro.\nTipologie di Battle.\n\"Cypher battle\".\nIl \"cypher\" (o \"cerchio\") \u00e8 il nome dato a un gruppo di \"b-boy\" e \"b-girl\" che si alternano ballando al centro di esso. Non ci sono giudici (eccetto i partecipanti al \"cypher\" stesso), regole o restrizioni formali, solamente regole non scritte. Sebbene le persone non si combattano sempre nel cerchio, ci sono molte volte in cui i \"battle\" vi nascono. Il \"b-boying\" \u00e8 nato nel \"cypher\" e solo dopo si sono sviluppate \"battle\" organizzate. Questo tipo di \"battle\" rispecchia il \"b-boying\" delle origini e spesso assume un tono molto pi\u00f9 provocatorio e personale. Il \"battle\" continua fino a quando non finisce per diverse ragioni, come l'ammissione di resa di uno dei contendenti. La cultura del cerchio \u00e8 pi\u00f9 presente nelle comunit\u00e0 con una forte conoscenza della cultura hip hop originale. Il \"battle\" nel cerchio \u00e8 anche un modo per i \"b-boy\" di risolvere questioni personali fra loro, sia individuali sia di gruppo.\n\"Contest battle\".\nI \"contest\" invece impongono una struttura per lo svolgimento del \"battle\" come:\nI \"contest\" hanno anche dei giudici, che sono scelti di solito in base agli anni di esperienza, alla conoscenza, al contributo dato alla scena e l'abilit\u00e0 di giudicare in maniera obiettiva. In alcune occasioni anche persone che non praticano la break-dance possono essere scelti come giudici dagli organizzatori, e questi tipi di eventi sono spesso boicottati dalla comunit\u00e0 dei \"b-boy\". I \"contest\" sono pi\u00f9 pubblicizzati e conosciuti nel \"mainstream\" e includono eventi di livello internazionale come il Battle of the Year, UK B-boy Championship, Redbull BC One, Freestyle Session e R-16.\n\"Octagon\".\nL\"octagon\", inventato da Alien Ness, \u00e8 una tipologia di \"contest\" che prevede una sfida 1 contro 1 all'interno di un ottagono descritto da nastri segnaletici attaccati a 8 birilli. Le regole impongono di ballare sia dentro sia fuori dall'ottagono, senza far muovere i birilli, pena l'eliminazione diretta e la vincita immediata dell'avversario. I criteri di valutazione della giuria, tengono conto positivamente delle mosse eseguite in maniera ravvicinata ai bordi dell'ottagono. Questa tipologia di \"battle\", seppur giovane, si sta diffondendo in tutto il mondo grazie ad un tour europeo promosso da Eastpack e guidato dallo stesso Alien Ness.\n\"Seven 2 Smoke\".\nVariante del \"battle\" 1 vs 1 dove sette \"b-boy\" si sfidano fra di loro a rotazione. Uno dei sette \"b-boy\" viene estratto per iniziare, mentre gli altri si dispongono in una fila prestabilita che indica l'ordine d'ingresso. Il \"b-boy\" sorteggiato esegue un'entrata contro il primo \"b-boy\" della fila, il quale risponde a sua volta. La giuria in pochi secondi emette un verdetto. Chi vince conquista un punto e rimane il \"campione\", mentre l'altro scorre all'ultimo posto della fila d'ingresso. Il \"contest\" procede in questo modo e l'ordine d'ingresso si modifica in base ai risultati delle singole sfide. Termina quando un \"b-boy\" raggiunge i 7 punti o quando scade il tempo (generalmente 30 minuti) e chi ha totalizzato pi\u00f9 punti \u00e8 decretato vincitore."}
{"id": "1880694", "revid": "767487", "url": "https://it.wikipedia.org/wiki?curid=1880694", "title": "Reincidentes", "text": "I Reincidentes sono un gruppo musicale spagnolo di genere rock/punk rock, fondato a Siviglia nel 1987 e tuttora attivo.\nNei testi delle canzoni della band emerge una forte critica contro la societ\u00e0 attuale e, in particolare, verso fascismo, militarismo e sessismo."}
{"id": "1880701", "revid": "96277128", "url": "https://it.wikipedia.org/wiki?curid=1880701", "title": "Cotone di Germania", "text": "La benda di ovatta agugliata, detta comunemente cotone di Germania \u00e8 un dispositivo medico di classe I in adesione alla direttiva CEE 93/42.\nSi presenta in rotoli, di diverse altezze, non sterile.\nViene utilizzato come imbottitura sottogesso o a scopo assorbente in fasciature di ferite essudanti.\nL'aspetto \u00e8 quello di una \"sciarpa\" bianca e morbida lunga circa 4 metri e larga dai 10 ai 20 centimetri.\nLe misure comunque variano a seconda delle ditte produttrici.\nDeve essere resistente a una blanda trazione in modo che si possa conformare alla superficie da fasciare (es: gamba, braccio, ecc.).\nEsistono in commercio prodotti in fibre sintetiche molto simili al cotone ma pi\u00f9 resistenti alla trazione e pi\u00f9 sottili.\nIl cotone di Germania viene utilizzato anche nei bendaggi elastocompressivi a 4 strati che vengono confezionati per la cura delle ulcere venose degli arti inferiori (primo strato)."}
{"id": "1880706", "revid": "767487", "url": "https://it.wikipedia.org/wiki?curid=1880706", "title": "Super rapina a Milano", "text": "Super rapina a Milano \u00e8 un film del 1964 diretto e interpretato da Adriano Celentano, con Claudia Mori.\nTrama.\nUna banda di piccoli delinquenti organizza una rapina senza precedenti. Travestiti da frati, durante la fuga si scontrano dapprima con dei frati veri, poi con la polizia e infine con un'altra banda capeggiata da Bill, un loro ex componente. Alla fine si scopre che il tutto \u00e8 in realt\u00e0 una sceneggiata, infatti la banda stava girando un film."}
{"id": "1880709", "revid": "77761", "url": "https://it.wikipedia.org/wiki?curid=1880709", "title": "Jazz (disambigua)", "text": ""}
{"id": "1880713", "revid": "834", "url": "https://it.wikipedia.org/wiki?curid=1880713", "title": "The Three EP's", "text": ""}
{"id": "1880714", "revid": "305330", "url": "https://it.wikipedia.org/wiki?curid=1880714", "title": "Apiognomonia veneta", "text": "La gnomonia veneta (\"Apiognomonia veneta\" (Sacc. &amp; Speg.) H\u00f6hn., 1920) \u00e8 un fungo appartenente agli Ascomiceti. Costituisce l'agente dell'Antracnosi del platano.\nLa gravit\u00e0 degli effetti di questa malattia varia in funzione dello stato di salute delle piante. Le infezioni colpiscono inizialmente le parti pi\u00f9 giovani e vulnerabili della pianta (ad esempio gemme, germogli, foglioline e rametti) determinando la comparsa di tacche rossastre, che sui rami evolvono in zone brunastre che si fessurano in senso longitudinale e sulle foglie in macchie scure che poi disseccano. I giovani germogli seccano. \nGli attacchi sui germogli si verificano in concomitanza di periodi piovosi o molto umidi e con temperature comprese fra 9 e 16 \u00b0C. Le infezioni sulle foglie possono manifestarsi per tutto il periodo primaverile e oltre, fino a quando le temperature medie si mantengono sui 18-20 \u00b0C. Le infezioni a livello dei rametti o delle gemme si bloccano con le temperature pi\u00f9 rigide invernali, per riattivarsi in primavera.\nL'azione di contrasto pu\u00f2 aversi con irrorazioni dalla chioma con appositi anticrittogamici. Un altro metodo di contrasto l'endoterapia, un trattamento contro le infestazioni delle piante che consiste nell'introdurre, iniettandolo, un apposito preparato direttamente nel tronco delle stesse una determinata sostanza chimica che, attraverso il suo sistema vascolare, si distribuir\u00e0 poi in tutta la chioma."}
{"id": "1880717", "revid": "767487", "url": "https://it.wikipedia.org/wiki?curid=1880717", "title": "Bianco, rosso e...", "text": "Bianco, rosso e... \u00e8 un film del 1972 diretto da Alberto Lattuada con Adriano Celentano, Sophia Loren e Fernando Rey.\nTrama.\nDopo molti anni passati in Libia, suor Germana ritorna in Italia e si trasferisce in un ospedale della Lombardia (le scene furono girate all'ospedale vecchio di Lodi e presso l'Ospedale di Vigevano. Qui tutti i pazienti le vogliono bene e la considerano una vera amica, ad eccezione di Annibale Pezzi, un comunista poveraccio che occupa abusivamente un letto di corsia perch\u00e9 non ha una casa dove andare.\nSulle prime pare che tra suor Germana e Annibale non ci sia proprio verso di attaccar bottone, ma pian piano, seppure di pensieri sia politici che sociali diversi, Annibale e Germana si innamorano l'uno dell'altra. Lasciato l'ospedale, Annibale vi viene nuovamente ricoverato dopo essere rimasto gravemente ferito durante una manifestazione sindacale, e vi muore assistito da suor Germana."}
{"id": "1880720", "revid": "729019", "url": "https://it.wikipedia.org/wiki?curid=1880720", "title": "Stazione di Venezia Mestre Ospedale", "text": "La stazione di Venezia Mestre Ospedale \u00e8 una fermata ferroviaria della linea ferroviaria Venezia-Udine, inaugurata nel 2008 per servire il vicino ospedale dell'Angelo.\nStoria.\nLa fermata \u00e8 stata attivata il 30 maggio 2008. Tuttavia il servizio viaggiatori \u00e8 partito solo il 5 ottobre 2008, prevedendo inizialmente la fermata di un limitato numero di treni regionali (che non coprivano gli orari di punta), fino all'entrata in funzione dell'orario cadenzato nel 2013, nell'ottica dell'attivazione del servizio metropolitano SFMR.\nPrima dell'apertura la stazione veniva denominata \"Terraglio/Ospedale\" o semplicemente \"Terraglio\".\n\u00c8 stata costruita in due anni (12 ottobre 2006-2008) dalla NET Engineering, con un costo complessivo di 7,7 milioni di euro, per servire il nuovo ospedale dell'Angelo di Mestre (agevolando soprattutto gli utenti provenienti dalla Venezia insulare) e l'area commerciale AEV Terraglio.\nStrutture e impianti.\nLa fermata dispone di due binari serviti da due banchine coperte da una pensilina centrale. Non sono presenti comunicazioni fra i binari, n\u00e9 scalo merci, n\u00e9 fabbricato viaggiatori.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione dispone dei seguenti servizi:\nLa fermata \u00e8 classificata da RFi nella categoria \"silver\".\nInterscambi.\nLa fermata \u00e8 servita da 2 linee urbane feriali ACTV; a poca distanza inoltre si trova la fermata di transito e il capolinea dell'ospedale dell'Angelo."}
{"id": "1880725", "revid": "486946", "url": "https://it.wikipedia.org/wiki?curid=1880725", "title": "Governo ombra del PD", "text": ""}
{"id": "1880726", "revid": "1305772", "url": "https://it.wikipedia.org/wiki?curid=1880726", "title": "The Big Picture", "text": ""}
{"id": "1880727", "revid": "1543377", "url": "https://it.wikipedia.org/wiki?curid=1880727", "title": "I'll Get You", "text": "I'll Get You \u00e8 un brano musicale scritto da John Lennon (accreditato a Lennon/McCartney) e pubblicato dai Beatles il 23 agosto 1963 come lato B del singolo \"She Loves You\". Il titolo del brano avrebbe dovuto essere \"Get You in the End\" e la canzone era stata originariamente pensata come singolo da lanciare dopo l'uscita di \"From Me to You\".\nCaso insolito tra le canzoni dei Beatles di quegli anni, Lennon e McCartney, entrambi presenti alla voce, cantano all'unisono per la maggior parte della durata del brano.\nLa canzone \u00e8 inoltre presente in \"The Beatles' Second Album\", LP uscito negli Stati Uniti il 10 aprile 1964."}
{"id": "1880728", "revid": "287204", "url": "https://it.wikipedia.org/wiki?curid=1880728", "title": "Piazza Giuseppe Mazzini", "text": ""}
{"id": "1880730", "revid": "767487", "url": "https://it.wikipedia.org/wiki?curid=1880730", "title": "Episodi di Girlfriends (serie televisiva 2000) (sesta stagione)", "text": ""}
{"id": "1880736", "revid": "831312", "url": "https://it.wikipedia.org/wiki?curid=1880736", "title": "Drone Hopper-Androni Giocattoli", "text": "La Drone Hopper-Androni Giocattoli, nota in passato come \"Selle Italia\", \"Serramenti Diquigiovanni\" e \"Androni Giocattoli-Sidermec\" \u00e8 una squadra maschile italiana di ciclismo su strada con licenza ProTeam.\nAttiva nel professionismo dal 1996, sempre sotto la direzione di Gianni Savio, tra i Grandi Giri ha partecipato solo al Giro d'Italia ottenendo quindici vittorie di tappa e tre successi nella classifica scalatori. Lo sponsor principale \u00e8, dal 2010, Androni Giocattoli, azienda italiana attiva nella produzione di giocattoli in plastica, affiancata dal 2022 dal produttore di droni Drone Hopper. Il fornitore ufficiale di biciclette \u00e8 invece, dal 2017, Bottecchia.\nStoria.\nI primi anni.\nLa squadra fu creata per la stagione 1996 in seguito alla fusione tra il gruppo sportivo colombiano della Gaseosas Glacial e quello italiano della ZG Mobili-Selle Italia, squadra nata nel 1991 a seguito dello scioglimento della storica Malvor-Sidi. La figura centrale del team \u00e8, sin dalla fondazione, quella di Gianni Savio, gi\u00e0 dirigente alla ZG Mobili-Selle Italia.\nLa squadra \u00e8 stata supportata finanziariamente, a partire dalla fondazione e fino al 2007, dalla storica azienda di sellini Selle Italia. La Serramenti Diquigiovanni ha iniziato la sua collaborazione nel 2006 diventando sponsor principale l'anno seguente affiancata dalla Androni Giocattoli, che nel 2010 \u00e8 subentrata come \"main sponsor\". La squadra, di chiara matrice italiana, ha avuto per diverse stagioni importanti finanziamenti governativi colombiani e venezuelani, garantendo in organico la presenza di atleti dei due paesi. Anche per questo motivo la squadra ha corso con licenza UCI colombiana dal 1996 al 2006 e venezuelana dal 2007 al 2009.\nDal 2014: il ridimensionamento.\nNel 2014 l'Androni ottiene solo cinque vittorie, tre delle quali a opera dell'olandese Kenny van Hummel. Durante l'anno, anche a causa della crisi in atto nel paese, il governo del Venezuela ritira improvvisamente la sponsorizzazione, e la dirigenza del team si ritrova a fronteggiare una riduzione di un quarto del budget disponibile. La stagione 2015 porta alcuni successi da corse rumene e italiane; in estate la squadra \u00e8 per\u00f2 coinvolta nei casi doping di Davide Appollonio e Fabio Taborre, entrambi poi squalificati per quattro anni. Anche per questo motivo l'Androni non viene invitata dagli organizzatori di RCS Sport per l'edizione 2016 del Giro d'Italia, pur essendo presenza fissa della corsa da numerose stagioni.\nNella stagione 2016 i risultati sono migliori: la squadra vince diverse corse in Romania e in Cina, oltre al Memorial Marco Pantani con Francesco Gavazzi; ci\u00f2 nonostante anche per il Giro d'Italia 2017 non viene invitata, suscitando perplessit\u00e0 tra gli addetti ai lavori. Nonostante la perdita di visibilit\u00e0 legata al mancato invito, nel marzo 2017 subentra come terzo sponsor del team il marchio di biciclette veneto Bottecchia, e la denominazione diventa \"Androni-Sidermec-Bottecchia\".\nPalmar\u00e8s.\n\"Aggiornato all'8 maggio 2021.\"\nOrganico 2022.\n\"Aggiornato al 1\u00ba gennaio 2022.\""}
{"id": "1880739", "revid": "1305772", "url": "https://it.wikipedia.org/wiki?curid=1880739", "title": "Bottle Pop", "text": "Bottle Pop \u00e8 il quinto singolo ufficiale estratto dal secondo album del gruppo statunitense femminile Pussycat Dolls, \"Doll Domination\"."}
{"id": "1880742", "revid": "767487", "url": "https://it.wikipedia.org/wiki?curid=1880742", "title": "Ettore lo fusto", "text": "Ettore lo fusto \u00e8 un film del 1972 diretto da Enzo G. Castellari e tratto dal romanzo \"Le roi des Mirmidous\" (1966) di Henri Viard e Bernard Zacharias, a sua volta rielaborazione, in chiave comica e ambientata ai giorni nostri, dell\"'Iliade\" di Omero.\nIl film fu redistribuito anni dopo con il nuovo titolo de Il drittone, con la promozione incentrata su Giancarlo Giannini, il quale all'epoca della prima distribuzione non era ancora molto famoso e nella pellicola non interpreta un ruolo da protagonista.\nTrama.\nDietro la facciata di una pia istituzione, il cardinale Giove fa speculazioni edilizie e chiede aiuto al suo segretario Mercurio per cercare di impossessarsi di un terreno sul quale dovrebbe sorgere un complesso residenziale per ricchi, di propriet\u00e0 di Ettore Lo Fusto. Ettore non vuole cedere il suo terreno poich\u00e9 l\u00ec ha trasformato una villa in un bordello di lusso. Mercurio escogita un piano: coinvolgere i fratelli Menelao e Agamennone Due Re, diretti concorrenti di Ettore, in una guerra privata.\nLa bella Elena, moglie libertina di Menelao, viene apparentemente sedotta dal bellimbusto Paride. Consigliati da Ulisse, i due fratelli organizzano la vendetta: assaltare la villa di Ettore, Che risulta essere per\u00f2 ben difesa, tanto che la prima volta i due fratelli e la loro banda non cavano un ragno da un buco. Grazie all'aiuto di Achille, che ha perso l'amico Patroclo in una gara motociclistica con Ettore, i due fratelli espugnano la villa, non prima di aver visto il loro locale distrutto proprio da Achille. Nell'assalto, Ettore finisce in un blocco di cemento che diventer\u00e0 la prima pietra del complesso residenziale sorto sui suoi terreni, complesso inaugurato da Giove e Mercurio. Elena si consoler\u00e0 con un onorevole, mentre Ulisse torner\u00e0 in Sicilia.\nDistribuzione.\nDistribuito per la prima volta dalla FIDA il 6 gennaio 1972, con doppiaggio a cura della C.D., diretto da Ferruccio Amendola.\nCritica.\n\u00abTra le varie canzonature della guerra di Troia, questa \u00e8 un po' sbracata ma non manca di divertire per la sua dissacrante iattanza, per il suo sfacciato piglio farsesco, per il chiassoso e spassoso istrionismo dei vari interpreti. Una maggior finezza non avrebbe guastato; ma, dato l'ambiente, sarebbe improprio chiederla. Parecchi tra gli interpreti vanno sopra le righe, tuttavia l'Ulisse di Giannini, l'Ettore di Leroy, il Mercurio di Salce, il Giove di De Sica, il Menelao di Caprioli, la Cassandra della Valeri, l'Agamennone di A. Giuffr\u00e9, sono resi con particolare esibizionistica ironia. Una lode a s\u00e9 merita la spiritosa Elena (in hot-pants o in minigonna) di Rosanna Schiaffino\u00bb .\nColonna sonora.\nLe musiche, scritte dal Maestro Francesco De Masi furono eseguite dal gruppo Il Punto, con Stefano D'Orazio alla batteria; D'Orazio diventer\u00e0 batterista dei Pooh poco tempo dopo la fine dell'incisione della colonna sonora."}
{"id": "1880743", "revid": "124986937", "url": "https://it.wikipedia.org/wiki?curid=1880743", "title": "Maultaschen", "text": "I Maultaschen o Schw\u00e4bische Maultaschen o Schw\u00e4bische Suppenmaultaschen sono un tipo di pasta ripiena sveva (Baden-W\u00fcrttemberg nonch\u00e9 la regione della Svevia nel Land Baviera), in Germania.\nNell'ottobre 2009 a livello europeo la denominazione \"Schw\u00e4bische Maultaschen o Schw\u00e4bische Suppenmaultaschen\" \u00e8 stata riconosciuta indicazione geografica protetta (IGP).\nI Maultaschen sono anche tipici dell'Alto Adige anche se non sono riconosciuti con la denominazione I.G.P \nDescrizione.\nSimili a dei grossi ravioli di 8-12 centimetri, i \"Schw\u00e4bische Maultaschen\" vengono preparati con un ripieno composto di trito di carne, spinaci, mollica di pane e cipolle, insaporito con diverse spezie.\nVi sono diversi modi tradizionali di mangiare i \"Maultaschen\": \"\"ger\u00f6stet\" (tagliati a fette, quindi fritti con uova e cipolle), \"in der Br\u00fche\" (bolliti in un brodo vegetale) o \"geschm\u00e4lzt\"\" (conditi con burro, originariamente strutto, e cipolle); solitamente sono serviti con un'insalata di patate.\nMentre i \"Maultaschen\" fatti in casa sono spesso preparati seguendo le ricette della tradizione familiare, questo tipo di pasta pu\u00f2 essere acquistata anche nei negozi che offrono \"Maultaschen\" con una gran variet\u00e0 di ripieni, da quelli tipici a quelli a base di salmone oppure vegetariani.\nEtimologia.\nLa probabile etimologia della parola \"Maultasche\" (che in tedesco d'oggi vuol dire letteralmente \"tasca, borsa del muso\") \u00e8 da ricercarsi nel XVI secolo, quando la parola, prima ancora di assumere significato culinario, significava \"ceffone, sberla\" (dal tedesco \"Maul\", \"muso\", e \"tatschen\" o \"t\u00e4tschen\", \"percuotere\"). I \"Maultaschen\" furono cos\u00ec chiamati perch\u00e9 simili ad una guancia gonfia in seguito ad un ceffone.\nInfondata \u00e8 quindi la leggenda che narra che i \"Maultaschen\" sono stati inventati dai monaci del monastero di Maulbronn per nascondere il fatto che mangiassero carne durante il periodo di quaresima, fatto che si sarebbe riflesso nel nome umoristico alternativo svevo: \"Herrgottsbschei\u00dferle\", ossia i \"piccoli ingannatori del Signore Iddio\"."}
{"id": "1880749", "revid": "1573940", "url": "https://it.wikipedia.org/wiki?curid=1880749", "title": "Capital Punishment (album)", "text": " "}
{"id": "1880750", "revid": "196390", "url": "https://it.wikipedia.org/wiki?curid=1880750", "title": "Gogoplata", "text": ""}
{"id": "1880752", "revid": "287204", "url": "https://it.wikipedia.org/wiki?curid=1880752", "title": "Raffaele Sansone", "text": "Secondo alcune fonti il suo nome di battesimo originale era Raphael. Altre fonti lo riportano invece come Rafael.\nCarriera.\nClub.\nCentral Montevideo.\nNato in una famiglia agiata della media borghesia di Montevideo, da Pantaleone Sansone (che lavorava in Borsa) e Angela Volpi, fu fin da giovanissimo un promettente giocatore. All'et\u00e0 di quattordici anni, nel 1924, venne ingaggiato dal Central Montevideo, squadra a cui rimase fedele fino al 1931, salvo una breve parentesi di quattro mesi al club argentino dell'Estudiantil Porte\u00f1o, dove trov\u00f2 come compagno di squadra Atilio Demar\u00eda. Col Central altern\u00f2 buoni campionati, con alcune retrocessioni seguite da pronte risalite nella massima serie. Nel 1926, sedicenne, fu chiamato per la prima volta a un allenamento della nazionale, e negli anni seguenti entr\u00f2 in competizione per un posto nella \"Celeste\" con \"El mago\" H\u00e9ctor Scarone, pluricampione olimpico e campione mondiale nel 1930. Nel febbraio del 1930, a soli vent'anni, venne incluso nella prima lista di giocatori selezionati per l'imminente campionato del mondo, assieme a Francisco Fedullo e Francesco Occhiuzzi, futuri compagni di squadra al Bologna. Rimase in lizza per la convocazione fino ai 30 giocatori uruguaiani che avrebbero gareggiato ai Mondiali del 1930, in virt\u00f9 anche degli apprezzamenti della stampa locale che defin\u00ec il trio meraviglia Fedullo-Sansone-Petrone ideale per la Nazionale.\nPe\u00f1arol.\nNel 1931, dopo una breve disputa tra Nacional e Pe\u00f1arol per ingaggiare Sansone, la spuntarono proprio gli \"aurinegros\" del Pe\u00f1arol.\nBologna.\nDopo che il suo nome era stato accostato a quello della Fiorentina, su suggerimento di Petrone, che lo riteneva utile per dargli la palla come gli serviva, dopo essere stato contattato da Ivo Fiorentini all'ultimo momento fu ingaggiato dal Bologna; l'allenatore del Bologna Felsner era infatti passato alla Fiorentina portandosi dietro Pitto e Busini III e voleva per la squadra una mezzala connazionale, formando con Fedullo, anch'egli uruguaiano di origini salernitane, una coppia di interni apprezzata dai tifosi ed affiatatissima che aiut\u00f2 Schiavio a diventare capocannoniere nella stagione 1931-1932; alla fine della stagione 1932-1933 ci fu per\u00f2 la rottura tra lui e la societ\u00e0, per litigi sul contratto e per nostalgia di casa.\nIl ritorno al Pe\u00f1arol.\nTorna cos\u00ec in Uruguay, alla sua ex squadra con cui era ancora tesserato, avendo giocato in Italia senza nullaosta; ma anche in patria ebbe problemi.\nIl ritorno al Bologna.\nIl nuovo presidente del Bologna, Renato Dall'Ara, lo compr\u00f2 quindi definitivamente dal Pe\u00f1arol per l'allora considerevole somma di 500 pesos.\nNapoli.\nPass\u00f2 quindi al Napoli, giocandovi una sola partita prima del suo ritiro, cui segu\u00ec una breve esperienza come allenatore dei partenopei, che guid\u00f2 nella stagione 1945-1946 al 1\u00ba posto nel Campionato misto A e B del Centro-sud, risultato che diede la promozione in Serie A, ed al 5\u00ba posto nel Girone Finale di Divisione Nazionale.\nNazionale.\nIn virt\u00f9 del padre salernitano pot\u00e9 giocare con gli azzurri, con cui debutt\u00f2 il 20 marzo 1932 al Prater di Vienna contro il Wunderteam di Matthias Sindelar, in Austria-Italia 2-1; il 27 ottobre 1935 debutt\u00f2 inoltre nell'allora Nazionale B, in Italia-Cecoslovacchia 3-1, con cui ebbe 3 presenze. Riport\u00f2 un secondo posto nel Coppa Internazionale 1931-1932.\nDopo il ritiro.\nLasciato il calcio si trasfer\u00ec definitivamente a Bologna, la citt\u00e0 dove nel 1936 spos\u00f2 una bolognese da cui ebbe due figli, diventando consulente del mercato dello storico presidente Renato Dall'Ara, allenatore delle giovanili (con cui vinse il torneo di Viareggio nel 1967) ed osservatore, scoprendo Pascutti, Capra, Haller, Furlanis, Tumburus e Renna."}
{"id": "1880757", "revid": "287204", "url": "https://it.wikipedia.org/wiki?curid=1880757", "title": "Virtus Pallavolo Bologna", "text": "La Virtus Pallavolo Bologna fu una societ\u00e0 pallavolistica maschile di Bologna.\nStoria della societ\u00e0.\nNacque nel 1962 per iniziativa della Societ\u00e0 di Educazione Fisica Virtus, polisportiva che assorb\u00ec la squadra delle fonderie Calzoni; quest'ultima aveva esordito in Serie A proprio in quell'anno. Il nuovo sodalizio bolognese divent\u00f2 per un decennio protagonista del campionato italiano.\nAllenata dal modenese Odone Federzoni, la Virtus vinse il suo primo scudetto al termine della stagione 1965-66, dopo uno spareggio vinto a Milano contro la Ruini di Firenze. Nel 1966-67 la compagine bolognese vinse nuovamente il titolo, dimostrando una superiorit\u00e0 schiacciante: fu la miglior prestazione mai offerta da una squadra nel campionato nazionale. La Virtus vinse tutte le ventidue gare, perdendo solamente sei set nell'arco di tutto il torneo. Solamente la Robe di Kappa Torino della stagione 1980-81 (100% di vittorie, sette set persi in vendidue gare) si avvicin\u00f2 a eguagliare i primati della Virtus 1966-67. Con questi due scudetti lo schiacciatore Gian Franco Zanetti raggiunse l'importante quota di nove titoli italiani vinti in carriera, primato che rimase ineguagliato per oltre trent'anni; altro protagonista-simbolo degli anni d'oro della Virtus fu lo schiacciatore Paolo Zuppiroli, giocatore bolognese dalle eccezionali doti atletiche e successivamente della nazionale.\nNegli anni successivi inizi\u00f2 un periodo di declino economico per la Virtus, che nei primi anni 1970 conobbe anche la crisi della squadra di pallacanestro, suo fiore all'occhiello; la sopravvivenza della sezione pallavolo fu garantita da diversi sponsor (Officine Minganti, Renana, Lubiam), e la societ\u00e0 bianconera pot\u00e9 sempre garantirsi un ruolo da pretendenti al titolo (al termine della stagione 1968-69 fu sconfitta nello spareggio per lo scudetto dalla Salvarani Parma, nel 1972-73 e nel 1973-74 chiuse al secondo posto) fino a quando, nel 1974, per mancanza di fondi, fu costretta a ritirarsi dal campionato.\nNell'immediato la pallavolo felsinea si appigli\u00f2 brevemente al \"CUS Bologna\", promosso in A1 nella stagione 1977-1978; retrocesso come \"Pallavolo Bologna\", dall'anno successivo l'eredit\u00e0 della Virtus venne \"de facto\" presa dalla Zinella Volley, campione d'Italia nel 1984-85."}
{"id": "1880762", "revid": "339392", "url": "https://it.wikipedia.org/wiki?curid=1880762", "title": "Daniel Carter (rugbysta)", "text": ""}
{"id": "1880766", "revid": "1684799", "url": "https://it.wikipedia.org/wiki?curid=1880766", "title": "Vele", "text": ""}
{"id": "1880767", "revid": "232921", "url": "https://it.wikipedia.org/wiki?curid=1880767", "title": "D.O.M.S.", "text": ""}
{"id": "1880773", "revid": "287204", "url": "https://it.wikipedia.org/wiki?curid=1880773", "title": "Tour della Nazionale di rugby a 15 della Romania 1975", "text": "Nel 1975 la nazionale della Romania di \"rugby a 15\" si reca in tour in Nuova Zelanda."}
{"id": "1880795", "revid": "757396", "url": "https://it.wikipedia.org/wiki?curid=1880795", "title": "Pallacanestro Treviso 2007-2008", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2007-2008.\nStagione.\nLa stagione 2007-2008 della Pallacanestro Treviso sponsorizzata Benetton, \u00e8 la 24\u00aa nel massimo campionato italiano di pallacanestro, la Serie A.\nRoster.\n\"Aggiornato al 29 dicembre 2021.\""}
{"id": "1880799", "revid": "767487", "url": "https://it.wikipedia.org/wiki?curid=1880799", "title": "Pallacanestro Treviso 1979-1980", "text": "Roster Liberti Pallacanestro Treviso 1979-80"}
{"id": "1880804", "revid": "6923", "url": "https://it.wikipedia.org/wiki?curid=1880804", "title": "Pallacanestro Treviso 1980-1981", "text": "Roster Liberti Pallacanestro Treviso 1980-81"}
{"id": "1880816", "revid": "767487", "url": "https://it.wikipedia.org/wiki?curid=1880816", "title": "Pallacanestro Treviso 1981-1982", "text": "Roster Benetton Pallacanestro Treviso 1981-82"}
{"id": "1880822", "revid": "729019", "url": "https://it.wikipedia.org/wiki?curid=1880822", "title": "Tour della Nazionale di rugby a 15 del Giappone 1973", "text": "Nel 1973 la nazionale giapponese di \"rugby a 15\" si reca in tour in Europa"}
{"id": "1880823", "revid": "3082", "url": "https://it.wikipedia.org/wiki?curid=1880823", "title": "Prima Guerra del Congo", "text": ""}
{"id": "1880825", "revid": "767487", "url": "https://it.wikipedia.org/wiki?curid=1880825", "title": "Pallacanestro Treviso 1982-1983", "text": "Roster Benetton Pallacanestro Treviso 1982-83"}
{"id": "1880826", "revid": "729019", "url": "https://it.wikipedia.org/wiki?curid=1880826", "title": "Prima guerra persiano-turca", "text": "La prima guerra persiano-turca venne combattuta nel 588 tra i Sasanidi Persiani e il Khaganato turco occidentale e i suoi vassalli, gli Eftaliti. Il conflitto inizi\u00f2 con l'invasione dell'Impero persiano da parte dei Turchi e termin\u00f2 con la vittoria dei Sasanidi.\nContesto.\nNel 558, Cosroe I, sci\u00e0 della Persia Sasanide, si alle\u00f2 con il khanato turco occidentale per sconfiggere gli Eftaliti. La campagna ebbe successo e la regione settentrionale dell'Oxus and\u00f2 ai Turchi mentre il sud venne annesso all'Impero Sasanide. Tuttavia, negli anni 580, i Turchi iniziarono di nuovo le loro incursioni sulla via della seta e nel 588, gli eftaliti, che facevano ora parte del khanato turco, invasero di nuovo l'impero.\nBahram Chobin venne scelto per condurre un esercito contro di loro. Secondo Shahbazi, l'esercito di Bahram era formato da 12.000 Savaran, i soldati migliori della Persia. Il suo esercito sconfisse i Turchi e gli Eftaliti nell'aprile 588 e ancora nel 589, prendendo rispettivamente Balkh e Herat. In seguito attravers\u00f2 il fiume Oxus e riusc\u00ec a respingere l'invasione turca.\nSi narra che Bahram uccise con una freccia il Khagan turco occidentale, chiamato dai cinesi Ch'u-lo-hou."}
{"id": "1880828", "revid": "767487", "url": "https://it.wikipedia.org/wiki?curid=1880828", "title": "Pallacanestro Treviso 1983-1984", "text": "Roster Benetton Pallacanestro Treviso 1983-84"}
{"id": "1880831", "revid": "767487", "url": "https://it.wikipedia.org/wiki?curid=1880831", "title": "Pallacanestro Treviso 1984-1985", "text": "Benetton Pallacanestro Treviso 1984-85"}
{"id": "1880840", "revid": "200568", "url": "https://it.wikipedia.org/wiki?curid=1880840", "title": "Conduttometria", "text": ""}
{"id": "1880846", "revid": "17566227", "url": "https://it.wikipedia.org/wiki?curid=1880846", "title": "Rotary Club", "text": ""}
{"id": "1880849", "revid": "339392", "url": "https://it.wikipedia.org/wiki?curid=1880849", "title": "Sergei Zubov", "text": ""}
{"id": "1880852", "revid": "767487", "url": "https://it.wikipedia.org/wiki?curid=1880852", "title": "Pallacanestro Treviso 1985-1986", "text": "Roster Benetton Pallacanestro Treviso 1985-86"}
{"id": "1880853", "revid": "63553", "url": "https://it.wikipedia.org/wiki?curid=1880853", "title": "AnimeClick.it", "text": "AnimeClick.it \u00e8 un portale web italiano dedicato a manga e anime che fornisce quotidianamente notizie e un ampio database di schede dedicati a titoli animati e cartacei. Il sito, definito in varie occasioni il pi\u00f9 importante del settore in Italia, tratta anche curiosit\u00e0 sulla cultura giapponese, occupandosi inoltre del mercato videoludico e del fansub in italiano.\nStoria.\nAnimeClick.it \u00e8 un sito amatoriale nato alla fine del 1998 come costola del portale locale VeronaClick, che ha pubblicato la sua prima notizia il 4 ottobre 1999. Da allora ha subito diverse trasformazioni: inizialmente consisteva in una sezione dedicata alle notizie, un piccolo glossario e una galleria fotografica aggiornata settimanalmente. Successivamente il sito \u00e8 stato arricchito di un forum e di un database di schede informative.\nIl 31 maggio 2011 la redazione di AnimeClick.it si riunisce nell'associazione culturale no-profit Associazione NewType Media. Lo stesso giorno il fondatore Andrea Sartori, detto Tacchan, affida la gestione del sito all'associazione.\nPur presentando un database con schede e recensioni del pubblico in continuo aggiornamento, l'attivit\u00e0 prevalente di AnimeClick.it \u00e8 quella di fornire informazioni sul mondo di anime e manga. Successivamente, il sito ha ampliato la sua offerta, dando maggiore spazio alle produzioni live-action, al j-pop e al k-pop, al fenomeno del fansub italiano.\nNell'ottobre 2011 AnimeClick.it sbarca su Android Market con un'applicazione che propone alcune funzioni del sito. A partire dal 2011 il sito comincia ad avere un proprio stand ufficiale o collaborazioni ufficiali con diverse fiere italiane dedicate al mondo del fumetto e dell'animazione, quali Lucca Comics &amp; Games, Napoli Comicon, Cartoomics, Etna Comics, Romics, NovaLudica The Game Fortress, Far East Film Festival di Udine, diventando anche Media Partner ufficiale di alcune di esse.\nNel 2015 il sito si trasforma in un network grazie all'apertura nel gennaio del 2015 del sito 'costola' SerialClick.it (dedicato al settore televisivo, verr\u00e0 poi chiuso nel 2019) e nel giugno dello stesso anno di GamerClick.it (dedicato al settore videoludico giapponese). Sempre nel 2015, il 10 settembre viene annunciato ufficialmente che Alessandro Falciatore \u00e8 stato eletto nuovo Webmaster di AnimeClick.it al posto del fondatore Andrea Sartori, il quale da quel momento si occuper\u00e0 solo della gestione dell'Associazione NewType Media in qualit\u00e0 di Presidente dell'Associazione.\nNel 2018 durante la fiera di Lucca Comics &amp; Games avviene la prima edizione degli AnimeClick Awards. Nel 2021, AnimeClick.it diventa uno degli Streaming Media Partner ufficiali dell'edizione di Lucca Comics &amp; Games di quell'anno."}
{"id": "1880855", "revid": "15756", "url": "https://it.wikipedia.org/wiki?curid=1880855", "title": "Riserva naturale marina di Miramare", "text": "La Riserva naturale marina di Miramare, oggi AMP (Area Marina Protetta) Miramare, si trova nel Golfo di Trieste, e si snoda tutt'attorno al promontorio di Miramare, dove sorge anche l'omonimo Castello di Miramare.\nStoria.\nLa Riserva Marina di Miramare (EUAP 0167) \u00e8 stata istituita nel 1986 con decreto del Ministero dell'Ambiente che ne ha affidato la gestione all'Associazione WWF Italia onlus (D.M. 12 novembre 1986); \u00e8 stato il primo parco marino istituito in Italia. Nel 2006, nell'ambito di una riorganizzazione della gestione delle Aree protette del WWF Italia ONLUS, alcuni servizi dell'AMP Miramare sono stati trasferiti alla societ\u00e0 WWF Oasi srl con l'autorizzazione del Ministero dell'Ambiente e del Territorio e del Mare. Miramare \u00e8 parte della rete di 17 aree naturali protette del Friuli Venezia Giulia, e la sua gestione \u00e8 sostenuta, oltre che dal Ministero dell'Ambiente, anche dalla Regione Autonoma Friuli Venezia Giulia, ex LR 7/1998 ora LR 7/2016. Con decreto della regione nel giugno 2011 la Riserva naturale marina di Miramare (Trieste) \u00e8 stata identificata e proposta come SIC - Sito di importanza comunitaria(DIRETTIVE 79/409/CEE E 92/43/CEE), entrando cos\u00ec a far parte della Rete ecologica europea \"Natura 2000\". Il nome del nuovo SIC IT3340007, la cui area coincide con quella della Riserva, \u00e8 \"Area marina di Miramare\". L'area \u00e8 classificata come Area Specialmente Protetta di Interesse Mediterraneo.\nL\u2019area marina protetta di Miramare partecipa fin dagli anni Settanta al programma \u201cUomo e Biosfera\u201d \u2013 Man and the Biosphere Programme (MaB), un programma intergovernativo nato nel 1971 nel corso della 16\u00aa Conferenza Generale UNESCO con lo scopo di fornire basi scientifiche alle azioni di impulso all\u2019uso sostenibile e razionale, oltre che alla conservazione, delle risorse della cosiddetta \u201cbiosfera\u201d, incoraggiando, allo stesso tempo, formule equilibrate di gestione nel rapporto uomo/ambiente a livello globale.\nTerritorio.\nLa zona di protezione integrale \u00e8 di 30 ettari, per una larghezza di 200 metri lungo 1,8\u00a0km di costa, ed \u00e8 circondata da un'altra area di rispetto (istituita con Ordinanza della Capitaneria di Porto di Trieste n. 76/95 e 28/98), di altri 90 ettari per una larghezza di ulteriori 400 metri, a protezione parziale, dove \u00e8 vietata la pesca professionale. La profondit\u00e0 massima che si raggiunge nella riserva \u00e8 di 18 metri. La costa \u00e8 formata da roccia calcarea tipica del Carso, territorio di cui il promontorio di Miramare rappresenta una piccola estensione del litorale.\nLa zona a protezione integrale \u00e8 circondata inoltre da una a protezione parziale, detta \"Buffer\" (istituita con Ordinanza della Capitaneria di Porto di Trieste n. 76/95 e 28/98). Questa seconda area, di 90 ettari, costituisce un'ulteriore cintura protetta di 400 metri di ampiezza, in cui vige il divieto di pesca professionale e di ancoraggio.\nAmbiente.\nFlora.\nNella riserva sono presenti: l'ombrellino di mare (\"Acetabularia acetabulum\"), la quercia marina (\"Fucus Vesiculosus\"), e alghe come la coda di pavone (\"Padina pavonia\"), la lattuga di mare (\"Ulva lactuca\").\nFauna.\nNei tre ambienti della riserva (zona di marea, zona di scogliera e fondali sabbiosi e fangosi) vive una fauna ricca e variegata, composta da poriferi, celenterati, anellidi, molluschi, crostacei, echinodermi e pesci ossei.\nStrutture ricettive.\nIl centro visite \u00e8 situato all'interno del parco di Miramare, in un edificio noto come Ex Scuderie. In una piccola zona della riserva sono possibili visite guidate in apnea o con autorespiratore.\nAccesso.\nL'accesso alla riserva pu\u00f2 avvenire dal porticciolo di Grignano o attraverso l'ingresso principale del Parco di Miramare."}
{"id": "1880857", "revid": "767487", "url": "https://it.wikipedia.org/wiki?curid=1880857", "title": "Pallacanestro Treviso 1986-1987", "text": "Roster Benetton Pallacanestro Treviso 1986-87"}
{"id": "1880858", "revid": "74668", "url": "https://it.wikipedia.org/wiki?curid=1880858", "title": "Supernove", "text": ""}
{"id": "1880866", "revid": "767487", "url": "https://it.wikipedia.org/wiki?curid=1880866", "title": "Pallacanestro Treviso 1987-1988", "text": "Benetton Pallacanestro Treviso 1987/88\nAllenatore: Riccardo Sales"}
{"id": "1880870", "revid": "1442080", "url": "https://it.wikipedia.org/wiki?curid=1880870", "title": "Berardo Cantalamessa", "text": "Biografia.\nNasce a Napoli il 26 settembre 1858 e per la sua abilit\u00e0 nelle tecniche vocali, dal fischio ai giochi di parole, viene spesso scritturato dalla nascente industria fonografica, come una sorta di \"speaker\" a tutto campo. Ma Cantalamessa \u00e8 anche un apprezzato \"macchiettista\" specializzato nel genere comico ed esecutore di duetti con le regine del variet\u00e0 di allora, da Amelia Faraone a Olimpia d'Avigny, per anni sua compagna.\nPassa alla storia per la sua risata. Il suo pi\u00f9 grande successo \u00e8 infatti \"'A risa (La risata)\", composta nel 1895, riadattamento di una canzonetta in inglese allora di moda, eseguita da un artista nero del Nord America. Ne nasce una canzone originale, firmata dallo stesso Cantalamessa, che diventa anche il suo primo disco pubblicato. Nel 1907 la popolarit\u00e0 acquisita lo induce a partire in tourn\u00e9e con la D'Avigny per l'America e l\u00ec ottiene successo tanto grande da stabilirvisi con la sua compagna. Abita per diversi anni a Buenos Aires, dove muore il 17 marzo 1917.\nSuo figlio, Bruno Cantalamessa (Napoli, 20 febbraio 1888 - Roma, 10 marzo 1964), segu\u00ec le orme paterne e si afferm\u00f2 nel Caf\u00e8 Chantant e nel Variet\u00e0. Anche sua nipote, Clely Fiamma (Clelia Cantalamessa) divenne negli anni '30 una popolare soubrette di rivista.\nDiscografia.\nSingoli\nAlbum"}
{"id": "1880872", "revid": "712828", "url": "https://it.wikipedia.org/wiki?curid=1880872", "title": "Mare Orientale (One Piece)", "text": ""}
{"id": "1880879", "revid": "767487", "url": "https://it.wikipedia.org/wiki?curid=1880879", "title": "Pallacanestro Treviso 1988-1989", "text": "Benetton Pallacanestro Treviso 1988/89\nAllenatore: Riccardo Sales"}
{"id": "1880882", "revid": "287204", "url": "https://it.wikipedia.org/wiki?curid=1880882", "title": "Brunelli Volley", "text": "La Brunelli Volley Nocera Umbra \u00e8 stata una societ\u00e0 pallavolistica femminile di Nocera Umbra, in provincia di Perugia.\nStoria della societ\u00e0.\nSorta nel 1965 come \"Pallavolo Nocera Umbra\", la societ\u00e0 prese parte a campionati della FIPAV a partire dal 1968. Nel 2006-07 esord\u00ec in Serie A2, categoria nella quale milita fino alla stagione 2008/2009.\nLa cavalcata verso la serie A ebbe per\u00f2 inizio nella stagione 2004/2005. La squadra sotto la guida del tecnico romano Paolo Collavini riesce a vincere il girone superando nel finale di stagione la Pallavolo Rieti.\nNella stagione successiva il tecnico verr\u00e0 poi esonerato nonostante la buona situazione di classifica ed un organico di ottimo livello. La squadra riuscir\u00e1 a compiere la nuova promozione con alla guida Mister Andrea Pistola.\nSettore Giovanile.\nLa Brunelli Volley, in linea con le idee del presidente Orfeo Brunelli, da alcuni anni cura molto l'espansione del proprio settore giovanile, incoraggiando ragazzi e ragazze a partecipare offrendo un'iscrizione gratuita e stipulando una serie di accordi con altre societ\u00e0 di volley umbre."}
{"id": "1880887", "revid": "767487", "url": "https://it.wikipedia.org/wiki?curid=1880887", "title": "Pallacanestro Treviso 1989-1990", "text": "Roster Benetton Pallacanestro Treviso 1989/90\nAllenatore: Riccardo Sales"}
{"id": "1880888", "revid": "2024225", "url": "https://it.wikipedia.org/wiki?curid=1880888", "title": "Katrina Leskanich", "text": " 2 sue canzoni pi\u00f9 famose sono \"Walking On Sunshine\" e \"Love Shine a Light\".\nBiografia.\nIl padre di Katrina era un colonnello delle forze aeree statunitensi, e Katrina e i fratelli (quattro sorelle e un fratello), insieme alla famiglia, dovevano spesso trasferirsi. Dopo la sua nascita, la famiglia si trasfer\u00ec dal Kansas in Nuovo Messico, e in seguito anche in California, Alabama, Georgia, Florida, Massachusetts, Nebraska, Germania e nei Paesi Bassi, prima di stabilirsi definitivamente a Norfolk, in Inghilterra, nel 1976.\nCarriera e Katrina and the Waves.\nNel \"1978\", Katrina e Vince De La Cruz, che sarebbe diventato il suo fidanzato, formano la band \"Mama's Cooking\" a Feltwell, in Inghilterra.\nNel 1981 la band cambia il nome in \"The Waves\" e inizia a suonare canzoni scritte dai componenti del gruppo.\nNel 1982, in seguito a un'ulteriore modifica, il nome viene cambiato in \"Katrina and the Waves\" con la Leskanich come cantante principale; al momento di questo cambiamento la band era situata a Cambridge.\nLa band \u00e8 conosciuta per alcune hit internazionali, come \"Walking on Sunshine\" del 1985. La loro canzone \"Sun Street\" fu un'altra hit meno rinomata del 1986. Altre canzoni molto famose sono \"Do You Want Crying\", \"Que te Quiero\", \"Rock and Roll Girl\" e \"That's The Way\" che raggiunse il 16\u00ba posto negli Stati Uniti.\nNel 1997, dopo una relativamente lunga scomparsa dalle scene, la band riemerge, vincendo l'Eurovision Song Contest 1997 in rappresentanza del Regno Unito, con la canzone \"Love Shine A Light\".\nLa band si sciolse nel 1999.\nIl 22 ottobre 2005 \u00e8 stata scelta come conduttrice, insieme a Ren\u0101rs Kauper, nella Forum Arena di Copenaghen, dello show \"\", dedicato ai 50 anni dell'Eurovision Song Contest."}
{"id": "1880894", "revid": "729019", "url": "https://it.wikipedia.org/wiki?curid=1880894", "title": "Seconda guerra persiano-turca", "text": "La seconda guerra persiano-turca inizi\u00f2 nel 619 con un'invasione della Persia Sasanide da parte dei G\u00f6kt\u00fcrk e degli Eftaliti comandati da Tong Yabghu. La guerra termin\u00f2 con la sconfitta dei Turchi e degli Eftaliti e con la vittoria dei Sasanidi comandati dal generale Smbat Bagratuni.\nGuerra.\nAvendo perso la prima guerra contro la Persia, combattuta 30 anni prima, gli invasori avevano voglia di rivalsa sui Persiani e approfittarono della guerra che la Persia stava combattendo contro Bisanzio per invadere di nuovo la Persia. Invasero la Persia con un numero sconosciuto di uomini, ma vennero sconfitti nella prima battaglia, combattuta presso Tus, da un esercito di 2.000 Savaran Armeni. Avendo perduto questa battaglia, i Turchi e gli Eftaliti chiesero rinforzi. Secondo Sebeos 300.000 truppe vennero mandate a rinforzare gli invasori, ma molto probabilmente \u00e8 un'esagerazione.\nCon truppe fresche, l'esercito invasore prese Datoyan. Tuttavia, i Turchi si ritiravano dopo i loro saccheggi. Smbat riorganizz\u00f2 il suo esercito e riusc\u00ec finalmente a sconfiggere i Turchi e gli Eftaliti, uccidendo il loro leader in duello.\nDopo la morte del loro leader, che fece crollare a picco il morale delle truppe, i Turchi e gli Eftaliti si ritirarono disordinatamente."}
{"id": "1880895", "revid": "2289", "url": "https://it.wikipedia.org/wiki?curid=1880895", "title": "Un cappello pieno di ciliege", "text": "Un cappello pieno di ciliege \u00e8 un romanzo incompiuto di Oriana Fallaci, pubblicato postumo nel 2008.\nStoria.\nVi viene raccontata la storia della famiglia dell'autrice tra il 1773 e il 1889. La scrittrice ha lavorato alla scrittura di questo romanzo per oltre dieci anni interrompendosi a seguito degli attentati dell'11 settembre, che l'hanno indotta a scrivere \"La rabbia e l'orgoglio\".\nIl romanzo s'interrompe con il matrimonio dei nonni paterni, Antonio e Giacoma. Avrebbe dovuto contenere tutta la storia successiva fino al 1944.\nIl nipote ed erede universale di Oriana, Edoardo Perazzi, ha curato la pubblicazione del libro. Egli ha dichiarato di aver seguito precise disposizioni della scrittrice riguardanti sia il titolo sia il testo del libro.\nIl romanzo ha venduto 500.000 copie nei primi tre giorni di uscita (ne sono state eseguite tre ristampe).\nTrama.\nPrima parte: Fallaci.\n1773. La prima parte del libro \u00e8 ambientata in un podere, Vitigliano di Sotto, dove vive un mezzadro, Luca Fallaci, e sua moglie Apollonia. Questi hanno quattro figli: Gaetano, Carlo, Violante e Aloisio (morto a quattordici anni). Carlo, un ragazzo bello e coraggioso, \u00e8 colui che potrebbe essere denominato il \"ribelle\" della famiglia. Odia il fatto che il padre sia un terziario francescano e, a differenza di tutta la sua famiglia, sa leggere e scrivere. Un giorno, gli propongono di partire per l'America ed egli accetta subito. La condizione per partire era quella di andare a Firenze e aspettare che il segretario di Filippo Mazzei lo portasse al porto insieme ad un gruppo di altri uomini. Carlo, per\u00f2, si distrae leggendo alcuni libri e cos\u00ec, amareggiato, ritorna a casa. Qui ritrova suo padre morente e, sul punto di morte, gli fa promettere di continuare il suo progetto iniziale, ovvero quello di comprare con i risparmi di tutta la sua vita, un podere: San Eufrosino di Sopra. Carlo, allora, rinuncia alla sua vita spensierata e diventa anch'egli terziario francescano. Grazie anche all'aiuto del fratello Gaetano, Carlo riesce nel suo progetto e sistema la casa e la Chiesa sul terreno con la madre e la sorella. Per\u00f2, dopo che Violante diventa suora e Apollonia muore, Gaetano e Carlo si rendono conto che c'\u00e8 bisogno della presenza di una donna in casa. La donna \u00e8 Caterina Zani, rinomata nel suo paese per essere discendente d'una donna bruciata al rogo (poich\u00e9 aveva cucinato un cosciotto d'agnello durante la Quaresima): Ildebranda. Caterina \u00e8 inoltre rinomata perch\u00e9 violava ogni legge del tempo. La donna, in un primo momento, \u00e8 riluttante a sposare Carlo, ma, appena scopre che egli sa leggere e scrivere, non esita ad accettare. Cos\u00ec, Caterina si ritrova incinta in breve tempo, ma, non scoraggiata, impara a leggere, scrivere e far di conto durante la gravidanza. La bambina che nasce, Teresa, per\u00f2 non sopravvive e Caterina cade in depressione per un anno. Gaetano, dunque, si sposa con Viola Calosi. Anch'essa rimane incinta e durante i nove mesi Caterina sta sempre peggio. Non risponde a nessuno ed \u00e8 come se vivesse in un mondo tutto suo. L'avvenimento che la fa risvegliare dal suo \"sonno\" \u00e8 la frase di Viola, appena comprende che i suoi figli sono morti: \"Pazienza, la prossima volta andr\u00e0 meglio\". Caterina appena sente questa frase riprende il comando in casa e inizia una competizione con la stessa Viola: entrambe sapevano che il podere sarebbe andato a un figlio maschio ed entrambe volevano che quel figlio fosse il suo. La gara \u00e8 per\u00f2 vinta da Caterina perch\u00e9 \u00e8 pi\u00f9 giovane di Viola. La storia prosegue fino a quando non si arriva al punto in cui Carlo e Gaetano danno fuoco a un Albero della Libert\u00e0, un albero piantato dai rivoluzionari francesi. Qui, un contadino innocente viene scambiato per Gaetano e ucciso. Gaetano, allora, entra in un fase depressiva finch\u00e9 non muore, nel 1804, fulminato. Vicissitudine dopo vicissitudine, come il figlio sdentato per non essere un militare e un nipote morto in Russia, Caterina impara l'arte del guarire con le erbe e diventa la migliore del territorio. Nel 1839, per\u00f2, Carlo muore e Caterina, che si era innamorata del suo sposo, voleva morire al suo fianco con del veleno. Carlo la ferma e le dice di continuare la sua vita. Due anni dopo, nel 1841, muore anche Caterina, che lascia al figlio Gaetanino una cassa (appartenuta all'antenata Ildebranda) dove contenere i cimeli di famiglia.\nSeconda parte: Launaro.\nLa seconda parte inizia con la giovent\u00f9 di Francesco Launaro: figlio orfano di madre e con un padre sperduto, durante la giovent\u00f9 impara a stare su una nave e scopre che il padre \u00e8 morto a causa dei lavori forzati dove lo avevano condotto gli algerini. Francesco quindi parte e, durante una battaglia, uccide venti algerini, come vendetta per il padre. La scena si sposta in Spagna,a Madrid, dove Gerolamo Grimaldi, illustre marchese e duca, mette incinta una donna, Maria Isabel Felipa Rodriguez De Castro, e, sposandola in fretta e furia, la manda a Barcellona, in una casa con alcune domestiche, dove il suo unico amico era un prete, don Julian. La bimba che d\u00e0 alla luce \u00e8 chiamata Maria Ignacia Felipa Rodriguez y Grimaldi. Qui, madre e figlia passano diciotto anni, fin quando la madre muore per un tumore. Montserrat (soprannome della figlia) verr\u00e0 a sapere l'identit\u00e0 del padre e, con l'aiuto di don Julian, si imbarca per andare a Genova. Durante il viaggio conosce Francesco, di vent'anni pi\u00f9 grande di lei, che \u00e8 il nostromo della nave. I primi giorni sono riluttanti entrambi a vedersi, ma, quando si incontrano sul ponte della nave, nasce una grande amicizia. Durante la tappa a Marsiglia, per\u00f2, il minstral provoca una tempesta. Montserrat, uscendo dalla cabina, vede Francesco che salva la nave. Dopo, salva anche la sua vita e Montserrat capisce di essere innamorata del nostromo. Quando la ragazza giunge a Genova, prova ad andare dal padre malato, con una lettera firmata dalla madre, ma l\u00ec incontra il nipote, Francesco Maria. Scoprendo la verit\u00e0, il nipote le toglie la lettera dalle mani, che, ovviamente, distrugger\u00e0, per non avere ostacoli ad intascare l'eredit\u00e0 del duca. Montserrat, per\u00f2, capisce troppo tardi l'imbroglio, ma nel frattempo sposa Francesco. Egli le regala un matrimonio da favola, ma, quando si ritrovano a dover vivere come marito e moglie, scoprono di non aver alcun risparmio da parte. Riluttante ad accettare la dote della moglie, Francesco parte per lavorare anche in navi negrerie. Rimane sempre fedele a Montserrat, da cui ha quattro figli: Raffaele, Gabriele, Emanuele e Daniele. Mentre \u00e8 incinta del quinto figlio, Michele, Montserrat rischia di essere violentata da alcuni soldati napoleonici, ma riesce a scappare. La gravidanza ne risente e il bambino nasce prima, gobbo e con la testa pi\u00f9 grande del normale. Montserrat non si dispiace per questo avvenimento, perch\u00e9, si ripete, ha altri quattro figli alti, belli e forti. Tutti e quattro, come il padre, si innamorano del mare e partono insieme a Francesco. Nella tappa a Marsiglia, per\u00f2, la nave naufraga e tutti, figli compresi, muoiono. L'unico sopravvissuto \u00e8 proprio Francesco. Tornato a casa, Francesco prova a spiegare a Montserrat quel che \u00e8 successo, ma la moglie non reagisce. Entra in uno stato psicologico anormale, pensando che i figli siano ancora vivi e immaginandoli a fianco a s\u00e9. Il medico raccomanda a Francesco di non rivelarle bruscamente la verit\u00e0, perch\u00e9 potrebbe avere delle ripercussioni sul suo stato mentale. Francesco, quindi, raccomanda alla domestica di tenere d'occhio Montserrat mentre egli non c'\u00e8. Ma un giorno, la domestica, occupandosi di Michele, non si accorge che Montserrat esce di casa per dirigersi al porto, dove aspetta invano i figli. Qui le rivelano la verit\u00e0 e Montserrat diventa matta. Non riconosce il figlio Michele e appena vede Francesco gli si scaglia contro. Il marito la porta in un centro psichiatrico, dove muore una notte al freddo, nel 1814. Francesco muore per un tumore alla gola due anni dopo, nel 1816.\nTerza Parte: Cantini.\nSan Jacopo d'Acquaviva. Qui vivono Natale Cantini e la sua seconda moglie Rina Nuti, con i figli Gasparo e Giovanni. Quest'ultimo \u00e8 innamorato d'una giovane del suo paese, Teresa Nardini, che vuole sposare. Il povero Giovanni, per\u00f2, non \u00e8 nient'altro che un contadino e vorrebbe che Teresa lo vedesse come un qualcosa di pi\u00f9. Si arruola quindi nell'esercito di Napoleone, convinto che quando ritorner\u00e0, ricoperto da onori e gloria, potr\u00e0 finalmente chiedere in sposa Teresa. Dopo anni nell'esercito napoleonico, Giovanni finalmente torna dalla guerra con un anello per Teresa. Egli va a Livorno con la divisa napoleonica, simbolo che nell'Italia dell'epoca era ritenuto vergognoso. A Giovanni, per\u00f2, non importa e va da Teresa, che scopre essersi sposata con il fratello Gasparo. Ella, dopo tutti gli anni di assenza di Giovanni, aveva pensato che fosse morto e, per ricordo alla sua memoria, aveva sposato il fratello. I due dunque iniziano un rapporto molto freddo, nonostante entrambi non abbiano mai smesso d'amarsi. Teresa e Gasparo provano a fare figli, ma tutti muoiono prematuramente. Giovanni, nel frattempo, \u00e8 coinvolto dalla politica italiana e gira per la penisola con una diligenza. Per dieci anni, si ignorano fin quando Teresa non deve andare a Lucca per l'abito d'una signora e Giovanni deve andare proprio l\u00ec il giorno stesso. I due, rinunciando alla messinscena, passano una notte d'amore, da cui nascer\u00e0 Giovan Battista, detto anche Giobatta. Giovanni, durante l'infanzia del ragazzo, va via e nessuno ne ha pi\u00f9 notizie. Giobatta, intanto, cresce e vuole imparare a leggere e scrivere per comunicare con lo zio Giovanni. A scuola, per\u00f2, vive un'esperienza traumatica e rinuncia. Intanto, impara il mestiere dello scultore e, grazie alle incisioni del maestro Paolo Emilio Demi, impara a leggere e scrivere. Nella famiglia entra a far parte anche Maria Rosa, una ragazza che non si sa quanti anni sia pi\u00f9 grande di Giobatta. Sa ricamare molto bene, ma \u00e8 brutta e bassa e, alcune volte, per rattoppare gli abiti, usava i suoi stessi capelli, per cui era anche un po' pelata. Giobatta, alto e bello, si innamora di lei, non per il suo aspetto fisico, ma per la sua voglia di vivere. I due, anche se i genitori non vogliono, si sposano e sono sempre pi\u00f9 coinvolti dalla politica italiana. Giobatta parte anche in guerra, dove viene sfregiato. Dopo questo episodio, Giobatta cambier\u00e0 e Maria Rosa con lui: non sar\u00e0 pi\u00f9 una donna allegra, ma solo una povera signora che rattoppa gli abiti di altre persone per mandare avanti la famiglia. Nel 1860, per\u00f2, Maria Rosa muore e Giobatta deve costruire statuine di alabastro da vendere ai turisti. Egli morir\u00e0 l'anno dopo, investito da una carrozza mentre vendeva sotto la pioggia le sue statuine.\nQuarta Parte: Ferrier.\nLa storia inizia nella Torino calvinista. Thomas Ferrier e Judith Jahiers ospitano in casa propria un polacco, Stanislao, che si trova in Italia per conto della guerra d'indipendenza polacca. Qui, si innamora della giovane figlia di Thomas, Marguerite. Prima di partire, i due si innamorano, ma Stanislao ripartir\u00e0 in Polonia, dove verr\u00e0 ucciso dopo poco tempo. Egli non sapr\u00e0 mai di avere avuto una figlia da Marguerite, Anastasia. I genitori della ragazza, per\u00f2, non accettano la gravidanza e cacciano via la figlia e la zia Jacqueline in un paese dove nessuno le conosce. Qui la bambina nasce e, quando Marguerite sar\u00e0 pronta per ripartire per Torino, morir\u00e0 travolta dal fiume in piena. Jacqueline torner\u00e0, quindi, con Anastasia a Torino, dove crescer\u00e0 sempre pi\u00f9 bella. Sar\u00e0 ammessa al Regio, una scuola prestigiosa per ballerine. Anastasia avr\u00e0 una storia con Edmondo De Amicis, ma finir\u00e0 presto in un anno. Anastasia, sconvolta dalla storia con lo scrittore, si lascia trasportare dalla passione, tanto da avere una figlia da un uomo molto pi\u00f9 grande di lei. Ma Anastasia non vuole la figlia e la abbandona in un convento, per partire in America. Qui, dopo una breve sosta a New York, partir\u00e0 per il Far West, dove avrebbe voluto incontrare la sua balia. Dopo un viaggio travagliato, giunge a Salt Lake City, dove programmer\u00e0 di sposare il capo dei mormoni. Ma, la notte prima delle nozze, avendo scoperto della morte della zia Jacqueline, Anastasia scapper\u00e0 nella vicina Virginia City, dove sposer\u00e0 un baro, che sar\u00e0 per\u00f2 ucciso da un pistolero. Dopo aver avuto la vendetta sul marito, Anastasia ritorna in Italia per rivedere la figlia. La ritrova e va a vivere con Giacoma (il nome vero e proprio era Jacqueline, in onore della zia, ma alla scoperta del corpicino, hanno deciso di italianizzare il nome). La donna, ormai quarantenne, ma sempre bellissima, abita in un hotel con Giacoma, dove pu\u00f2 vivere negli agi grazie ad alcune sue azioni e ai soldi guadagnati in America. Anastasia conosce, per\u00f2, Antonio Fallaci, discendente di Carlo e Caterina. I due si innamoreranno, ma Anastasia non vorr\u00e0 mai far sapere alla figlia, innamorata del giovane, di questo rapporto. Giacoma lo scoprir\u00e0 da sola e, per il dolore, \u00e8 in trance per una notte intera. Anastasia e Antonio decidono, dunque, di dividersi. Nel frattempo, le azioni di Anastasia sono andate perdute e le due devono vivere in povert\u00e0 in una casa vicino al fiume Savio. Un po' di tempo dopo, per\u00f2, Giacoma, mentre cuce, si ferisce ad un occhio e perder\u00e0 la vista da quello per tutta la vita. Intanto, Anastasia richiama Antonio e lo implora di sposare Giacoma. Seppur a malincuore, Antonio accetta e sposa la figlia della donna amata. Quando Antonio andr\u00e0 ad informare Anastasia di essere diventata nonna, scoprir\u00e0 che si \u00e8 gettata, durante una notte tempestosa, nelle acque del fiume Savio e che del suo corpo non ne \u00e8 rimasta traccia."}
{"id": "1880903", "revid": "767487", "url": "https://it.wikipedia.org/wiki?curid=1880903", "title": "Pallacanestro Treviso 1990-1991", "text": "Roster Benetton Pallacanestro Treviso 1990/91\nAllenatore: Petar Skansi"}
{"id": "1880904", "revid": "1522738", "url": "https://it.wikipedia.org/wiki?curid=1880904", "title": "Sitting Ducks", "text": "Sitting Ducks \u00e8 una serie animata per bambini e ragazzi, basata sull'omonimo libro del 1998 creato dal canadese Michael Bedard. \"Sitting Ducks\" \u00e8 andato in onda per la prima volta in Europa dal 13 settembre 2001 e ha poi debuttato anche in Nord America su Cartoon Network, in Australia sulla ABC e in Giappone. La serie ha avuto due stagioni, comprendenti ognuna 13 episodi (ogni episodio formato a sua volta da due storie), con l'ultima puntata mandata in onda il 5 luglio del 2003. La prima stagione \u00e8 stata trasmessa in chiaro su Italia 1 dal 15 marzo 2003 e in replica sul canale del digitale terrestre Boing, che dal 13 luglio 2010 ha iniziato la trasmissione in prima TV della seconda stagione.\nL'edizione italiana \u00e8 curata da Ludovica Bonanome per Mediaset. Il doppiaggio \u00e8 stato eseguito da La BiBi.it con la collaborazione della Merak Film, sotto la direzione di Novella Marcucci e Graziano Galoforo (per la parte svolta dalla Merak Film)\nAmbientazione.\nLe vicende si svolgono nello sfondo urbano di Qua Qua City (\"Ducktown\") e sono incentrate su un'anatra di nome Bill e sul suo migliore amico, Aldo, un enorme coccodrillo proveniente dalla citt\u00e0 vicina di Coccodrilia (\"Swampwood\"), sulla sponda opposta del lago.\nL'amicizia tra Bill ed Aldo \u00e8 decisamente inusuale, dal momento che le anatre sono uno dei cibi preferiti dai coccodrilli. Per questo Bill non osa avventurarsi a Coccodrilia mentre \u00e8 Aldo a venire in visita a Qua Qua City, tenendo per\u00f2 a freno il suo naturale istinto predatorio nei confronti delle anatre mentre la coppia se ne va in giro sullo scooter di Bill.\nI due amici si ritrovano cos\u00ec a fronteggiare spesso situazioni ed avventure divertenti, talora surreali, generalmente caratterizzate da un umorismo elegante e da dialoghi spiritosi."}
{"id": "1880905", "revid": "1442080", "url": "https://it.wikipedia.org/wiki?curid=1880905", "title": "Marcella Rovena", "text": "Biografia.\nSin da giovane frequenta piccole compagnie teatrali locali, per poi passare a recitare con Dina Galli e Antonio Gandusio. Si fa notare da Mario Mattoli che la scrittura per i suoi spettacoli di variet\u00e0 \"Za-Bum\", approdando successivamente alle compagnie teatrali della capitale.\nEra sposata col critico cinematografico Ermanno Contini.\nIl cinema.\nAll'inizio degli anni trenta debutta sul grande schermo, con il regista Nunzio Malasomma che la dirige nel film \"La telefonista\" (1932), dove ha la possibilit\u00e0 di lavorare con Isa Pola, Luigi Cimara e Sergio Tofano.\nSar\u00e0 l'inizio di una lunga attivit\u00e0 come caratterista, con oltre 60 pellicole cinematografiche, che la vedranno recitare sino alla fine degli anni sessanta.\nLavorer\u00e0 con i maggiori registi italiani tra cui Visconti, De Sica, Rossellini e Germi.\nIl doppiaggio.\nDotata di un timbro di voce marcato e severo, viene scelta da alcuni direttori di doppiaggio, per dare la voce ad alcune attrici americane del periodo come Eve Arden, Kay Francis, Claudette Colbert, Claire Trevor, Barbara Stanwyck. Tra le attrici italiane doppiate figura un'esordiente Anna Magnani nel film \"La principessa Tarakanova\".\nQuella di doppiatrice rimarr\u00e0 l'attivit\u00e0 prevalente insieme a quella cinematografica."}
{"id": "1880908", "revid": "767487", "url": "https://it.wikipedia.org/wiki?curid=1880908", "title": "Bartolomeo Cordans", "text": "Biografia.\nAll'et\u00e0 di sedici anni entra nell'Ordine dei minori osservanti di San Francesco, ma nel 1724 abbandona i francescani per diventare sacerdote secolare.\nInizialmente Cordans svolge le mansioni di musicista presso la parrocchia veneziana di S.Giacomo di Rialto suonando l'organo e insegnando canto ai chierici.\nIn seguito, a partire dal 1728 comincia a comporre melodrammi andati in scena nei teatri veneziani.\nPurtroppo, le partiture delle sue opere (\"Ormisda\" 1728, \"La generosit\u00e0 di Tiberio\" 1729, \" La Silvia\" 1730, \"Romilda\" 1731, \"La Rodelinda\" 1732) sono andate perdute.\nRimangono solamente i libretti superstiti a testimoniare la sua attivit\u00e0 teatrale.\nAlla Biblioteque Nationale di Parigi si trova l'unico frammento musicale superstite di un'opera scritta da Cordans: un duetto della \"Romilda\".\nLa sua attivit\u00e0 di musicista nella citt\u00e0 lagunare si completa nel 1733 con una breve esperienza in qualit\u00e0 di maestro di coro sostituto all'Ospedaletto, uno dei quattro ospedali veneziani.\nNel 1735 concorre all'incarico di maestro di cappella del Duomo di Udine, e nel mese di giugno ottiene l'importante impiego che manterr\u00e0 fino alla morte.\nDopo la nomina, Cordans si mette immediatamente al lavoro per rilanciare la cappella musicale udinese che, dopo la rinuncia del maestro mantovano Paolo Benedetto Bellinzani avvenuta nel 1721, aveva subito un periodo di decadimento.\nI repertori vengono rinnovati, Cordans compone per i suoi cantori una imponente quantit\u00e0 di messe, inni, mottetti, salmi, litanie ed altri brani di genere sacro, sia nelle forme a cappella che concertate, avvalendosi per le celebrazioni pi\u00f9 solenni di un'orchestra arricchita da oboe, flauti, trombe e corni.\nA Udine Cordans abbandona definitivamente il genere melodrammatico per concentrarsi esclusivamente sulla musica sacra.\nIl suo repertorio strumentale si limita a 24 sonate per due violini e basso continuo, una sonata per violino e organo e alcuni brani per organo solo.\nDue giorni prima di morire, Cordans fa dono di un suo ritratto e della quasi totalit\u00e0 della sua produzione sacra ai Deputati di Udine.\nMuore il 14 maggio 1757 e viene sepolto nella chiesa udinese di S.Francesco della Vigna (chiesa che sar\u00e0 demolita nella seconda met\u00e0 dell'Ottocento). La cerimonia funebre viene officiata dai padri francescani.\nCuriosit\u00e0.\nSebbene la quasi totalit\u00e0 delle opere di Cordans sia ancora inedita, nella seconda met\u00e0 dell'Ottocento alcune sue composizioni a cappella hanno ottenuto una discreta diffusione grazie ad alcune stampe italiane ed estere. Pi\u00f9 recentemente sono stati riscoperti anche i suoi brani per organo.\nL'opera pi\u00f9 conosciuta di Bartolomeo Cordans \u00e8 il \"Requiem\", composto nel 1738, della cui partitura Cordans fa dono al Capitolo di Cividale del Friuli ed \u00e8 conservato oggi nell'archivio di Stato di Udine.\nIl \"Requiem\" \u00e8 stato inciso dal Coro Polifonico di Ruda nel 1998.\nNel 1994 il Gruppo Corale Bartolomeo Cord\u00e0ns di Colugna (UD) ha eseguito in prima esecuzione assoluta presso il teatro Luigi Bon di Colugna (Ud) una selezione delle opere sacre pi\u00f9 significative del Cord\u00e0ns:\nNel 1999 il concerto \u00e8 stato replicato sempre a cura del Gruppo Corale Bartolomeo Cordans presso la chiesa parrocchiale di Branco di Tavagnacco (Ud) con l'aggiunta del brano Salve Regina (tenore e archi)."}
{"id": "1880909", "revid": "124379973", "url": "https://it.wikipedia.org/wiki?curid=1880909", "title": "Rocco Carbone", "text": "Biografia.\nOriginario di Cosoleto (Reggio Calabria) si laurea in lettere a Roma presso l'Universit\u00e0 degli Studi La Sapienza, con una tesi su \"I Malavoglia\" di Verga e vince un dottorato di ricerca presso l'Universit\u00e0 di Parigi I Panth\u00e9on-Sorbonne.\nSi dedica quindi con fortuna alla critica letteraria per poi approdare, poco pi\u00f9 che trentenne, alla narrativa. Nel 1993 esordisce con il romanzo \"Agosto\", nel quale si caratterizza subito per una prosa lucida e straniante.\nNel 1996 viene pubblicato \"Il comando\", seguito nel 1998 da \"L'Assedio\", nel 2002 da \"L'Apparizione\" e nel 2005 da \"Libera i miei nemici\", sofferta analisi psicologica che declina il tema del terrorismo con quello pi\u00f9 privato di un complesso rapporto tra fratelli.\nPubblica articoli e racconti sulle riviste \"Nuovi Argomenti\", \"Linea d'ombra\", \"Paragone\" e \"L'indice\". Collabora alla \"Repubblica\", \"L'Unit\u00e0\" e a \"Il Messaggero\".\nUna precisa scelta etica lo aveva portato nel 1998 alla decisione di rinunciare alla carriera universitaria per insegnare presso la scuola femminile del carcere romano di \"Rebibbia\", un'esperienza che lo coinvolger\u00e0 profondamente, e che in parte emerger\u00e0 anche nei suoi romanzi.\nMentre sta preparando l'uscita del suo ultimo lavoro, \"Per il tuo bene\", muore a Roma in un incidente stradale a bordo della sua moto nella notte tra il 17 e il 18 luglio 2008. Il romanzo uscir\u00e0 poi postumo nel 2009.\nDopo la scomparsa di Carbone, furono gli scrittori Paolo Di Paolo ed Emanuele Trevi a riordinarne gli archivi e la biblioteca e a pubblicare le opere ancora inedite. A dieci anni dalla scomparsa, lo scrittore \u00e8 stato commemorato (giugno 2018) presso l'Istituto di Cultura Italiana di Londra con la partecipazione e le testimonianze di Di Paolo e Trevi.\nA lui e alla scrittrice Pia Pera \u00e8 dedicato il libro di Emanuele Trevi, \"Due vite\", edito da Neri Pozza, vincitore del Premio Strega 2021."}
{"id": "1880912", "revid": "767487", "url": "https://it.wikipedia.org/wiki?curid=1880912", "title": "Pallacanestro Treviso 1991-1992", "text": "Roster Benetton Pallacanestro Treviso 1991/92\nAllenatore: Petar Skansi"}
{"id": "1880914", "revid": "17566898", "url": "https://it.wikipedia.org/wiki?curid=1880914", "title": "Animeclick", "text": ""}
{"id": "1880917", "revid": "757396", "url": "https://it.wikipedia.org/wiki?curid=1880917", "title": "Pallacanestro Treviso 1992-1993", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 1992-1993.\nStagione.\nLa stagione 1992-1993 della Pallacanestro Treviso sponsorizzata Benetton, \u00e8 la 9\u00aa nel massimo campionato italiano di pallacanestro, la Serie A1.\nRoster.\n\"Aggiornato al 13 dicembre 2021.\""}
{"id": "1880924", "revid": "155136", "url": "https://it.wikipedia.org/wiki?curid=1880924", "title": "Deificazione", "text": ""}
{"id": "1880929", "revid": "767487", "url": "https://it.wikipedia.org/wiki?curid=1880929", "title": "Pallacanestro Treviso 1993-1994", "text": "Roster Benetton Pallacanestro Treviso 1993/94\nAllenatore: Fabrizio Frates"}
{"id": "1880933", "revid": "767487", "url": "https://it.wikipedia.org/wiki?curid=1880933", "title": "Pallacanestro Treviso 1994-1995", "text": "Roster Benetton Pallacanestro Treviso 1994/95\nAllenatore: Mike D'Antoni"}
{"id": "1880934", "revid": "62244", "url": "https://it.wikipedia.org/wiki?curid=1880934", "title": "Bluebeard", "text": ""}
{"id": "1880938", "revid": "767487", "url": "https://it.wikipedia.org/wiki?curid=1880938", "title": "Pallacanestro Treviso 1995-1996", "text": "Benetton Pallacanestro Treviso 1995/96\nAllenatore: Mike D'Antoni"}
{"id": "1880940", "revid": "767487", "url": "https://it.wikipedia.org/wiki?curid=1880940", "title": "Pallacanestro Treviso 1996-1997", "text": "Benetton Pallacanestro Treviso 1996/97\nAllenatore: Mike D'Antoni"}
{"id": "1880941", "revid": "2034231", "url": "https://it.wikipedia.org/wiki?curid=1880941", "title": "Frank B. Willis", "text": "Biografia.\nNato in una fattoria nei pressi della citt\u00e0 di Lewis Center, in Ohio, Willis era figlio di un veterano della guerra d'indipendenza americana, Vermont Willis, e di sua moglie, Lavinia Willis. Willis si laure\u00f2 all'Universit\u00e0 dell'Ohio Nordoccidentale nel 1894. Dopo aver insegnato in quest'istituto per dodici anni, Willis fu ammesso al mondo politico e inizi\u00f2 a modificare ed emanare leggi. Fece parte della Casa dei Rappresentativi dell'Ohio dal 1900 al 1904 nello stesso tempo nel quale insegnava all'universit\u00e0 e fu eletto membro della Casa dei Rappresentativi statunitense nel 1910, mantenendo questo ruolo tra il 1910 e il 1915. Eletto Governatore dell'Ohio nel 1914, rimase in carica dal 1914 al 1917, ma, quando si ricandid\u00f2, non fu rieletto, in quanto fu battuto da James M. Cox.\nDopo aver candidato Warren G. Harding nel 1920 alla Convenzione Repubblicana Nazionale, Willis fu eletto al Senato statunitense sostituendo Harding. Durante la sua carriera da senatore, Willis fu il Presidente del comitato del Senato sulle possessioni territoriali e insulari, come l'Alaska, le isole Hawaii, le Filippine e Porto Rico, dal 1923 al 1928.\nWillis mor\u00ec il 30 marzo 1928 all'et\u00e0 di 56 anni. Fu sepolto al Cimitero di Oak Grove. Le carte ufficiali di Willis furono donate all'Ohio Historical Society."}
{"id": "1880942", "revid": "6340", "url": "https://it.wikipedia.org/wiki?curid=1880942", "title": "Saga di Hr\u00f3lfr Kraki", "text": ""}
{"id": "1880944", "revid": "244508", "url": "https://it.wikipedia.org/wiki?curid=1880944", "title": "Musei Provinciali dell'Alto Adige", "text": ""}
{"id": "1880950", "revid": "767487", "url": "https://it.wikipedia.org/wiki?curid=1880950", "title": "Pallacanestro Treviso 1997-1998", "text": "Benetton Pallacanestro Treviso 1997/98\nAllenatore: \u017deljko Obradovi\u0107"}
{"id": "1880957", "revid": "212348", "url": "https://it.wikipedia.org/wiki?curid=1880957", "title": "Prince Valiant", "text": ""}
{"id": "1880959", "revid": "235890", "url": "https://it.wikipedia.org/wiki?curid=1880959", "title": "Risposta spettrale", "text": ""}
{"id": "1880961", "revid": "767487", "url": "https://it.wikipedia.org/wiki?curid=1880961", "title": "Pallacanestro Treviso 1998-1999", "text": "Roster Benetton Pallacanestro Treviso 1998/99\nAllenatore: \u017deljko Obradovi\u0107"}
{"id": "1880963", "revid": "767487", "url": "https://it.wikipedia.org/wiki?curid=1880963", "title": "Pallacanestro Treviso 1999-2000", "text": "Benetton Pallacanestro Treviso 1999/2000\nAllenatore: Piero Bucchi"}
{"id": "1880966", "revid": "110993432", "url": "https://it.wikipedia.org/wiki?curid=1880966", "title": "Duca di Suffolk", "text": "Duca di Suffolk \u00e8 un titolo nobiliare creato tre volte nella storia dell'Inghilterra e appartenente alla par\u00eca d'Inghilterra. \nLa terza creazione del titolo fu per Henry Grey, III marchese del Dorset, nel 1551, fino a quel momento il duca aveva anche il titolo di \"barone Ferrers di Groby\" (1300) ma entrambi i titoli decaddero quando il duca fu privato dei suoi diritti tramite il cosiddetto \"Bill of attainder\" nel 1554.\nMarchesi di Suffolk (1444).\n\"Titoli sussidiari: Conte di Suffolk (1385), Conte di Pembroke (1447)\"\nDuchi di Suffolk, prima creazione (1448).\n\"Titoli sussidiari: Marchese di Suffolk (1444), Conte di Suffolk (1385), Conte di Pembroke (1447)\"\nDuchi di Suffolk, terza creazione (1551).\n\"Titoli sussidiari: Marchese di Dorset (1475), Barone Ferrers di Groby (1300), Barone Harington (1324), Barone Bonville (1449)\"\nNota.\nSuccessivamente il titolo fu nuovamente creato come conte di Suffolk, IV creazione."}
{"id": "1880969", "revid": "767487", "url": "https://it.wikipedia.org/wiki?curid=1880969", "title": "Pallacanestro Treviso 2000-2001", "text": "Benetton Pallacanestro Treviso 2000/01\nAllenatore: Piero Bucchi"}
{"id": "1880971", "revid": "287204", "url": "https://it.wikipedia.org/wiki?curid=1880971", "title": "George Gruntz", "text": "\u00c8 conosciuto per i suoi lavori con artisti fra i quali Phil Woods, Rahsaan Roland Kirk, Don Cherry, Chet Baker, Art Farmer, Dexter Gordon, Johnny Griffin e Mel Lewis. Dal 1972 al 1994 ha curato la direzione artistica del JazzFest Berlin. George Gruntz era anche un acclamato compositore e arrangiatore e lavorava a molte commissioni provenienti da altrettante numerose orchestre. Da molti \u00e8 ricordato anche per aver fondato e diretto la \"George Gruntz Concert Jazz Band\"."}
{"id": "1880973", "revid": "1543377", "url": "https://it.wikipedia.org/wiki?curid=1880973", "title": "Vietnamiti a Taiwan", "text": "I vietnamiti di Taiwan, in pinyin \u5728\u53f0\u8d8a\u5357\u4eba (\"Zaitai Yuenanren\") ed in vietnamita Ng\u01b0\u1eddi Vi\u1ec7t t\u1ea1i \u00d0\u00e0i Loan, sono le persone di origine o nazionalit\u00e0 vietnamita che vivono e lavorano in Taiwan: rappresentano una delle comunit\u00e0 straniere pi\u00f9 consistenti in termini numerici presenti sull'isola.\nI vietnamiti presenti a Taiwan sono stati stimati nel 2006 in 80.000 persone, pari al 21% del totale di lavoratori stranieri presenti sull'isola ed al 29% dei vietnamiti residenti all'estero: di questi, i tre quarti hanno trovato impiego come collaboratori domestici, mentre il restante quarto \u00e8 costituito quasi completamente da impiegati in fabbriche e cantieri.\nLa met\u00e0 circa (42%) dei vietnamiti presenti a Taiwan si concentrano nell'area di Taipei e Taoyuan.\nPresenza di vietnamiti a Taiwan.\nFin dal 1999, anno in cui il ministero degli esteri taiwanese approv\u00f2 degli atti per l'accoglienza di lavoratori provenienti dal Viet Nam, cominciarono ad arrivare numeri significativi di donne vietnamite interessate a lavorare come domestiche: nel giro di quattro anni, il numero di vietnamiti presenti sull'isola crebbe di quindici volte (da 2634 a 40.397 individui censiti), catapultando i vietnamiti al secondo posto fra i lavoratori domestici stranieri per numero, dopo i filippini e prima degli indonesiani. Ci\u00f2 significava che un terzo dei domestici taiwanesi era vietnamita di nascita.\nI vietnamiti vennero in seguito preferiti ai filippini poich\u00e9 questi ultimi, a causa della loro buona conoscenza dell'inglese, potevano facilmente cercare lavori pi\u00f9 remunerativi al di fuori della casa in cui lavoravano, mentre i vietnamiti, dal livello d'istruzione molto pi\u00f9 basso, raramente potevano fare carriera nella societ\u00e0 taiwanese, accontentandosi del posto come domestici per il quale erano emigrati dal loro paese.\nA partire dal 2004, il numero di vietnamiti immigrati a Taiwan era di circa 38.000 l'anno: l'isola era (e rimane) la seconda meta preferita per l'immigrazione vietnamita, dopo la Malaysia e prima del Laos. All'attivit\u00e0 come collaboratori domestici si affianc\u00f2 l'attivit\u00e0 infermieristica.\nL'ingente numero d'immigrati spinse il Ministero degli Esteri taiwanese a chiedere il congelamento dell'immigrazione dal Paese, in modo tale da prendere accordi con l'autorit\u00e0 vietnamita vigente sui lavoratori all'estero: nei due anni seguenti, fu steso un piano che prevedeva una rinegoziazione dei contratti di lavoro, estendendo la loro durata da tre a sei anni ed aumentando la quantit\u00e0 di depositi richiesti.\nIl fenomeno del matchmaking.\nIl fenomeno del matchmaking, ossia la ricerca di un \"partner\" su chat apposite oppure tramite agenzie virtuali, \u00e8 assai diffuso in Viet Nam nonostante il governo l'abbia dichiarato illegale: si calcola che attorno alle 120.000 persone, in massima parte donne della parte meridionale del Paese (in particolare da Ho Chi Minh, col 54% del totale), abbiano trovato un marito taiwanese tramite questo sistema.\nIl 49% dei matrimoni misti a Taiwan \u00e8 costituito dall'unione di un taiwanese ed una vietnamita, cos\u00ec che le vietnamite costituiscono l'85% annuo dei cittadini che ricevono la cittadinanza taiwanese: la donna ha un'et\u00e0 media di 25 anni, mentre lo sposo ne ha solitamente dieci in pi\u00f9; il 73% delle donne che utilizzano il matchmaking per trovare marito a Taiwan sono di etnia Kinh, mentre le rimanenti hanno origine cinese.\nPer evitare l'eccessiva espansione del fenomeno e la sua degenerazione (donne che sposano mariti sconosciuti per sfuggire alla miseria del proprio Paese), il governo vietnamita ha varato fra il 2002 ed il 2005 una serie di norme mirate alla regolamentazione matrimoni misti: ad esempio, i matrimoni con differenza troppo netta d'et\u00e0 fra gli sposi o fra individui parlanti lingue diverse sono stati proibiti.\nAnche il governo taiwanese ha rilasciato una normativa simile ai matrimoni per scoraggiare l'immigrazione a fini sponsali, imponendo un limite massimo giornaliero di rilascio di 20 visti matrimoniali al giorno Dal 2007, il numero delle nuove spose \u00e8 calato da un picco di circa 14.000 l'anno a circa un terzo.: con questa comunione d'intenti fra i due governi, il numero di matrimoni misti fra taiwanesi e vietnamite \u00e8 crollato da circa 14.000 annui a meno di 4.000 nel 2007.\nRimangono tuttavia un numero imprecisato (stime dell'Alto Commissariato delle Nazioni Unite per i Rifugiati parlano di almeno 3000 persone) di donne che, in seguito al divorzio dai loro mariti taiwanesi, hanno perso sia il passaporto taiwanese che quello vietnamita, rinunciando al primo per ritornare al proprio Paese d'origine: i loro figli, ricevendo unicamente la cittadinanza taiwanese, sono impossibilitati a frequentale le scuole pubbliche vietnamite."}
{"id": "1880974", "revid": "757396", "url": "https://it.wikipedia.org/wiki?curid=1880974", "title": "Pallacanestro Treviso 2001-2002", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2001-2002.\nStagione.\nLa stagione 2001-2002 della Pallacanestro Treviso sponsorizzata Benetton, \u00e8 la 18\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise che le societ\u00e0 italiane potevano tesserare fino a sette giocatori stranieri, con anche la caduta della distinzione tra giocatori comunitari ed extracomunitari.\nRoster.\n\"Aggiornato al 14 dicembre 2021.\""}
{"id": "1880976", "revid": "83531", "url": "https://it.wikipedia.org/wiki?curid=1880976", "title": "George Gruntz Concert Jazz Band", "text": ""}
{"id": "1880978", "revid": "767487", "url": "https://it.wikipedia.org/wiki?curid=1880978", "title": "Barbabl\u00f9 (film 1972)", "text": "Barbabl\u00f9 (\"Bluebeard\") \u00e8 un film del 1972 diretto da Edward Dmytryk e firmato per il mercato italiano dall'assistente alla regia Luciano Sacripanti. Scritto da Ennio De Concini e Maria Pia Fusco, il film rielabora in chiave psicologica la fiaba di Charles Perrault, ambientandola nella Germania dell'avvento Nazista.\nTrama.\nAnne, la splendida moglie americana dell'aristocratico barone von Sepper - noto per la tonalit\u00e0 bluastra della sua barba e per la passione per le donne - scopre un antro segreto nel castello di suo marito, nel quale sono congelati i corpi delle sue precedenti mogli. Quando Anne chiede spiegazioni al marito, questi le risponde che ha trovato una facile e rapida alternativa al divorzio.\nProduzione.\nRichard Burton \u00e8 Barbabl\u00f9. Le sue sette mogli sono Raquel Welch, Virna Lisi, Agostina Belli, Maril\u00f9 Tolo, Nathalie Delon, Karin Schubert e Joey Heatherton.\nLa musica \u00e8 di Ennio Morricone. Le riprese sono state effettuate a Budapest."}
{"id": "1880985", "revid": "757396", "url": "https://it.wikipedia.org/wiki?curid=1880985", "title": "Pallacanestro Treviso 2002-2003", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2002-2003.\nStagione.\nLa stagione 2002-2003 della Pallacanestro Treviso sponsorizzata Benetton, \u00e8 la 19\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a quattro, con anche la reintroduzione della distinzione tra giocatori comunitari ed extracomunitari.\nRoster.\n\"Aggiornato al 9 dicembre 2021.\""}
{"id": "1880988", "revid": "757396", "url": "https://it.wikipedia.org/wiki?curid=1880988", "title": "Pallacanestro Treviso 2003-2004", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2003-2004.\nStagione.\nLa stagione 2003-2004 della Pallacanestro Treviso sponsorizzata Benetton, \u00e8 la 20\u00aa nel massimo campionato italiano di pallacanestro, la Serie A.\nRoster.\n\"Aggiornato al 22 dicembre 2021.\""}
{"id": "1880996", "revid": "757396", "url": "https://it.wikipedia.org/wiki?curid=1880996", "title": "Pallacanestro Treviso 2004-2005", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2004-2005.\nStagione.\nLa stagione 2004-2005 della Pallacanestro Treviso sponsorizzata Benetton, \u00e8 la 21\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a tre.\nRoster.\n\"Aggiornato al 22 dicembre 2021.\""}
{"id": "1880997", "revid": "729019", "url": "https://it.wikipedia.org/wiki?curid=1880997", "title": "Miles Stapleton-Fitzalan-Howard, XVII duca di Norfolk", "text": "Biografia.\nInfanzia.\nMiles Fitzalan-Howard era il maggiore dei figli di Bernard Fitzalan-Howard, III barone Howard di Glossop e di sua moglie, Mona Stapleton, XI baronessa Beaumont\nGiovinezza.\nIl giovane Miles venne educato presso l'Ampleforth College ed il Christ Church, per poi entrare nel corpo delle Grenadier Guards del British Army nel 1937 rimanendovi per i successivi trent'anni e grazie al quale combatt\u00e9 durante la Seconda Guerra Mondiale, raggiungendo infine il grado di Maggior generale.\nNel periodo della guerra, egli combatt\u00e9 sui fronti francese, nord-africano, italiano (in Sicilia) ed ottenne la Military Cross in riconoscenza al valore dimostrato nell'attraversare delle strade minate coi propri uomini, a piedi e sotto il fuoco nemico. In occasione della sua morte il settimanale \"The Independent\" gli dedic\u00f2 una frase di commiato: \"Chiunque pu\u00f2 essere il duca di Norfolk, ma noi siamo orgogliosi di quella medaglia.\"\nMatrimonio.\nMiles spos\u00f2 Anne Mary Teresa Constable-Maxwell ed ebbero due figli e tre figlie.\nBarone di Beaumont e Glossop.\nIl duca eredit\u00f2 la Baronia di Beaumont da sua madre Mona Fitzalan-Howard, XI Baronessa Beaumont nel 1971, la baronia Howard di Glossop dal padre, Bernard Fitzalan-Howard, III Barone Howard di Glossop, l'anno dopo.\nDuca di Norfolk.\nEredit\u00f2 il titolo di Duca di Norfolk dal defunto cugino di secondo grado nel 1975: a questo titolo si lega quello di Great Officer of State e Conte Maresciallo, che lo rendono una figura di primo piano in occasioni ufficiali. Divenne inoltre per ereditariet\u00e0 giudice nella Corte di cavalleria e capo del Collegio degli araldi, quindi responsabile per l'araldica in Inghilterra, Galles ed una parte del Commwealth britannico, tra cui l'Australia.\nI duchi di Norfolk sono rimasti cattolici nell'Inghilterra anglicana per oltre trecento anni. Il duca, come maggior Pari cattolico del Regno Unito ha rappresentato la Regina all'intronizzazione di Papa Giovanni Paolo I e Papa Giovanni Paolo II ed al funerale del primo di questi.\nUltimi anni.\nEgli venne nominato quindi capo della missione britannica presso le forze russe in Germania nel 1957 e comandante della 70\u00aa brigata (King's African Rifles e del Kenya Regiment) nel 1961, poco prima dell'indipendenza del Kenya. Egli fu dunque General Officer Commanding della 1st Armoured Division nel 1963, Direttore dell'Intelligence del Ministero della difesa inglese per poi ritirarsi nel 1967.\nDiscendenza.\nLord Norfolk e Anne Mary Teresa Constable-Maxwell ebbero due figli e tre figlie:"}
{"id": "1880999", "revid": "37401", "url": "https://it.wikipedia.org/wiki?curid=1880999", "title": "Galli Insubri", "text": ""}
{"id": "1881001", "revid": "3115", "url": "https://it.wikipedia.org/wiki?curid=1881001", "title": "Emil Adam", "text": "Biografia.\nFiglio del pittore di animali Benno Adam e allievo di suo zio il pittore Franz Adam, dipinse soprattutto soggetti con cavalli, cavalieri e scene di caccia."}
{"id": "1881002", "revid": "287204", "url": "https://it.wikipedia.org/wiki?curid=1881002", "title": "24 Ore di Le Mans 1972", "text": "La 40\u00aa edizione della 24 Ore di Le Mans si \u00e8 svolta il 10 e 11 giugno 1972 sul Circuit de la Sarthe ed era aperta alle vetture sport appartenenti al Gruppo 5 (suddivise nelle classi \"fino a 2 litri\" e \"fino a 3 litri\"), alle Gran Turismo Speciali appartenenti al Gruppo 4(suddivise nelle classi \"fino a 2,5 litri\", \"fino a 5 litri\" e \"oltre 5 litri\") e alle vetture Turismo Speciale appartenenti al Gruppo 2. Questa gara \u00e8 la 9\u00aa manche del Campionato del mondo sportprototipi 1972 (WSC - World Sportscar Championship).\nContesto.\nIl tracciato fu nuovamente modificato con l'inserimento di una serie di curve tra \"Arnage\" e la \"chicane Ford\" allo scopo di evitare il pericolosissimo tratto di \"Maison Blanche\" che correva in mezzo alle case. Queste cinque curve verranno in seguito denominate \"curve Porsche\", mentre contemporaneamente la \"chicane Ford\" fu raddoppiata per facilitare la creazione di una nuova entrata della pit-lane.\nNel 1972 i motori 5 litri vennero banditi dal campionato del mondo e quindi da Le Mans. Ci\u00f2 lasci\u00f2 il campo aperto alle migliori auto con motore 3 litri derivato dalla F1. Ferrari e Matra erano le favorite ma avevano priorit\u00e0 differenti. La Matra ridusse la sua partecipazione nelle gare di durata per concentrarsi su \"Le Mans\", mentre la Ferrari prefer\u00ec competere per il campionato del mondo e saltare Le Mans, poich\u00e9 la 312 PB ispirata alla F1 era ottimizzata per le gare di 1000\u00a0km e le prove al banco motori avevano evidenziato preoccupanti rotture: il motore non aveva superato la 14\u00aa ora di test.\nCi\u00f2 diede alla Matra il ruolo di favorita per la 24 ore, con quattro auto iscritte: 3 nuovissime Matra 670 progettate e costruite specificamente per correre a Le Mans (di cui una a \"Coda Corta\" per Henri Pescarolo e Graham Hill) e una vecchia ma aggiornata Matra 660 per Jean-Pierre Jabouille e David Hobbs. Esse affrontarono un'opposizione composta principalmente da tre Alfa Romeo 33 TT3, due Lola T280 semiufficiali iscritte dalla scuderia di Jo Bonnier, e una Porsche 908 coup\u00e9 LH privata, iscritta da Reinhold Joest. Quest'ultima era simile alla vettura che giunse seconda nel 1969 ed era considerata ormai vecchia e poco potente e competitiva.\nLe Alfa-Romeo apparvero a Le Mans nella loro configurazione ad alta deportanza per le 1000\u00a0km, mentre l'affidabilit\u00e0 del Ford Cosworth DFV che spingeva le due Lola dell\"Ecurie Bonnier Svizzera\" e la \"Duckhams LM\" dei britannici Alain de Cadenet e Chris Craft (una vettura autocostruita con la collaborazione dalla Brabham) era alquanto dubbia per una gara lunga 24 ore.\nGara.\nSin dalla partenza, la Matra di Beltoise/Amon prese il comando, imponendo immediatamente un ritmo molto sostenuto. Sfortunatamente, all'inizio del terzo giro, il suo V12 ammutol\u00ec conseguentemente ad un guasto meccanico, provocando il panico tra i piloti ed i tecnici Matra, i quali decisero di rallentare il ritmo di gara nelle fasi iniziali, nell'attesa di capire quale fosse la causa del cedimento. Questo permise alle Lola di Jo Bonnier e Hugues de Fierlant di prendere la testa senza incontrare alcuna resistenza da parte delle vetture francesi, almeno fino a quando non cominci\u00f2 a piovere dopo la prima mezz'ora di corsa. Bonnier per\u00f2, venne rallentato da uno pneumatico forato che gli aveva danneggiato tutto la parte anteriore della carrozzeria e, dopo i primi pit-stop, all'imbrunire le Matra restanti erano nuovamente al comando, in prima e seconda posizione.\nNutrendo dei dubbi circa la reale affidabilit\u00e0 delle vetture francesi, Jo Bonnier decise di continuare a pressare le Matra, nel tentativo di indurle alla rottura o, quantomeno, all'errore. Bonnier, nella sua rincorsa, stabil\u00ec il nuovo record sul giro all'inizio della sera, mentre l'altra Lola ruppe il cambio, e fu costretta al ritiro.\nAlle 22:00 la classifica vedeva in testa le Matra davanti al terzetto Alfa Romeo e alla 908LH di Joest\nDe Cadenet e Craft erano sorprendentemente al decimo posto con la loro vettura autocostruita, ma Graham Hill, forzando il ritmo, riusc\u00ec a portarsi in testa con la sua Matra verso la mezzanotte.\nDurante la notte le posizioni si mantennero stabili, con le Matra in testa e le quattro Alfa Romeo al loro seguito, con Craft e de Cadenet saliti al settimo posto, mentre tra le GT il ritmo era dettato dalle varie \"Ferrari Daytona\".\nAll'alba le Matra 670 si scambiarono nuovamente le posizioni, le Alfa erano alle prese con le difficolt\u00e0 della trasmissione e la 908 di Joest/Weber/Casoni era quinta e sembrava invece non mostrare inconvenienti. La Lola T280 di Bonnier era ancora l\u00ec, con un DFV V8 in sorprendente salute, mentre alcuni incidenti provocarono soste ai box inattese e lasciarono in pista solo otto auto. La Lola, ispirata ad una monoposto di F1, stava andando molto forte nel primo mattino, tornando ad incalzare le vetture francesi. Poco prima delle 8:30 la Lola di Bonnier si apprest\u00f2 a doppiare la Ferrari 365 GTB/4 iscritta dalla \"Scuderia Filipinetti\" e pilotata in quel momento da Florian Vetsch, un gentleman, nei pressi della curva Indianapolis. Vetsch, maldestramente, cerc\u00f2 di favorire il sorpasso della pi\u00f9 veloce Lola, ma accidentalmente scelse la medesima traiettoria sulla quale Bonnier si spost\u00f2. La Lola, urtando non si sa se la stessa Ferrari di Vetsch o il guard rail a bordo pista, decoll\u00f2 letteralmente, finendo nel bosco ai margini del circuito e distruggendosi nel violentissimo impatto con gli alberi. Bonnier, al volante della vettura, mor\u00ec sul colpo.\nIl tragico incidente port\u00f2 ad un'interruzione di due ore della gara, indispensabile per la rimozione dei resti della vettura e del pilota.\nQuesta tragedia, comunque, lasci\u00f2 le Matra senza serie rivali. Nonostante un pit-stop imprevisto l'auto di Ganley e Cevert era ancora in testa, quando il pilota neozelandese venne colpito nella coda da una Chevrolet Corvette. Ci\u00f2 diede il comando a Pescarolo e Hill. La Matra 660 di Hobbs/Jabouille, invece, si ferm\u00f2 con problemi alla trasmissione.\nLa Matra 670 \"Coda Corta\" guidata da Pescarolo e Hill ottenne dunque la prima posizione, mantenuta poi fino alla bandiera a scacchi, mentre la 670 \"Coda Lunga\" di Fran\u00e7ois C\u00e9vert e Howden Ganley ottenne un meritato secondo posto. Questa fu la prima vittoria di un'auto francese fin dal 1950 e rese Graham Hill il primo e finora unico pilota a vincere la \"Triple Crown\" costituita da 500 miglia di Indianapolis, 24 ore di Le Mans e Campionato del Mondo di Formula Uno (compreso il Gran Premio di Montecarlo, che vinse diverse altre volte).\nEccellente, in tale contesto, la terza posizione della Porsche 908 coup\u00e9 LH (cio\u00e8 con carrozzeria a coda lunga) guidata da Reinhold Joest, Michel Weber e Mario Casoni. Sebbene ormai vetusta, la loro 908 LH (che era stata realizzata nel 1969 ed era appartenuta al \"Museo Jo Siffert\") fu resa sorprendentemente competitiva dall'ottimo lavoro svolto dal team dello stesso Joest, che riusc\u00ec a trasformare un progetto ormai datato in una vettura sufficientemente rapida da poter tenere la scia dei moderni prototipi in una gara difficile come Le Mans.\nUna piccola anticipazione, molto significativa, della straordinaria capacit\u00e0, da parte di Joest, di interpretare tatticamente una gara difficile, ricca di variabili, quale la 24 Ore di Le Mans.\nClassifica finale.\nNon Classificato.\npoich\u00e9 non ha coperto il 70% della distanza del vincitore (240 laps)"}
{"id": "1881003", "revid": "757396", "url": "https://it.wikipedia.org/wiki?curid=1881003", "title": "Pallacanestro Treviso 2005-2006", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2005-2006.\nStagione.\nLa stagione 2005-2006 della Pallacanestro Treviso sponsorizzata Benetton, \u00e8 la 22\u00aa nel massimo campionato italiano di pallacanestro, la Serie A.\nRoster.\n\"Aggiornato al 16 dicembre 2021.\""}
{"id": "1881004", "revid": "767487", "url": "https://it.wikipedia.org/wiki?curid=1881004", "title": "FA Cup 1972-1973", "text": "La FA Cup 1972-1973 \u00e8 stata la novantaduesima edizione della competizione calcistica pi\u00f9 antica del mondo. \u00c8 stata vinta dal contro il Leeds Utd."}
{"id": "1881007", "revid": "547034", "url": "https://it.wikipedia.org/wiki?curid=1881007", "title": "Pallacanestro Treviso 2006-2007", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2006-2007.\nStagione.\nLa stagione 2006-2007 della Pallacanestro Treviso sponsorizzata Benetton, \u00e8 la 23\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo che venne ridotto a sei, con anche la possibilit\u00e0 di impiegare fino a quattro giocatori extracomunitari.\nRoster.\n\"Aggiornato al 28 dicembre 2021.\""}
{"id": "1881016", "revid": "1573940", "url": "https://it.wikipedia.org/wiki?curid=1881016", "title": "Supergigante gialla", "text": "Una supergigante gialla \u00e8 una stella supergigante (classe di luminosit\u00e0 I) di classe spettrale F o G.\nNell'evoluzione stellare, la fase di supergigante gialla \u00e8 una fase intermedia tra quella di supergigante blu e quella di supergigante rossa, propria delle stelle con massa compresa tra 9-10 e 30-70 masse solari (il limite massimo dipende dalla metallicit\u00e0 della stella e, in minor parte, dalla sua velocit\u00e0 di rotazione).\nSi tratta di una fase di breve durata; per tale motivo si conoscono poche stelle appartenenti a questa categoria. Durante questa fase si registra una progressiva espansione dell'astro, come conseguenza delle mutazioni che occorrono nel nucleo della stella al termine della sua sequenza principale; cos\u00ec, una stella passa da un raggio di alcune decine di milioni di km e una temperatura di una decina di migliaia di K, all'inizio della fase, ad un raggio di alcune unit\u00e0 astronomiche ed una temperatura di circa 3000 K: la stella diviene cos\u00ec una supergigante rossa.\nPrincipali supergiganti gialle.\nUna delle principali supergiganti gialle \u00e8 Wezen, \u03b4 Canis Majoris; altri esempi, molto noti, di questo tipo stellare sono riportati nella tabella sottostante."}
{"id": "1881017", "revid": "6923", "url": "https://it.wikipedia.org/wiki?curid=1881017", "title": "William de la Pole, I duca di Suffolk", "text": "Biografia.\nWilliam era il secondo figlio di Michael de la Pole, II conte di Suffolk e di Katharine de Stafford, figlia di Hugh, II conte di Stafford, K.G.. A 19 anni fu ferito durante l'assedio di Harfleur (1415) nel corso del quale perse la vita il padre. Nello stesso anno il fratello Michael de la Pole, III conte di Suffolk fu ucciso nella battaglia di Azincourt William quindi succedette al titolo di duca di Suffolk.\nDopo la morte di Thomas Montacute, IV conte di Salisbury divenne secondo in comando delle truppe inglese nell'assedio di Orl\u00e9ans (1429); dopo la rinconquista della citt\u00e0 da parte di Giovanna d'Arco ripieg\u00f2 a Jargeau dove fu costretto ad arrendersi il 12 giugno, rimase quindi per tre anni nelle prigioni di Carlo VII fino al rilascio nel 1431.\nAl suo rientro nel Regno d'Inghilterra divenne stretto alleato del cardinale Henry Beaufort. La sua impresa pi\u00f9 rilevante di questo periodo \u00e8 la trattativa che port\u00f2 al matrimonio fra Enrico VI e Margherita d'Angi\u00f2 (1444), in seguito alla quale venne nominato marchese di Suffolk, la clausola segreta, contenuta nel contratto matrimoniale, che prevedeva la restituzione della Normandia alla Francia fu uno dei motivi della sua successiva caduta in disgrazia.\nL'11 novembre 1430, (date sul certificato) spos\u00f2 Alice (1404 - 1475, al terzo matrimonio), figlia di Thomas Chaucer di Ewelme, Kidlington, Oxfordshire, e nipote del poeta Geoffrey Chaucer e di sua moglie Philippa Roet. \nCon la morte di Humphrey di Grafton (1447) e del cardinale Beaufort, Suffolk divenne il principale sostenitore del debole sovrano Enrico VI, in un arco temporale molto breve venne nominato ciambellano e Ammiraglio d'Inghilterra oltre a diverse altre cariche. Nel 1447 venne nominato conte di Pembroke e l'anno successivo duca di Suffolk.\nNei tre anni successivi si assistette alla progressiva perdita di tutti i possedimenti inglesi nel nord della Francia e William, a causa del contratto matrimoniale di Enrico VI, ne venne ritenuto responsabile. Il 28 gennaio 1450 fu arrestato e rinchiuso nella Torre di Londra, venne esiliato per cinque anni ma nel corso del viaggio verso la Francia la sua nave fu intercettata e venne decapitato e gettato in mare. Il suo corpo venne ritrovato su una spiaggia nei pressi di Dover e portato nel Suffolk, probabilmente a Wingfield dove venne sepolto.\nIl suo unico figlio legittimo fu John de la Pole, II duca di Suffolk."}
{"id": "1881019", "revid": "1543377", "url": "https://it.wikipedia.org/wiki?curid=1881019", "title": "JazzFest Berlin", "text": "Il JazzFest Berlin (conosciuto anche come Berlin Jazz Festival) \u00e8 un festival jazz che si svolge annualmente a Berlino. Fondato nel 1964 dalla Berliner Festspiele, originariamente fu chiamato \"Berliner Jazztage\" e si svolgeva a Berlino Ovest. \u00c8 considerato uno dei festival jazz pi\u00f9 importanti del mondo."}
{"id": "1881020", "revid": "83531", "url": "https://it.wikipedia.org/wiki?curid=1881020", "title": "Berlin Jazz Festival", "text": ""}
{"id": "1881030", "revid": "125399355", "url": "https://it.wikipedia.org/wiki?curid=1881030", "title": "Ilyushin Il-62", "text": "LIlyushin Il-62 (rus. \u0418\u043b\u044c\u044e\u0448\u0438\u043d \u0418\u043b-62, \"Il'ju\u0161in Il-62\", nome in codice NATO Classic) \u00e8 un quadrigetto di linea ad ala bassa a freccia progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica negli anni sessanta.\nProdotto presso lo stabilimento della Ilyushin di Kazan', \u00e8 caratterizzato dal posizionamento delle due coppie di motori turbogetto ai lati della fusoliera e dall'impennaggio a T, e venne utilizzato principalmente in campo civile per il trasporto passeggeri su tratte a lungo raggio.\nStoria.\nSviluppo.\nNei primi anni sessanta l'Aeroflot, la compagnia aerea di bandiera sovietica, espresse un urgente bisogno di integrare la propria flotta con nuovi velivoli a lungo raggio.\nPer sopperire alla sua richiesta venne avviato lo sviluppo di un nuovo velivolo commerciale affidato all'ufficio di progettazione (OKB) 39 con l'obiettivo di equiparare in prestazioni gli equivalenti Boeing 707 e Douglas DC-8 di produzione statunitense. Nell'ottica delle politiche commerciali della compagnia sovietica il nuovo modello era destinato a ricoprire la rotta intercontinentale a lungo raggio collegando Mosca e L'Avana via Chabarovsk.\nIl primo prototipo vol\u00f2 il 3 gennaio 1963 equipaggiato con quattro turbogetti Lyulka AL-7 in sostituzione dei turbofan Kuznetsov NK-8-4. A causa della minore spinta erogata dagli AL-7 rispetto agli NK-8 il prototipo si schiant\u00f2 in decollo durante un volo di prova quando non riusc\u00ec a staccarsi dalla pista per tempo e urt\u00f2 una recinzione.\nNel 1971 vol\u00f2 per la prima volta la versione Il-62M dotata di turbofan Solov'\u00ebv D-30KU e di altre modifiche aerodinamiche; nel 1978 questa versione venne sviluppata nell'Il-62MK con capacit\u00e0 passeggeri e peso massimo al decollo incrementati.\nLa produzione ha smesso di procedere regolarmente nel 1993 e l'ultima cellula, appartenente a un esemplare destinato al governo del Sudan, \u00e8 stata assemblata nel 2004. In totale sono stati prodotti 292 esemplari inclusi i prototipi ma 3 sono rimasti invenduti presso l'impianto di produzione. L'ultimo esemplare consegnato \u00e8 stato venduto nel 1999 a KAPO Air Magma.\nTra il 2001 e il 2007 tre esemplari di Il-62M sono stati convertiti in velivoli cargo mantenendo invariata la stiva e trasformando la cabina passeggeri in cargo.\nImpiego operativo.\nL'Il-62 \u00e8 entrato in servizio con Aeroflot il 10 marzo 1967. Mano a mano che nuovi esemplari venivano immessi in servizio sulle rotte a lungo raggio i Tupolev Tu-114, che erano impiegati in precedenza su queste rotte, venivano relegati a rotte di lungo raggio domestiche. In Aeroflot l'ingresso in servizio della versione Il-62M port\u00f2 alla dismissione dei primi esemplari di Il-62.\nCirca 80 esemplari sono stati esportati nei paesi socialisti e alcuni esemplari sono stati noleggiati in wet lease da Air France e Japan Airlines nel 1970 e da KLM nel 1971 per operare voli dalle rispettive nazioni verso l'Unione Sovietica; gli aerei in servizio per Japan Airlines e KLM sono stati dotati di una livrea ibrida.\nI primi velivoli vennero esportati in Cecoslovacchia nel 1969 dove prestarono servizio per CSA Czechoslovak Airlines e per il Governo; in totale CSA oper\u00f2 con 15 Il-62 e 6 Il-62M tra il 1969 e il 1997; Interflug oper\u00f2 con 6 Il-62, 16 Il-62M e 2 Il-62MK, di cui 21 in servizio passeggeri e 3 in servizio governativo; Cubana de Aviaci\u00f3n fu il primo cliente straniero per la versione Il-62M ed oper\u00f2 con 15 Il-62 di propriet\u00e0 e altri 12 in leasing da Aeroflot e TAROM (che a sua volta possedeva 3 Il-62 e 2 Il-62M); Uzbekistan Airways acquist\u00f2 10 Il-62 dalla Germania dopo la sua riunificazione.\nIn seguito alla crisi del 2008, a causa degli elevati costi operativi e del fallimento di diverse compagnie aeree russe, un notevole numero di Il-62 venne dismesso dal servizio: nel 2009 rimanevano in servizio 38 esemplari a fronte degli 88 operativi nel 2006.\nTecnica.\nL'Ilyushin Il-62 \u00e8 l'unico aereo di linea, insieme al Vickers VC10, ad avere i quattro motori alloggiati in coda sotto un impennaggio a T. Questa particolare configurazione, studiata dallo TsAGI in quanto al tempo l'OKB Ilyushin non possedeva risorse per un suo studio, permette di ridurre il rumore in cabina, di avere un'ala pulita e di conseguenza di incrementarne l'efficienza, conferisce all'aeromobile maggiore stabilit\u00e0 in turbolenza e consente di avere superfici di coda pi\u00f9 piccole in quanto il momento di imbardata dovuto alla spinta \u00e8 ridotto. D'altro canto questa configurazione implica una struttura alare e una sezione di coda pi\u00f9 pesanti, in quanto l'ala priva di motori deve sopportare un momento flettente superiore e la coda deve sostenere i piloni su cui sono montati i motori. Inoltre, la configurazione a T, ad elevati angoli di incidenza, espone i piani di coda al flusso dell'ala in condizioni di incipiente separazione e li induce in una condizione detta di superstallo, nella quale i piani di coda stallano e diventano inservibili. Per compensare questa evenienza l'aereo venne dotato di un sistema di stick pusher.\nUn'altra particolarit\u00e0 dell'Il-62 \u00e8 il cosiddetto dente di sega, una discontinuit\u00e0 spigolosa nel bordo d'attacco di un'ala a freccia, che determina la nascita di un vortice: in un aereo con ala a freccia positiva il flusso d'aria che scorre sul dorso dell'ala tende a spostarsi e a separare verso le estremit\u00e0; il vortice che viene generato riduce lo scorrimento del flusso verso l'estremit\u00e0 alare salvaguardando gli alettoni dallo stallo e aumentando la stabilit\u00e0 longitudinale.\nLa struttura dell'aereo \u00e8 interamente metallica con una struttura a semi-monoscocca; la fusoliera, in lega di alluminio, \u00e8 di forma ovale, con altezza di 4,1 m e larghezza di 3,8 m, i carrelli sono in acciaio. Ad eccezione dei flaps e dell'incidenza dei piani di coda, che sono mossi da motori elettrici, i controlli sono interamente meccanici e privi di amplificatori idraulici, facendo dell'Il-62 il pi\u00f9 grande aereo mai costruito dotato di questo tipo di controlli. L'Il-62 era fornito di un carrello ausiliario posizionato sotto la coda in quanto a terra il baricentro poteva risultare collocato dietro il carrello principale; questo carrello non rientrava completamente nella fusoliera in quanto in decollo svolgeva anche la funzione di pattino per proteggere la struttura in caso di tailstrike. Un'altra compensazione per ovviare al baricentro arretrato, utilizzata essenzialmente durante i voli, era l'installazione un serbatoio d'acqua non pressurizzato in posizione avanzata in fusoliera.\nL'avionica include un pilota automatico di tipo Pol\u0451t-1, un radar Doppler rimpiazzato da un sistema di navigazione inerziale sugli Il-62M e dal GPS a partire dagli anni '90 su tutte le versioni, Automatic Direction Finder, instrument landing system compatibile sia con gli standard sovietici che con quelli occidentali, ricevitori VHF Omnidirectional Range, due radioaltimetri, transponder radio automatici; gli esemplari in servizio nel Patto di Varsavia vennero dotati anche di transponder identification friend or foe. Erano equipaggiati con luci di navigazione conformi alla normativa ICAO.\nL'equipaggio era costituito da 5 persone: 2 piloti e 1 ingegnere di volo e occasionalmente, specialmente per voli transoceanici e voli VIP, un navigatore e un operatore radio; l'equipaggio di cabina comprendeva tra 4 e 8 assistenti. L'imbarco e sbarco dei passeggeri avveniva tramite due porte posizionate sulla sinistra oppure tramite la porta anteriore destra mentre la porta posteriore destra veniva utilizzata per il carico e lo scarico dei servizi di bordo; l'Il-62 era dotato di due uscite di emergenza per lato.\nIncidenti.\nAl 2020 gli esemplari andati perduti sono 25, in 12 di questi casi senza vittime. L'Ilyushin Il-62 ha il pi\u00f9 basso rapporto di aerei persi rispetto a quelli prodotti rispetto ai suoi concorrenti."}
{"id": "1881053", "revid": "1305772", "url": "https://it.wikipedia.org/wiki?curid=1881053", "title": "Trigonellina", "text": "La trigonellina o \"N-metil betaina dell'acido nicotinico\" \u00e8 un alcaloide piridinico con formula chimica C7H7NO2.\nStrutturalmente \u00e8 uno zwitterione formato dalla metilazione dell'atomo di azoto della niacina.\nLa trigonellina \u00e8 presente nelle urine (prodotta dal metabolismo dell'acido nicotinico), in molti tessuti vegetali (in particolare nei legumi), in alcuni frutti di mare (Palinurus elephas) ed \u00e8 un importante precursore dell'aroma del caff\u00e8.\nElevati quantitativi sono caratteristici di Trigonella foenum-graecum, Cannabis spp., Avena sativa, Medicago sativa, Achillea millefolium, Prosopis laevigata e Glycine max.\nLa trigonellina agisce come un modulatore dei recettori per le prostaglandine EP2.\nInoltre, \u00e8 stata dimostrata la capacit\u00e0 della Trigonellina di migliorare l'iperglicemia e di ridurre lo stress ossidativo "}
{"id": "1881055", "revid": "122195882", "url": "https://it.wikipedia.org/wiki?curid=1881055", "title": "Consolato della Repubblica di San Marino in Rimini", "text": "Il consolato della Repubblica di San Marino in Rimini ha sede in Corso d'Augusto, 14 in Palazzo Castracan.\nAttuale console \u00e8 lo sportivo e politico sammarinese Maurizio Battistini.\nStoria.\nIl consolato della Repubblica di San Marino viene creato il 27 ottobre 1625 per volere del Consiglio Grande e Generale come rappresentanza diplomatica presso lo Stato Pontificio.\nQuando l'intera regione Emilia-Romagna venne interamente occupata da Napoleone Bonaparte, i capitani reggenti Annibale Gozi ed Antonio Capicchioni proposero di nominare il primo \"console\" non ecclesiastico. Venne nominato quindi il conte Gianpaolo Valloni.\nIl consolato riminese rimase inattivo dal 1933 al 1980: risorse dapprima come viceconsolato, poi, nel 1988, con un decreto del governo, ritorn\u00f2 a tutti gli effetti al vecchio rango. Attualmente ospita nei propri uffici un console affiancato e sostenuto da un viceconsole.\nNel palazzo ha sede anche l'associazione \"Gente del Titano - Associazione tra Cittadini Sammarinesi di Rimini\" riconosciuta dal Consiglio dei XII il 2 luglio 1980, che attualmente conta 347 soci."}
{"id": "1881056", "revid": "121837", "url": "https://it.wikipedia.org/wiki?curid=1881056", "title": "Alfa Aquarii", "text": ""}
{"id": "1881058", "revid": "767487", "url": "https://it.wikipedia.org/wiki?curid=1881058", "title": "Valentina Licata", "text": "Carriera.\n\"Licata\" ha fatto il suo esordio in Serie A nella partita contro la Vallassinese nel giorno 08-05-04. Dopo molte stagioni passate con la Lazio, nella stagione 2008/2009 passa al Civitavecchia ."}
{"id": "1881066", "revid": "287204", "url": "https://it.wikipedia.org/wiki?curid=1881066", "title": "Area megalitica di Saint-Martin-de-Corl\u00e9ans", "text": "LArea megalitica di Saint-Martin-de-Corl\u00e9ans (in francese, \"Site m\u00e9galithique de Saint-Martin-de-Corl\u00e9ans\") \u00e8 un sito archeologico situato ad Aosta, nel quartiere di Saint-Martin-de-Corl\u00e9ans. \nIl sito, rinvenuto nel 1969, durante i lavori per l\u2019edificazione di alcuni condomini, a circa 6 metri di profondit\u00e0 rispetto all'attuale piano urbano, copre un'area di 10.000 metri quadrati.\nGli oltre 6.000 anni di frequentazione dell\u2019area sono testimoniati da \"arature cultuali\", \"pozzi rituali\", \"allineamenti orientati di pali lignei (dei quali restano soltanto i fori)\" e di \"stele antropomorfe\", \"sepolture dolmeniche\" e \"a cista\". Il museo \u00e8 stato inaugurato il 24 giugno 2016.\nIl sito.\nIl termine \u201carea megalitica\u201d \u00e8 utilizzato per la prima volta da Franco Mezzena, scopritore dell'area archeologica, per definire sinteticamente il ritrovamento aostano, che presenta diretti riscontri con il sito di Sion, del Petit-Chasseur, in Svizzera. Con \u201carea megalitica\u201d si intende una porzione di terreno, pi\u00f9 o meno vasta, nella quale sono presenti testimonianze monumentali megalitiche multiple e di tipo diverso.\nIl sito di Saint-Martin-de-Corl\u00e9ans si configura inizialmente come un\u2019area sacra, caratterizzata da diverse fasi di frequentazione, che iniziano nel Neolitico recente proseguono nell'Eneolitico (et\u00e0 del Rame) e attraversano le successive et\u00e0 del Bronzo, del Ferro e romana, per giungere sino al Medioevo e alla et\u00e0 contemporanea.\nL'area \u00e8 configurata dapprima come un santuario all'aperto, destinato a pratiche rituali reiterate nel tempo e connesse a culti agricoli e dei viventi, dato il ritrovamento di regolari solchi di aratura sul terreno, pozzi a forma cilindrica, fori di palo in allineamento orientato e stele antropomorfe. Il sito assume solo negli ultimi secoli del III millennio a.C. funzione funeraria, divenendo una necropoli privilegiata, con tombe monumentali di varia tipologia, alcune delle quali costruite riutilizzando le stele.\nAl sorgere dell'et\u00e0 del Bronzo, attorno al 2200 a.C. e per cause ancora da precisare, il sito viene a perdere progressivamente la sua funzione cultuale, mantenendo la destinazione funeraria; in seguito, nell'et\u00e0 del Bronzo finale, \u00e8 utilizzato con funzioni agricole per oltre un millennio.\nInfine, la funzione sacrale e funeraria dell\u2019area megalitica nel corso della storia fa presumere la presenza, nelle immediate vicinanze, di un importante centro abitato, collocato probabilmente a nord-ovest dell'area stessa, ma che non \u00e8 ancora stato possibile individuare.\nSecondo una leggenda della tradizione erudita valdostana, l'area sarebbe stata utilizzata per sepolture rituali della citt\u00e0 di Cordela, fondata da \"Cordelo\" (o \"Cordelus\"), leggendario capostipite dei Salassi, che doveva trovarsi in un'area pi\u00f9 elevata rispetto al sito di Saint-Martin. Ad oggi questi dati non risultano verificabili per la mancanza di fonti.\nIl sito archeologico di Saint-Martin-de-Corl\u00e9ans, collocato nella porzione occidentale della citt\u00e0 di Aosta, sorge a ridosso di una chiesa medioevale, dedicata a San Martino di Tours e testimoniata per la prima volta nel 1176.\nNel giugno del 1969, l\u2019area limitrofa all'abside \u00e8 oggetto di interventi edilizi per l\u2019edificazione di alcuni edifici residenziali. Durante la fase di sbancamento, le ruspe intercettano la parte sommitale di una stele decorata . Il riconoscimento e identificazione di questo elemento litico da parte degli archeologi della Soprintendenza regionale, Franco Mezzena e Rosanna Mollo Mezzena, portano all'immediata sospensione dei lavori.\nL'Amministrazione regionale della Valle d'Aosta procede all'acquisizione dell'area. \nIn breve tempo iniziano le ricerche sistematiche, con annuali campagne di scavo proseguite per oltre un ventennio, riprese per ulteriori approfondimenti nel 2001 e tra il 2006 e il 2008, sino a sondaggi di microscavo condotti nell'attualit\u00e0.\nIl museo.\nL\u2019edificio \u00e8 progettato inizialmente dall'architetto Vittorio Valletti alla fine degli anni 1980. \nNell'insieme, l\u2019edificio si articola su quattro livelli e ricopre una superficie complessiva di 9.820 metri quadrati, suddivisa in due aree: una a Nord e una a Sud del corso Saint-Martin-de-Corl\u00e9ans. L\u2019area scavata si trova ad una profondit\u00e0 di 6 metri rispetto al piano stradale, mentre l\u2019involucro edilizio fuoriesce dal piano di calpestio di 7 metri circa, in corrispondenza della piazza soprelevata.\nDal punto di vista architettonico, vanno segnalate alcune peculiarit\u00e0 del progetto, come: \n- la grande navata centrale, coperta da travi reticolari in acciaio alte 3 metri che si sviluppano in assenza di appoggi per 46,5 metri;\n- la \u201clanterna\u201d orizzontale, un parallelepipedo che collega visivamente la zona Nord a quella Sud del giacimento, realizzata interamente in acciaio e vetro;\n- il ponte in acciaio con soletta collaborante ha ripristinato la connessione viaria del corso Saint-Martin-de-Corl\u00e9ans e permetter\u00e0, con il terzo lotto di completamento del museo, il collegamento fisico sotterraneo tra le due parti dell\u2019area archeologica.\nL'allestimento.\nIl primo lotto di lavori \u00e8 stato incentrato sulle fasi pi\u00f9 antiche di occupazione del sito, ovvero quelle comprese fra il periodo Neolitico (ultimi secoli del V millennio a.C.) e la prima et\u00e0 del Bronzo (ultimi secoli del III millennio a.C.)."}
{"id": "1881098", "revid": "228587", "url": "https://it.wikipedia.org/wiki?curid=1881098", "title": "Leostene", "text": "Biografia.\nLeostene era accreditato dai contemporanei di una eccellente fama di comandante militare, anche se non si conoscono le sue esperienze precedenti alla guerra lamiaca; era anche un acceso oppositore degli interessi del Regno di Macedonia in Grecia.\nAlessandro Magno aveva ordinato ai satrapi d'Asia di sciogliere i corpi di mercenari greci a loro disposizione; Leostene li raccolse poco prima della morte di Alessandro e li fece convergere sul capo Tenaro.\nGuerra lamiaca.\nNon appena la notizia della morte di Alessandro giunse ad Atene, gli Ateniesi decisero di ribellarsi ai Macedoni e rovesciarne il dominio sulla Grecia. Leostene fu incaricato di recarsi al capo Tenaro e di ingaggiare gli ottomila mercenari greci che vi si trovavano; di l\u00ec si rec\u00f2 in Etolia, dove convinse molti ad unirsi a lui nella lotta contro la Macedonia; il loro esempio fu seguito dagli abitanti della Locride, della Focide, dai Dori e da molti Tessali, come pure da diversi stati del Peloponneso.\nLeostene, comandante in capo delle forze alleate per unanime riconoscimento, concentr\u00f2 le sue forze alle Termopili.\nI Beoti, che temendo la restaurazione del potere di Tebe si erano alleati con i Macedoni, tentarono di impedire il ricongiungimento delle forze ateniesi con quelle alleate, ma Leostene marci\u00f2 rapidamente con una parte delle proprie truppe in aiuto degli Ateniesi e sconfisse decisivamente i Beoti.\nIl comandante in capo delle forze macedoni in Grecia, lo stratega Antipatro, si mosse allora dalla Macedonia, ma Leostene, il quale aveva a disposizione una forza pi\u00f9 numerosa, lo sconfisse nei pressi delle Termopili e lo costrinse a rinchiudersi nella citt\u00e0 di Lamia. Il generale ateniese tent\u00f2 di concludere la guerra rapidamente e invest\u00ec gli assediati con attacchi vigorosi, ma i difensori ebbero ripetutamente la meglio. Leostene decise allora di indebolire Antipatro bloccando l'accesso a Lamia e, a questo scopo, ordin\u00f2 di costruire delle linee di circonvallazione attorno alla citt\u00e0 assediata; durante i lavori accadde per\u00f2 che i difensori tentarono una sortita in forze, durante la quale Leostene fu colpito da una pietra alla testa, morendo dopo tre giorni.\nLa morte di Leostene caus\u00f2 un forte scoramento tra le file degli alleati greci, tanto che gli Ateniesi la piansero come una calamit\u00e0. Pausania ritiene che la scomparsa di Leostene, che aveva dimostrato energia e abilit\u00e0 non comuni durante il suo comando, fu la causa della sconfitta alleata, sebbene Focione abbia affermato che Leostene era molto adatto per conflitti brevi, meno per quelli lunghi.\nFu onorato con una sepoltura pubblica nel Ceramico e con una orazione funebre declamata da Iperide."}
{"id": "1881101", "revid": "339392", "url": "https://it.wikipedia.org/wiki?curid=1881101", "title": "Humber (casa automobilistica)", "text": ""}
{"id": "1881110", "revid": "17569034", "url": "https://it.wikipedia.org/wiki?curid=1881110", "title": "Schwebebahn", "text": ""}
{"id": "1881122", "revid": "125877428", "url": "https://it.wikipedia.org/wiki?curid=1881122", "title": "Stazione di Genova San Biagio", "text": "La stazione di Genova San Biagio-San Quirico \u00e8 una fermata ferroviaria situata in val Polcevera, nel quartiere genovese di San Quirico, sulla linea Torino-Genova.\nStoria.\nLa fermata, attivata l'11 dicembre 2005\nLa stazione si chiama Genova San Biagio-San Quirico, ma per Ferrovie dello Stato il nome \u00e8 solo Genova San Biagio, paese che sorge in collina sul versante opposto della valle, mentre la stazione si trova nel quartiere di San Quirico.\nStrutture e impianti.\nLa fermata dispone di due binari serviti da due banchine laterali collegate da un sottopassaggio.\nLa fermata di Genova San Biagio \u00e8 priva di fabbricato viaggiatori, infatti sono presenti solo due binari passanti, collegati tra loro da un sottopassaggio che \u00e8 raggiungibile sia utilizzando le scale, sia utilizzando le rampe, infatti la stazione \u00e8 adatta anche alle persone ipovedenti e non vedenti dato che sono presenti i percorsifatti con le apposite piastrelle.\nSono presenti anche due tettoie in lamiera (uno per binario) dove i viaggiatori possono sia aspettare il treno sulle 24 sedie (12 per binario) sotto la tettoia, al riparo dalla pioggia, che consultare il tabellone elettronico delle partenze; sono presenti altre 6 sedie (3 per binario) in fondo ai binari (lato Genova Bolzaneto).\nDall'ingresso lato binario 1 \u00e8 presente il tabellone delle partenze cartacei, oltre la bacheca\nMovimento.\nLa fermata \u00e8 servita da treni regionali con frequenza oraria svolti da Trenitalia nell'ambito del contratto di servizio stipulato con la Regione Liguria.\nInterscambio.\nPer quanto riguarda il servizio di trasporto pubblico urbano, troviamo diverse linee, tutte gestite da AMT Genova:"}
{"id": "1881124", "revid": "1318658", "url": "https://it.wikipedia.org/wiki?curid=1881124", "title": "Roberto Falchi", "text": "Carriera al Palio di Siena.\nFiglio del fantino Emilio Falchi (detto \"Fil di ferro\"), deve il soprannome di \"Falchino\" proprio al suo cognome. Debutta in Piazza a 21 anni con il Leocorno e, dopo solo un anno, entra nella storia del Palio nel luglio 1986 sotto i colori del Drago.\nLa sua vittoria \u00e8 una delle pi\u00f9 straordinarie imprese nella storia recente del Palio. Alla partenza scattano prime Nicchio, Onda e Chiocciola. Al secondo giro vi sono numerose contrade affiancate: Onda, Nicchio, Chiocciola, Valdimontone e Torre, mentre il Drago rinviene forte dall'ottava posizione. All'inizio del terzo giro il Drago \u00e8 ancora sesto. Alla terza ed ultima curva di San Martino \"Falchino\" passa terzo, dietro l'Onda e la Chiocciola. Alla terza curva del Casato, l'epilogo: Onda e Chiocciola cedono contemporaneamente, mentre \"Falchino\" su Ogiva brucia tutti sul bandierino con un arrivo al cardiopalmo: sei Contrade in una manciata di metri!\n\"Falchino\" vanta dodici carriere tra il 1984 e il 1999, con all'attivo soltanto la vittoria del 1986.\nHa partecipato anche al Palio di Castel del Piano (vincendo nel 1981) ed al Palio di Fucecchio, dove conta 8 presenze.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1881126", "revid": "22475", "url": "https://it.wikipedia.org/wiki?curid=1881126", "title": "Adam Savage", "text": "Biografia.\nPrimi anni.\nNato a New York, Savage crebbe a Sleepy Hollow nella contea di Westchester. Suo padre, Lee Savage, fu un pittore, regista ed animatore, noto per il suo lavoro nel programma educativo \"Sesame Street\". Sua madre \u00e8 una psicoterapeuta.\nAdam inizi\u00f2 a fare l'attore quando era bambino e frequent\u00f2 per 5 anni una scuola di recitazione. Fece la sua prima apparizione nel mondo della televisione come doppiatore di un personaggio della serie prodotta dal padre \"Sesame Street\", utilizzato per l'occasione per uno spot televisivo, successivamente lavor\u00f2 come aiutante nello staff degli effetti speciali di Star Wars e interpret\u00f2 un piccolo ruolo nel video musicale \"You're Only Human (Second Wind)\" di Billy Joel nel 1985.\nCarriera.\nSavage ha lavorato come animatore, graphic designer, falegname, proiezionista, cameraman, presentatore televisivo, scenografo, disegnatore di giocattoli e proprietario di una galleria d'arte.\nSavage interpret\u00f2 il ruolo di un ingegnere nel film \"Ever Since the World Ended\" e quello di un proprietario di un negozio di armi in \"The Darwin Awards\", assieme al suo co-presentatore in \"MythBusters\" Jamie Hyneman. Fece un'apparizione con Jamie in ' nell'episodio intitolato '.\nNei contenuti speciali di \"Matrix Revolutions\", appare nel suo ruolo di artista di effetti speciali e parla riguardo ad alcuni effetti usati e la difficolt\u00e0 nella realizzazione.\nSavage fu uno dei presentatori alla trasmissione \"The Amaz!ng Meeting 6\".\nPrecedentemente ha insegnato modellismo nel corso di Design Industriale all'Accademia d'Arte di San Francisco.\nVita personale.\n\u00c8 sposato con sua moglie Julia dal 2003. Ha avuto due gemelli nati da una relazione precedente."}
{"id": "1881128", "revid": "1645873", "url": "https://it.wikipedia.org/wiki?curid=1881128", "title": "Coreani a Taiwan", "text": "I coreani di Taiwan (in coreano \ub300\ub9cc\ud55c\uad50) sono le persone di origine o nazionalit\u00e0 coreana che vivono e lavorano a Taiwan (Repubblica di Cina): un censimento del 2005 ne ha registrati 3.454, il che rende la comunit\u00e0 coreana la venticinquesima per consistenza numerica fra le comunit\u00e0 straniere presenti sull'isola..\nComunit\u00e0 coreana a Taiwan.\nLe prime notizie di coreani a Taiwan si hanno durante la dinastia Joseon, quando viene riferito di pescatori dispersisi in mare ed attraccati sull'isola: seppure questi ultimi si fossero stabiliti permanentemente a Taiwan, la percentuale di popolazione coreana era insignificante e tale rimase anche durante l'occupazione giapponese della penisola.\nSolo dopo i Movimenti del Primo Marzo (e la conseguente crisi economica a cui la Corea and\u00f2 incontro) l'emigrazione a Taiwan divenne un fenomeno di massa: molti coreani si stabilirono in citt\u00e0 portuali, in particolare a Keelung, dove poterono continuare la loro attivit\u00e0 di pescatori.\nDopo la fine del dominio giapponese, circa 1.300 soldati di etnia coreana che servivano l'Esercito Imperiale Giapponese, coadiuvati da 2.000 civili, organizzarono il proprio rimpatrio verso la terra natia, sicch\u00e9 nel 1946 in tutta l'isola rimanevano meno di 500 coreani.\nL'avvento al potere del partito nazionalista Kuomintang comport\u00f2 l'emanazione di normative assai rigide sui requisiti da possedere per risiedere a Taiwan: gli unici coreani che furono autorizzati a rimanere sull'isola furono gli ex-ufficiali e coloro i quali possedevano qualifiche che avrebbero potuto risultare utili alla comunit\u00e0 per la ricostruzione post-bellica, come ingegneri e muratori. Costoro fondarono, nel 1947, l\"'Associazione Coreani a Taiwan\".\nA causa della politica discriminatoria iniziata dal governo a favore dei pescatori locali, molti coreani che esercitavano tale mestiere decisero di abbandonarlo e darsi all'agricoltura od al commercio: a poco a poco, la comunit\u00e0 coreana tanto florida che si era formata a Keelung svan\u00ec, mentre nuove comunit\u00e0 coreane si formarono nelle aree metropolitane di Taipei e Kaohsiung.\nIl 25 gennaio 1961 venne fondata a Kaohsiung la prima scuola taiwanese per sud-coreani, mentre un anno dopo venne fondata a Taipei la \"Korean School\" (Scuola Coreana): nel 2007, i due istituti contavano rispettivamente 22 e 50 iscritti."}
{"id": "1881130", "revid": "1386670", "url": "https://it.wikipedia.org/wiki?curid=1881130", "title": "Stazione di Genova San Quirico", "text": "La stazione di Genova San Quirico \u00e8 una stazione ferroviaria posta sulla linea Succursale dei Giovi aperta nel 1889.\nStoria.\nNel 1966 la stazione risultava ancora servita da una coppia di treni passeggeri, in seguito venne chiusa al servizio passeggeri.\nMovimento.\nAl 2019 la stazione, pur formalmente attiva, non \u00e8 servita da alcun treno, tanto da non essere nemmeno segnalata sull'orario ufficiale di Trenitalia."}
{"id": "1881137", "revid": "245802", "url": "https://it.wikipedia.org/wiki?curid=1881137", "title": "Zio Paperone snob di societ\u00e0", "text": "Zio Paperone snob di societ\u00e0 (\"Uncle Scrooge - The Status Seeker\") \u00e8 una storia di 20 tavole disegnata da Carl Barks e pubblicata in America per la prima volta sul numero 41 di \"Uncle Scrooge\" del marzo 1963.\nIn Italia \u00e8 stata pubblicata la prima volta sul numero 380 di \"Topolino\" del 10 marzo 1963.\nTrama.\nPer entrare a fare parte dell'alta societ\u00e0 paperopolese, Paperone deve prima venire in possesso di uno status symbol che lo assimili a pieno titolo a quell'esclusiva comunit\u00e0. Venuto a conoscenza che il rubino striato di cui si \u00e8 disfatto molti anni prima \u00e8 considerato \"la cosa pi\u00f9 unica che esista al mondo\", Paperone parte con i nipoti a bordo di un sommergibile, verso l'isola di Rippan Taro per riacquistare dal re Fulla Cola, il prezioso gioiello. \nPaperone \u00e8 per\u00f2 inseguito dal bieco Procello De' Lardis e dai suoi alleati, i Bassotti, i quali vogliono mettere le mani sul rubino.\nAl termine di una lunga avventura Paperone riuscir\u00e0 a rimettere le mani sul rubino e potr\u00e0 cos\u00ec entrare a far parte dell'alta societ\u00e0.\nNote.\nIl rubino striato venne nominato anche nella storia \"Il cuore dell'impero\", nella quale veniamo a conoscenza delle modalit\u00e0 in cui Paperone ne era venuto in possesso, e anche del motivo per cui l'ha venduto.\nLa storia \u00e8 nota anche col titolo Paperon de' Paperoni snob di societ\u00e0.\nLa storia ha ispirato l'episodio \"Zio Paperone e la maschera di Kutu Lulu\" della serie Ducktales."}
{"id": "1881138", "revid": "729019", "url": "https://it.wikipedia.org/wiki?curid=1881138", "title": "Internet Explorer 6", "text": "Internet Explorer 6 \u00e8 la sesta versione dell'omonimo browser prodotto da Microsoft, rilasciata per la prima volta il 27 agosto 2001. \u00c8 stata sostituita nel 2007 dalla nuova versione Windows Internet Explorer 7. \u00c8 il browser predefinito di Windows XP e Windows Server 2003. Nel 2004 era usato da pi\u00f9 del 90% degli utenti del World Wide Web.\nCaratteristiche.\n\u00c8 stata l'ultima versione del browser a non usare la navigazione a schede, introdotta nella versione successiva. Sebbene questa caratteristica fosse stata inizialmente reputata inutile dalla stessa Microsoft, venne reso disponibile un plug-in MSN per implementare la navigazione a schede nella versione 6. Nonostante l'assenza delle schede, nel settembre del 2008 la met\u00e0 degli utenti di Internet Explorer continuava ad usare questo browser, che a pi\u00f9 di 7 anni dall'uscita continuava a possedere un'alta quota di mercato, il 25% circa. Internet Explorer 6 offre un parziale supporto al CSS 1, al DOM livello 1 e al SML 1.1. Altre migliorie apportate al browser sono l'implementazione della Media Bar, l'integrazione con Windows Messenger e l'aggiunta dell'Internet Explorer Administation Kit. Dal punto di vista grafico utilizza il tema \"Luna\", basato su quello di Windows XP.\nSicurezza.\nNel 2008 risultarono almeno 130 falle di sicurezza in Internet Explorer 6, di cui alcune classificate come \"critiche\", almeno 20 prive di patch.\n&lt;!-- Il confronto era riferito al 2005 ma ora non ci sono pi\u00f9 fonti per lo stesso mese, Internet Archive non aiuta\n inoltre il confronto con Mozilla Firefox non \u00e8 molto enciclopedico, perch\u00e9 ha una gestione dei CVE comunitaria e risultano molti di pi\u00f9, sebbene siano fixati in meno tempo\nParallelamente, per Mozilla Firefox (il maggior concorrente di Internet Explorer) nel 2006 furono riferite 34 vulnerabilit\u00e0 per la sicurezza, di cui 3 sono rimaste senza patch e classificate come \"critiche\". All'epoca, per Opera 8 furono riferite quindici vulnerabilit\u00e0 di cui nessuna \u00e8 rimasta senza patch.&lt;ref&gt;"}
{"id": "1881142", "revid": "729019", "url": "https://it.wikipedia.org/wiki?curid=1881142", "title": "Stazione di Genova Bolzaneto", "text": "La stazione di Genova Bolzaneto \u00e8 una delle stazioni a servizio della citt\u00e0 di Genova, situata nell'omonimo quartiere, a poca distanza dal casello autostradale di Genova-Bolzaneto dell'autostrada A7.\nSituata sulla linea storica Torino-Genova, \u00e8 dotata di due binari passanti serviti da due banchine laterali.\nIl binario 1 viene utilizzato dai treni diretti verso il centro di Genova, il binario 2 da quelli in direzione opposta, diretti a Busalla e Arquata Scrivia; tali treni, nella tratta tra Genova Brignole e Genova Pontedecimo, sono utilizzabili con le tariffe urbane del servizio ferroviario cittadino genovese.\nIn passato esisteva un terzo binario, attualmente dismesso, che veniva utilizzato esclusivamente per manovre di carri merci. Questo binario proseguiva in direzione di Genova parallelamente alla linea principale per circa 1\u00a0km, in seguito attraversava il torrente Polcevera e si dirigeva verso l'area industriale di Campi e l'area di manutenzione ferroviaria di Trasta.\nEsisteva anche un passaggio a livello nei pressi della stazione, eliminato tra il 2018 ed il 2019 sostituito da un sottopassaggio pedonale.\nPer quello che riguarda la categorizzazione delle stazioni RFI la considera di categoria \"silver\".\nIl fabbricato viaggiatori fu costruito nel 1938 su progetto dell'architetto Roberto Narducci.\nServizi.\nLa stazione dispone di:\nInterscambio.\nLa stazione offre i seguenti interscambi:"}
{"id": "1881143", "revid": "1573940", "url": "https://it.wikipedia.org/wiki?curid=1881143", "title": "Chiesa della Beata Vergine Addolorata (Fara Novarese)", "text": "La chiesa della Beata Vergine Addolorata, pi\u00f9 nota come Madonna dei Campi, si trova nelle campagne appena a sud di Fara Novarese. L'edificio attualmente si presenta in semplici forme barocche, con presbiterio quadrato sporgente dall'ingombro della mononave. Doveva avere la fronte ornata da un portico che faceva da esonartece, di cui sono leggibili le tracce sulla facciata. La chiesa \u00e8 oggi sconsacrata.\nStoria.\nNulla si sa delle origini della chiesa, ne di un'eventuale primitiva intitolazione. All'interno \u00e8 visibile, in una nicchia, un lacerto di affresco rappresentante una Madonna in trono col Bambino probabilmente di XIV secolo. L'affresco, realizzato su soperficie curva, \u00e8 visibilmente mutilo: si pu\u00f2 ipotizzare che si trattasse di un frammento di abside, forse di una primitiva cappella dedicata alla Vergine orientata a novanta gradi rispetto all'attuale chiesa.\nNel 1681 all'attuale edificio vennero annessi due ambienti costituenti l'abitazione di un frate francescano eremita, frate Giuseppe, che custod\u00ec l'edificio fino alla sua morte. Dopo di lui, si susseguirono molti eltri eremiti fino al 1850. La chiesa veniva utilizzata dalla popolazione farese come stazione delle rogazioni e per le celebrazioni in particolari festivit\u00e0.\nNel 1854 la chiesa venne utilizzata come lazzaretto per l'epidemia di colera.\nIntorno al 1860 croll\u00f2 il portico della facciata, oggi ricostruibile solo dalle tracce nella muratura.\nL'edificio \u00e8 stato utilizzato fino a tempi recentissimi come deposito agricolo.\nArte.\nLungo la parete sinistra, all'interno di una specie di nicchia con fondo curvo, \u00e8 affrescata una Madonna in trono col Bambino, affiancata da un uccellino, probabilmente databile al XIV secolo.\nSulla stessa parete, pi\u00f9 a sinistra, \u00e8 visibile un secondo lacerto d'affresco, pi\u00f9 recente, rappresentante un frate francescano, il cui busto \u00e8 stato recentemente strappato.\nLa zona presbiterale \u00e8 leggermente sopraelevata rispetto alla navata. L'altare \u00e8 barocco, in muratura e stucco, e decorato da volute colorate e cherubini in rilievo. La pala d'altare era affrescata direttamente sulla parete retrostante. Una ricca cornice decorata conteneva un'immagine, oggi quasi del tutto perduta, della \"Madonna Addolorata che sorregge il Redentore\" affiancata da una delle Marie. In cima all'altare \u00e8 raffigurato Dio Padre in tunica rossa e azzurra, con lo scettro nella mano sinistra e la colomba dello Spirito Santo nella destra. Ai lati erano presenti degli angioletti in sbassorilievo in stucco, attualmente \u00e8 sopravvissuto solo un frammento di quello di destra.\nAi lati dell'altare dipinto sono rappresentati, sempre in affresco, due profeti. Il profeta di sinistra \u00e8 vestito da soldato, \u00e8 coronato e porta una spada. La mano sinistra regge un cartiglio nel quale si riesce a leggere \"\"...dinumeraverunt\", che ci fa identificare questo personaggio come Davide.\nIl profeta rappresentato a destra dell'altare ha una lunga barba. Sul suo cartiglio si legge \"...si est dolor...\"\" frammento delle Lamentazioni di Geremia.\nDi fianco all'altare, sul lato destro del presbiterio, \u00e8 presente un grande affresco datato al 1628. In una nicchia centrale \u00e8 rappresentata la Madonna in piedi con in braccio Ges\u00f9 Bambino. Ai lati sono rappresentati i tre Re Magi ed un santo con un libro nella mano destra posto in orizzontale, sul quale vi \u00e8 il modellino di una chiesa trinave, ed un giglio nella sinistra. Anche se l'abbigliamento non corrisponde a quello dell'iconografia tradizionale, \u00e8 possibile che si tratti di un Sant'Antonio da Padova, o di un San Domenico.\nLa zona presbiterale \u00e8 decorata, in alto, da lunette dipinte con finte finestre. I pennacchi della volta portano invece le rappresentazioni degli strumenti della Passione di Ges\u00f9. Un fregio a greche corre in alto su tutte le pareti della chiesa."}
{"id": "1881151", "revid": "2155330", "url": "https://it.wikipedia.org/wiki?curid=1881151", "title": "Dosaggio radioimmunologico", "text": "La tecnica del dosaggio radioimmunologico, nota comunemente come RIA (dall'inglese \"Radio Immuno Assay\"), \u00e8 una tecnica di laboratorio utilizzata per dosare qualsiasi composto immunogenico disponibile in forma pura e marcabile radioattivamente. Possiede un'elevata sensibilit\u00e0 (ordine dei pg/mL), elevata specificit\u00e0, elevata precisione.\nPresenta alcuni svantaggi come il costo elevato per apparecchiatura e reagenti, durata dei reagenti e pericoli radiologici collegati all'uso dei reagenti radioattivi.\nLa sua invenzione valse nel 1977 il premio Nobel per la medicina a Rosalyn Yalow.\nApplicazioni.\nLa tecnica del dosaggio radioimmunologico \u00e8 comune in vari ambiti clinici: diagnosi del diabete (dosaggio insulina), dell'ipertensione, di patologie correlate a disfunzioni tiroidee e dell'ormone della crescita, dosaggio nel sangue di sostanze stupefacenti o applicazioni forensi (antidoping).\nLa metodica.\nGli elementi chiave del saggio sono: l'anticorpo (Ab, di classe IgG) specifico per l'antigene da determinare (Ag), il campione contenente l'Ag e l'Ag marcato radioattivamente (Ag*) in forma pura (di solito si utilizza nella marcatura lo iodio-125, una volta si usava il trizio).\nEsistono 3 tipi di RIA:\nDosaggio per competizione di legame o spiazzamento.\nSi esegue una prima reazione per la formazione del complesso Ag*Ab :\nAg* + Ab \u2192 Ag*Ab\nSi esegue poi la seconda reazione di spiazzamento dell'antigene marcato (l'anticorpo non \"distingue\" fra antigene marcato e non) utilizzando come antigene \"freddo\" il campione stesso da misurare:\nAg*Ab + Ag \u2192 Ag*Ab + AgAb\nDosaggio all'equilibrio.\n\u00c8 il tipo pi\u00f9 comune. In questo caso antigene marcato e non marcato sono incubati simultaneamente.\nDosaggio sequenziale.\nSi esegue dapprima la reazione fra anticorpo in eccesso ed antigene non marcato; poi si saturano i siti anticorpali rimasti liberi con l'antigene marcato.\nInterpretazione del risultato e curva di taratura.\nIn tutti i metodi, maggiore \u00e8 la concentrazione di antigene non radioattivo, minore sar\u00e0 la quantit\u00e0 di Antigene marcato radioattivo legato all'anticorpo. Per interpretare questo dato si usa un'apposita curva di taratura che \u00e8 prodotta addizionando quantit\u00e0 note e crescenti di antigene freddo alla miscela all'equilibrio con l'antigene marcato. La curva mostra ovviamente un andamento discendente della frazione legata all'aumentare della concentrazione dell'antigene \"freddo\". Al valore della curva \u00e8 poi sottratto un \"bianco\" che rappresenta il legame non specifico dell'isotopo radioattivo contenuto nella frazione legata. Il valore di concentrazione dell'antigene nel campione da misurare si ottiene per interpolazione del valore di radioattivit\u00e0 misurato con questa curva.\nLa presenza di un \"bianco\" nella frazione legata \u00e8 secondaria a vari fattori:\nLa \"capacit\u00e0 legante massima\" \u00e8 pari alla quantit\u00e0 di antigene marcato legato in assenza di antigene \"freddo\". Di solito nei dosaggi il range di valori in cui l'esame \u00e8 valutabile \u00e8 fra il 25% e il 75% di questo valore. Conteggi riferibili infatti a concentrazioni fuori da questo range non sono valutabili in quanto molto influenzati dal caso. Valori troppo alti infatti potrebbero non legarsi adeguatamente all'anticorpo e valori troppo bassi potrebbero essere difficili da rilevare.\nMetodiche di separazione della frazione legata.\nLa metodica di separazione ideale dovrebbe essere \"netta\" nel separare le due fasi (legata e non), semplice, non costosa, rapida, non interferire con la reazione antigene-anticorpo e non essere influenzata da sostanze estranee. Nessun metodo soddisfa appieno tutti questi requisiti, ma esistono comunque parecchie alternative; oltre alla separazione mediante cromatografia su colonna fatta pi\u00f9 di rado (la frazione legata \"migra\" pi\u00f9 velocemente e la centrifugazione si pu\u00f2 usare per rendere pi\u00f9 rapido e automatizzato questo processo).\nPrecipitazione degli immunocomplessi con sali e/o solventi.\nTali sostanze (polietilenglicole, etanolo, solfato di ammonio) rendono insolubili i complessi antigene-anticorpo se aggiunti alla miscela di reazione \"spiazzando\" via le molecole d'acqua di solvatazione di tali complessi. La quantit\u00e0 da utilizzare di queste sostanze varia a seconda della composizione dell'ambiente in cui agiscono ed \u00e8 determinata mediante apposite curve create usando miscele crescenti di sostanza separatrice con o senza l'anticorpo. \u00c8 possibile utilizzare anche una centrifuga per velocizzare il processo. La quantit\u00e0 di sostanza aggiunta viene poi scelta in modo da essere il pi\u00f9 selettiva possibile nel separare le 2 fasi. Il metodo \u00e8 semplice ed economico, ma ha come svantaggi il fatto di non essere specifico e di essere influenzato da variabili come il pH, la temperatura e la concentrazione delle varie componenti della miscela di reazione.\nImmunoprecipitazione mediante secondo anticorpo (\"tecnica del doppio anticorpo\").\nConsiste nel far precipitare il complesso antigene-anticorpo da rilevare mediante l'aggiunta di un'adeguata quantit\u00e0 di anticorpo diretto contro tale complesso (di solito contro la catena Fc del primo anticorpo). \u00c8 possibile eseguire sia una pre-precipitazione (formo il complesso \"prima\" di farlo reagire con gli antigeni), sia una post-precipitazione (aggiungo il secondo anticorpo \"dopo\" aver aggiunto gli antigeni). La prima tecnica ha un vantaggio dovuto al fatto che la precipitazione dell'immunocomplesso non \u00e8 influenzata da sostanze estranee presenti nel siero del paziente, ma \u00e8 per\u00f2 meno sensibile rispetto alla seconda per interferenza del secondo anticorpo nella reazione di agglutinazione dell'antigene e richiede una maggior quantit\u00e0 dell'anticorpo stesso. Questo metodo ha come vantaggi l'essere specifico, l'essere utilizzabile in molte reazioni RIA oltre che l'essere abbastanza indipendente da fattori ambientali come pH e temperatura. Ha come svantaggi un costo e una complessit\u00e0 maggiori (pi\u00f9 passaggi e pi\u00f9 reagenti impiegati), la possibilit\u00e0 di cross-reazione del secondo anticorpo con le Ig del siero e un maggior tempo per ottenere il risultato (riducibile da giorni a minuti combinando in soluzione anche solventi come il polietilenglicole)\nAdsorbimento non specifico dell'antigene.\nIl carbone e il carbone-destrano possono essere usati nella separazione della frazione legata quando le due frazioni hanno dimensioni e carica elettrica molto diverse in quanto l'adsorbimento di molecole di maggiori dimensioni e carica sulla sua superficie \u00e8 favorito rispetto a quelle piccole e con poca carica. Questo metodo non \u00e8 quindi adatto in reazioni dove gli antigeni sono grosse molecole gi\u00e0 di per s\u00e9, o se si tratta di virus. La centrifugazione anche in questo caso pu\u00f2 velocizzare il processo. Altri adsorbenti utilizzabili sono le resine a scambio ionico, la silice, l'idrossiapatite e il talco. La concentrazione ottimale di carbone da usare nelle reazioni \u00e8 anche in questo caso determinata tramite apposite curve eseguite usando campioni con e senza anticorpo a dosi crescenti di separatore. Questa tecnica ha i vantaggi di richiedere un unico passaggio, di essere rapida, poco costosa e riproducibile. \u00c8 usata unicamente nel dosaggio di apteni e molecole piccole per le caratteristiche descritte prima. Come svantaggi ha il fatto che variazioni nella concentrazione di proteine, pH, forza ionica, tempo di reazione e temperatura influenzano la separazione (necessit\u00e0 di standardizzazione del processo) e la possibilit\u00e0 di alcuni antigeni di staccarsi dall'immunocomplesso, specie con Ig di affinit\u00e0 inferiore.\nAdsorbimento dell'anticorpo su fase solida.\nGli anticorpi vengono fatti aderire alla fase solida lasciandole a contatto con essa per alcune ore e successivamente lavandole. Il sito di contatto non deve ovviamente interferire con la reazione antigene-anticorpo e la reazione RIA avviene fra l'antigene marcato e non che competono per i siti anticorpali liberi. Il processo di adesione, che avviene tramite legami idrofobici, \u00e8 influenzato dal Ph (basico, da 8,5 a 10 preferibilmente), dalla forza ionica, dal tempo di contatto e dalla concentrazione di Ig nella soluzione (troppe Ig adese alle provette inoltre possono influire sul legame dell'antigene mediante ingombro sterico). Si pu\u00f2 usare anche la glutaraldeide in alcuni casi per rendere pi\u00f9 stabile il legame nelle provette e queste vanno conservate a 4 \u00b0C. Oltre alla parete di plastica delle provette, le Ig possono anche aderire a grani di sepharosio, dischi di carta, vetro o cellulosa attivata al bromuro di cianogeno (che reagisce coi gruppi amminici delle Ig legandole al supporto), particelle o magnetizzata con magnetite che consente mediante un opportuno campo magnetico la loro separazione dalla frazione libera. Un'altra tecnica consiste nell'adsorbire un secondo anticorpo alle provette a cui poi aggiungere il primario prima della reazione; questo consente di aumentare i siti disponibili per l'antigene. Il principale vantaggio di queste tecniche consiste nella facile separazione fra le due frazioni. Gli svantaggi sono la necessit\u00e0 di maggiori quantit\u00e0 di anticorpo e la complessit\u00e0 delle reazioni di adsorbimento, oltre al fatto che la procedura limita i siti di contatto per l'antigene. Inoltre la cinetica di reazione anticorpale \u00e8 pi\u00f9 lenta in quanto gli antigeni devono per forza entrare in contatto con la fase solida per reagire.\nSeparazione mediante proteina A.\nLa proteina A \u00e8 una sostanza prodotta dallo Staphylococcus aureus in grado di legare la porzione Fc (invariante) delle IgG dei mammiferi. Pu\u00f2 essere quindi usata in alternativa al doppio anticorpo nei dosaggi RIA. La metodica di separazione \u00e8 rapida, non \u00e8 richiesto un periodo di incubazione ed \u00e8 sufficiente centrigurare la provetta per separare le due fasi."}
{"id": "1881152", "revid": "1333353", "url": "https://it.wikipedia.org/wiki?curid=1881152", "title": "K-1 MAX", "text": "K-1 MAX \u00e8 il nome di un torneo che decreta il miglior combattente di K-1 al mondo nella categoria -70\u00a0kg (155 libbre/pound). A partire dal 2002, anno della fondazione del K-1 World Max, i 16 atleti pi\u00f9 forti del mondo si sfidano nel torneo suddiviso in 4 semifinali che vengono disputate nelle pi\u00f9 importanti arene nipponiche, le quali, nonostante le loro dimensioni, spesso non riescono ad ospitare il gran numero di fans giunti da tutto il mondo oltre che dal Giappone per assistere all'evento pi\u00f9 spettacolare degli sport da combattimento. Le semifinali, che iniziano di norma nel mese di febbraio, vengono disputate a circa due mesi di distanza tra loro, il torneo termina quindi solitamente nel mese di ottobre dove i 4 atleti rimasti disputano la semifinale e la finale nella stessa sera."}
{"id": "1881153", "revid": "1149807", "url": "https://it.wikipedia.org/wiki?curid=1881153", "title": "Morte personificata", "text": "La morte personificata \u00e8 una figura esistente fin dall'antichit\u00e0 nella mitologia e nella cultura popolare, con una vaga forma umana o come personaggio fittizio. La raffigurazione pi\u00f9 diffusa nell'immaginario collettivo \u00e8 quella di uno scheletro che brandisce una falce, a volte vestito da un saio nero, una tunica o da un mantello di colore nero munito di cappuccio.\nI temi pi\u00f9 comuni con i quali viene raffigurata la morte personificata sono:\nL'iconografia del Giudizio Universale dal XII secolo cambia diventando giudizio individuale: l'uomo al momento della morte acquista coscienza della sua individualit\u00e0, passando perci\u00f2 dalla morte intesa come fatto collettivo, alla morte che concerne il singolo individuo, la propria morte. Il morente non vede pi\u00f9 le persone intorno a s\u00e9 ma si chiude in se stesso dove avviene lo scontro tra Cielo e Inferno, tra Cristo, Le Vergini, I santi e i Demoni. Il giudizio dell'individuo non avviene in uno spazio ultraterreno ma dentro la sua stanza: accade allora che Dio non sia tanto il giudice che pronuncia la sentenza, quanto l'arbitro dell'ultima prova proposta all'uomo nel momento preciso della morte. Il morente deve scegliere tra il bene e il male, ma il demonio lo tenta sollecitandolo alla disperazione mostrandogli come la fine minacci di sottrargli tutti quei beni materiali che egli ha amato e posseduto. Se accetter\u00e0 di rifiutare i beni terreni si salver\u00e0, se invece vorr\u00e0 portarli nell'aldil\u00e0 sar\u00e0 dannato. Questi oggetti temporali possono essere sia beni concreti che la stessa famiglia, in entrambi i casi il moribondo peccher\u00e0 di avarizia intesa come avida passione della vita, degli esseri e delle cose. L'avaro voleva portare con s\u00e9 i beni della vita ma la Chiesa lo avvertiva che li avrebbe portati all'Inferno. Lo si vede bene nell'affresco \"Il trionfo della morte\", risalente al 1485, ospitato nella chiesa di S. Bernardino a Bergamo, la morte viene raffigurata come regina che sottomette tutti a s\u00e9, indossa un mantello e una corona ed \u00e8 attorniata da persone che la implorano e le offrono ricchezze.\nPertanto il momento della morte non \u00e8 pi\u00f9 calmo e rassegnato ma drammatico, in quanto espressione di questo nuovo rapporto con la ricchezza che pu\u00f2 essere temporale ma anche spirituale. L'uomo in punto di morte, non essendo pi\u00f9 certo della salvezza eterna, voleva salvaguardarsi con garanzie spirituali: il morente quindi doveva scegliere tra l'amore per i beni temporali e la vita eterna: donare i beni alla Chiesa permetteva la salvezza dell'anima.\nSi stabil\u00ec cos\u00ec una relazione ambigua tra gli atteggiamenti davanti alla ricchezza e quelli davanti alla morte (l'amore delle cose terrene legato alla salvezza eterna): l'amore per i beni terreni permettevano donandoli alla Chiesa, la garanzia della vita eterna, ma non solo, si ottenevano in cambio anche fama e gloria, come mostrano le tombe dei maggiori donatori. Ritornano infatti le tombe visibili, molto rare nell'Alto Medioevo, che permettevano al defunto di essere in cielo ma rimanere sulla terra. Questo processo di trasformazione ha portato l'aumento della diseguaglianza tra povero e ricco: solo pochi potevano arrivare a ottenere una tomba visibile e propria, gli altri rimanevano anonimi nella fossa comune. La netta distinzione tra ricco e povero veniva sottolineata dal cambiamento dei riti funebri. Il corte funebre del potente donatore aveva un seguito molto numeroso, costituito da monaci, preti specializzati, amici, parenti e gente povera.\nLa figura della morte \u00e8 nota a molti con il nome di Tristo Mietitore, Sinistro Mietitore, Cupo Mietitore, Nera Mietitrice o Signora in Nero. La personificazione della morte viene generalmente associata all'idea di un'entit\u00e0 neutra, ossia n\u00e9 buona n\u00e9 cattiva. Il suo unico compito sarebbe quello di accompagnare nel trapasso le anime degli esseri umani al regno dei morti.\nLa morte viene spesso immaginata come una forza personificata, grazie al suo posto di rilievo nella cultura. In alcune mitologie, il Tristo Mietitore fa s\u00ec che la vittima muoia semplicemente venendo a prenderla e portandola all'inferno. A loro volta, le persone in alcune storie cercano di aggrapparsi alla vita evitando la visita della Morte, o difendendosi dalla Morte offrendole denaro o altre preziosit\u00e0 o usando trucchi. Altre credenze sostengono che lo Spettro della Morte \u00e8 solo uno psicopompo, che serve a recidere gli ultimi legami tra l'anima e il corpo, e per guidare il defunto verso l'aldil\u00e0, senza avere alcun controllo su quando o come la vittima muore. La morte \u00e8 spesso personificata in forma maschile, sebbene in certe culture venga percepita come femminile (ad esempio, Morana nella mitologia slava).\nMitologia greca e romana.\nNella mitologia greca, Tanato (\u0398\u03ac\u03bd\u03b1\u03c4\u03bf\u03c2) \u00e8 la personificazione della morte. Dal suo nome deriva la tanatofobia, la paura della morte.\nSecondo Esiodo, \u00e8 figlio di Notte (\u039d\u03cd\u03be), che l'aveva concepito per partenogenesi, nonch\u00e9 fratello gemello di Ipno (il Sonno), come gi\u00e0 narrato da Omero nell'Iliade.\nNemico implacabile del genere umano, odioso anche agli immortali, ha fissato il suo soggiorno nel Tartaro o dinanzi alla porta degli Inferi. \u00c8 in questi luoghi che Eracle ha combattuto con Tanato sconfiggendolo e legandolo con una catena di diamanti per tenerlo prigioniero sino a che non ottenne la restituzione di Alcesti, che ricondusse trionfalmente a casa.\nAteniesi e Spartani lo onoravano di un culto particolare, ma non si sa nulla sul tipo di culto che gli rendevano.\nTanato aveva un cuore di ferro e delle viscere di bronzo. I greci lo rappresentavano come un giovane o un vecchio barbuto con le ali.\nGli attributi comuni tra Tanato e la madre Notte sono le ali e la torcia capovolta, quale simbolo della vita che si estingue.\nTalvolta era rappresentato sotto la figura di un bambino nero con piedi torti o incrociati, quale simbolo dell'imbarazzo dei corpi che si trovano nella tomba. Nelle antiche sculture viene rappresentato anche con un viso dimagrito, gli occhi chiusi, coperto da un velo, e mentre tiene una falce in mano a simboleggiare la vita raccolta come il grano. Altri simboli sono una farfalla in mano (\u03c8\u03c5\u03c7\u03ae [psiche], che oltre a farfalla, pu\u00f2 significare anche anima, vita) oppure con un fiore di papavero sonnifero, simbolo che condivideva col fratello Ipno.\nI Romani lo chiamavano anche \"Mors\" raffigurandolo come un Genio alato e silenzioso e gli alzarono anche degli altari.\nMitologia ind\u00f9 e buddhista.\nNell'Induismo Yama \u00e8 la divinit\u00e0 preposta al controllo e al trapasso delle anime da un mondo all'altro. \u00c8 figlio di S\u016brya (dio del Sole) e di Saranyu, viene chiamato anche Dharma (Giustizia, poich\u00e9 ha il compito di giudicare le destinazioni delle anime) e Kala (Tempo, Yama \u00e8 identificato con il tempo poich\u00e9 \u00e8 quest'ultimo a decretare il momento della morte). La sua tradizionale iconografia \u00e8 quella di un uomo che cavalca un bufalo nero, vestito di rosso con gli occhi di fuoco e la pelle verde.\nNel Buddhismo \u00e8 rappresentato come un essere irato, dalla pelle di colore nero-blu, vestito di pelli animali e adorno di teschi e ossa. Nella rappresentazione iconografica del Sa\u1e43s\u0101ra Yama stringe a s\u00e9 la ruota dell'esistenza. Nel buddhismo Vajrayana la morte viene considerata uno degli otto dharmapada, un difensore del Dharma. Sempre nel buddhismo Vajrayana esiste anche Yamantaka, il Distruttore della morte, che assume su di s\u00e9 le sembianze di Yama, compreso il volto di bufalo tratto dal suo veicolo nell'iconografia induista, a significare il superamento di ogni dualit\u00e0.\nNelle religioni abramitiche.\nNella Bibbia il quarto cavaliere dell'Apocalisse \u00e8 rappresentato con l'inferno che lo segue. Nell'Antico Testamento il cosiddetto \"Angelo del Signore\" colpisce 185.000 nell'accampamento Assiro (II Re 19:35), nel libro dell'Esodo 12:23, il Signore \"percuote\" ogni primogenito d'Egitto ma non fa passare lo \"sterminatore\" nelle case in cui c'\u00e8 un segno di sangue sulla porta. Sempre l'Angelo Sterminatore causa una pestilenza in Israele finch\u00e9 il Signore non gli ordina di \"ritirare la mano\" (II Sam 24:16; I Cronache 21:15). Re Davide vede l'Angelo della Morte descrivendolo \"stava tra terra e cielo con la spada sguainata in mano, tesa verso Gerusalemme\"(I Cronache 21:16). Nel suo libro, Giobbe usa il termine \"distruttore\" e in Proverbi si fa riferimento alla morte (Prov. 16:14). Di solito Azrael \u00e8 riconosciuto come Angelo della Morte.\nIl \"m\u0115m\u012bt\u01d0m\" \u00e8 un tipo di angelo biblico associato con la mediazione oltre la vita dei morenti (Libro di Giobbe 33:22). Ci sono alcuni dibattiti religiosi tra gli studiosi per quanto riguarda l'esatta natura del memitim.\nNell'Ebraismo.\nSecondo il Midrash, l'angelo della Morte fu creato da Dio nel primo giorno. Egli abita nei cieli e possiede dodici ali. \u00c8 rappresentato come un essere ricoperto da occhi che tiene in mano una spada da cui gocciola fiele. Quando un uomo sta per morire, l'Angelo fa cadere una goccia di fiele in bocca all'uomo e questo ne causa la morte: l'uomo comincia a decomporsi e il suo viso diventa giallo. L'espressione \"avere il gusto della morte\" \u00e8 derivata dalla credenza che la morte fosse causata da una goccia di fiele. Dopo la morte dell'uomo l'anima esce dalla bocca (o dalla gola) e la sua voce giunge fino alla fine del mondo.\nProprio per questo l'Angelo sta sulla testa del morente, per impedire all'anima di fuggire. Nella tradizione ebraica, l'angelo \u00e8 rappresentato come un brutale macellaio che uccide tramite la sua goccia di fiele, usando la sua spada (o un coltello) o con un laccio (che simboleggia la morte per soffocamento). Infatti le pratiche di esecuzione capitale nella cultura ebraica venivano eseguite tramite la combustione (il versare un liquido incandescente nella gola del condannato\u2014pratica che ricorda la goccia di fiele), la macellazione (o decapitazione) e il soffocamento. Inoltre l'Angelo possiede un mantello nero che gli permette di trasformarsi in tutto ci\u00f2 che vuole per meglio assolvere il suo compito, di solito si trasforma in mendicante o studioso.\nSecondo la tradizione ci sarebbero sei angeli della morte:\nLa Morte e il Diavolo.\nL'angelo della Morte, a causa delle sue frequenti rappresentazioni di mostro vestito di nero o di impietoso ed iniquo omicida, \u00e8 stato spesso associato al diavolo. Persino nella genesi quando Eva, durante il suo colloquio col serpente, associa la morte al peccato originale (Gen. 3:3).\nNel Cristianesimo.\nNel Nuovo Testamento la morte \u00e8 citata solo qualche volta e affrontata con un atteggiamento notevolmente positivo. Basti pensare a Cristo che risorge dai morti, alle numerose allusioni della vittoria sulla morte e alla scomparsa di paura della morte. La morte, quindi, mantiene la sua accezione negativa (vedi Ap 6, 8) ma assume il ruolo di vinta e non di vincitrice. Prima, infatti, la condizione umana sia buona che cattiva aveva conclusione nella morte, ora la morte \u00e8 solo un \"periodo transitorio\", una sorta di lungo sonno.\nLa morte, infatti, non \u00e8 necessariamente eterna poich\u00e9 da essa potrebbe essere possibile \"risuscitare\" (come Lazzaro in Gv 11, 1-44) e sicuramente alla \"fine dei tempi\" \"risorgere\", ovvero lo stato in cui la morte non avr\u00e0 pi\u00f9 dominio, come nel caso della Resurrezione di Ges\u00f9 Cristo.\nL'aspetto poi potenzialmente positivo della morte per chi non \u00e8 in peccato mortale (nella dimensione religiosa cristiana) \u00e8 ben esplicata nel Cantico delle Creature di San Francesco d'Assisi:\n\"Laudato si' mi' Signore per sora nostra morte corporale, da la quale nullu homo vivente p\u00f2 scappare: guai a quelli che morrano ne le peccata mortali; / beati quelli che trovar\u00e0 ne le tue santissime voluntati, ka la morte secunda no 'l farr\u00e0 male.\"\nNella tradizione ci sono due Angeli della Morte: Michele, che \u00e8 buono, e Samaele, che \u00e8 malvagio.\nNell'Islam.\nAzrael, uno dei quattro Arcangeli principali nella teologia islamica, appare come la personificazione della Morte nella tradizione islamica.\nMitologia giapponese.\nNella mitologia giapponese buddista la morte \u00e8 impersonata da Enma, anche conosciuto come Enma Ou e Enma Daiou. Enma comanda lo Yomi (gli Inferi), il che lo rende simile ad Ade, e decide se i morti devono andare in paradiso o all'inferno.\nI testi religiosi, in particolare il \"Kojiki\", parlano del Takama no Hara (Pianura degli Alti Cieli, paragonabile al concetto occidentale di paradiso) e dello Yomi no Kuni (o Terra di Yomi, paragonabile al concetto occidentale Ade), una terra dei morti in cui regna la Dea Izanami, la quale, stando al mito, prenderebbe ogni giorno l'anima di mille persone. Izanami \u00e8 chiamata anche grande Dea dello Yomi, tuttavia non viene spiegato in che modalit\u00e0 di entri in questo mondo.\nSempre secondo il Kojiki, esisterebbe un altro luogo collegato allo Yomi, ossia il Ne no Kuni dove vive Susanoo.\nUn culto pi\u00f9 recente \u00e8 quello degli shinigami, gli dei della morte, che potrebbero avere origine dalle tradizioni occidentali del cupo mietitore.\nNel paganesimo slavo.\nLe antiche trib\u00f9 slave vedevano la morte come una bellissima donna vestita di bianco che teneva in mano un ramoscello di sempreverde. Il tocco di questo ramoscello avrebbe significato la morte immediata di una persona.\nQuesta iconografia \u00e8 sopravvissuta fino al Medioevo fino a quando non \u00e8 stata sostituita dallo scheletro con la falce.\nNel paganesimo lituano.\nNel mitologia lituana la morte \u00e8 chiamata Giltin\u0117, dal termine \"gilti\" (pungere). Giltin\u0117 \u00e8 stata rappresentata come una vecchia donna vestita di blu con una lingua velenosa e mortale. La leggenda vuole che prima Giltin\u0117 fosse una bellissima giovane trasformata in un essere mostruoso quando fu chiusa in una bara per sette anni. La dea della Morte era la sorella della dea del fato, Laima, che rappresenta inoltre il legame tra inizio e fine.\nDopo i lituani adottarono come immagine della morte lo scheletro con la falce.\nIl tema del macabro.\nIl tema del macabro si distingue in relazione a tre fasce temporali:\nDalla fine del XVIII secolo si assiste a un ritorno al dolore per la scomparsa del proprio caro e a una teatralizzazione del dolore che dimostra l'intolleranza verso la separazione dall'altro: nasce cos\u00ec l'esigenza di venerare la memoria dei defunti. Nel XX secolo assistiamo per\u00f2 alla perdita di questo sentimento di familiarit\u00e0 con la morte che comporter\u00e0 l'affievolirsi della ritualit\u00e0, del sentimento romantico e del culto funerario trasformando cos\u00ec la morte in un avvenimento da rimuovere, svuotando i riti funebri della loro carica simbolica.\nL'arte di morire.\nAlla fine del Medioevo, tra il 1450 e il 1530, si sviluppa l\"ars moriendi\" che offre la risposta della religione all'angoscia degli uomini di fronte alla morte. Di quest'arte si possono comunque rintracciare manoscritti di pi\u00f9 antica data, circa nel Trecento, nei quali si intravede gi\u00e0 il tema della raffigurazione delle scene sul letto di morte e nella camera mortuaria, temi principali della pedagogia delle \"artes moriendi\". Gli studiosi del genere la fanno risalire alla Germania meridionale a opera di un domenicano di Costanza che vi sarebbe ispirato alla pagine di Gerson dell\"Opusculum tripartitum.\"\nL\"ars moriendi\" si diffuse dalle case dei frati predicatori e dei padri del concilio, e per circa ottant'anni le rappresentazioni del letto d'agonia, quella della danza dei morti, quella del Giudizio, e infine quella dell'Inferno e del Paradiso, domina la letteratura sulla morte. Tutta la scena \u00e8 concentrata sull'ultimo momento, il morente \u00e8 solo, o quasi, i familiari e i vicini intervengono poco e il prete \u00e8 assente. La morte fisica e quella delle danze Macabre non compare quasi pi\u00f9 ma il morente \u00e8 ridotto alla sua anima ed \u00e8 la sorte di questa a essere in gioco. Nella seconda met\u00e0 del Quattrocento italiano l\"'ars moriendi\" assumer\u00e0 l'aspetto di un'arte di ben vivere e ben morire e l'individuo \u00e8 chiamato a compiere, durante la sua intera esistenza, tutta una serie di esercizi costanti per familiarizzare con la morte, come visitare i cimiteri, assistere all'agonia di parenti e amici.\nLeon Battista Alberti propose una riflessione nuova sulla morte invitando a godere la vita giorno per giorno e a non privarsi dei beni presenti per paura del futuro. Il tempo umano \u00e8 la sola misura della durata e la vecchiaia \u00e8 vista come un coronamento o della vita, il momento in cui si pu\u00f2 avere una visione pi\u00f9 distaccata delle cose.\nC'\u00e8 chi poi ritiene la morte impossibile nell'universo dell'infinito, come il frate domenicano e filosofo Giordano Bruno, che contro la paura della dissoluzione considera la morte una diversa maniera d'essere.\nPer il filosofo francese Michel de Montaigne \u00e8 inutile e gratuitamente doloroso ingombrare la vita con i pensieri della morte facendo emergere quindi una concezione del trionfo della vita che deve essere scopo a se medesimo. L\"ars moriendi\" scompare quindi nella sua forma tradizionale e riaffiora con uno stile e un contenuto di sdrammatizzazione dell'istante della morte. Si passa dall'arte del morire all'arte del ben vivere che trova in Erasmo da Rotterdam il suo punto di arrivo. Una buona morte non potrebbe porre riparo a una cattiva vita.\nLa morte in letteratura.\nLa morte \u00e8 usata come tema in svariate opere letterarie e moltissimi artisti si sono rapportati con l'ultimo momento estremo di ogni esperienza umana.\nPer Francesco Petrarca la morte appare come la salvezza di un'esistenza tormentata.\nPer Ugo Foscolo, riproponendo la figura di Ettore, eroe della mitologia greca, rappresenta la morte come una prova estrema da affrontare con coraggio e con spirito di sacrificio ma anche come un rifugio in cui trovare riposo dai mali della vita.\nAlessandro Manzoni coglie nella morte la speranza del mondo dell'aldil\u00e0 cristiano, ove la speranza di salvezza eterna non viene mai meno, soprattutto per la carit\u00e0 divina.\nGiacomo Leopardi vede la morte come un orribile abisso verso il quale l'uomo tende inconsapevolmente, senza conoscere la ragione del suo cieco viaggio e del suo crudele destino.\nGiovanni Verga rapprese la morte come tragica evenienza che segna il declino economico e talvolta morale di un'intera famiglia.\nGiovanni Pascoli rappresenta la morte come una rottura dell'ordine naturale, una perdita irreparabile alla quale pu\u00f2 far fronte solo con l'aiuto della poesia che gli permette di esprimere tutto il dolore del lutto e dell'ingiusta morte.\nDalla fine del XVIII secolo si assiste a un ritorno al dolore per la scomparsa del proprio caro e a una teatralizzazione del dolore che dimostra l'intolleranza verso la separazione dall'altro: nasce cosi l'esigenza di venerare la memoria dei defunti e la visita al cimitero diviene il grande atto permanente poich\u00e9 tutti, credenti o atei, vanno al cimitero a onorare la memoria del defunto.\nNel XX secolo assistiamo per\u00f2 alla perdita di questo sentimento di familiarit\u00e0 con la morte che comporter\u00e0 l'affievolirsi della ritualit\u00e0, del sentimento romantico e del culto funerario trasformando cos\u00ec la morte in un avvenimento da rimuovere, svuotando i riti funebri e le rappresentazioni della loro carica simbolica.\nNella cultura di massa.\nLa morte personificata \u00e8 un soggetto frequente nella cultura popolare, come: "}
{"id": "1881154", "revid": "767487", "url": "https://it.wikipedia.org/wiki?curid=1881154", "title": "Tuareg - Il guerriero del deserto", "text": "Tuareg - Il guerriero del deserto \u00e8 un film del 1984 diretto da Enzo G. Castellari."}
{"id": "1881161", "revid": "1543377", "url": "https://it.wikipedia.org/wiki?curid=1881161", "title": "Macross Dynamite 7", "text": " \u00e8 una mini serie OAV di 4 episodi ambientata un anno dopo gli eventi di \"Macross 7\" e pubblicata nel 1997 in occasione delle celebrazioni per il quindicesimo anniversario di \"Macross\".\nTrama.\nDopo che la battaglia finale fra Geppernich e la flotta di Macross 7 nel 2046 era finita con la vittoria di Macross 7, \"Basara Nekki\" aveva deciso di viaggiare per la galassia con la sola compagnia della propria chitarra. Basara si ferma su un pianeta chiamato Zola, dove vive una particolare razza di marsupiali umanoidi. Qui Basara rimane coinvolto in una guerra fra le truppe di Zola e la razza delle balene spaziali.\nCitazioni.\nLa serie contiene alcuni riferimenti a Moby Dick, per esempio il personaggio di Graham Hoilie, che ambisce ad uccidere la balena spaziale bianca, \u00e8 molto simile al Capitano Achab di Moby Dick.\nColonna sonora.\n\"\"Dynamite Explosion\" cantata dai Fire Bomber\n\"Parade\"\" cantata dai Fire Bomber"}
{"id": "1881162", "revid": "226458", "url": "https://it.wikipedia.org/wiki?curid=1881162", "title": "Mongoli a Taiwan", "text": "I mongoli di Taiwan sono le persone di origine o nazionalit\u00e0 mongola che vivono e lavorano a Taiwan.\nLa storia dell'immigrazione mongola sull'isola \u00e8 molto recente: i primi immigrati provenienti dalla Mongolia arrivarono a Taiwan nel 2004, spinti dai progetti taiwanesi di attirare manodopera mongola sull'isola, cominciati nel 2002 con la fondazione di un \"Ufficio di rappresentazione economica e culturale di Taipei\" ad Ulaanbaatar. Il piano previsto da Taiwan incontr\u00f2 inizialmente alcune resistenze, in particolare da parte di alcuni ex-deputati mongoli per la Commissione Affari Mongoli e Tibetani lo definirono un tentativo del Partito Democratico Progressista di eludere la politica di taiwanizzazione prendendo in considerazione la Mongolia anzich\u00e9 la Cina, che non considera quest'ultima un Paese indipendente, ma una naturale appendice del proprio territorio. Nonostante ci\u00f2, nel gennaio 2004 il Ministero del Lavoro taiwanese diede il \"nulla osta\" per l'assunzione di lavoratori provenienti dalla Mongolia.\nIl piano taiwanese parve funzionare: l'Ufficio Centrale Occupazione mongolo registr\u00f2 l'interessamento di oltre 20.000 persone ad eventuali corsi d'aggiornamento per il lavoro e la lingua cinese al fine di emigrare a Taiwan. Di questi, 7000 furono effettivamente ammessi al programma, il 90% dei quali aveva et\u00e0 compresa fra i 20 ed i 35 anni ed il 45% dei quali era di sesso femminile.\nIl motivo di tanto interessamento era che Taiwan offriva agli immigrati migliori condizioni di vita e lavoro (stipendi fino a cinque volte pi\u00f9 cospicui, assicurazione sugli infortuni) rispetto ad altre mete tradizionali dell'emigrazione mongola, come il Giappone, la Corea del Sud o la Russia.\nI primi immigrati mongoli arrivarono a Taiwan nel maggio del 2004: si trattava di un nucleo di undici balie di et\u00e0 compresa fra i 25 ed i 40 anni: un secondo gruppo avrebbe seguito il primo nelle settimane a venire.\nA settembre dello stesso anno, a Taiwan c'era un totale di 77 lavoratori mongoli."}
{"id": "1881163", "revid": "1543377", "url": "https://it.wikipedia.org/wiki?curid=1881163", "title": "Valutazione p-adica", "text": "In teoria dei numeri, per un dato numero primo formula_1, la valutazione \"p\"-adica di un intero formula_2 diverso da zero \u00e8 il maggiore esponente formula_3 tale che formula_4 divida formula_2. La valutazione \"p\"-adica di 0 \u00e8 per definizione infinito. \u00c8 comunemente denotato come formula_6. Se formula_7 \u00e8 un numero razionale ai minimi termini, cos\u00ec che formula_2 e formula_9 siano primi tra loro, allora formula_10 \u00e8 uguale a formula_6 se formula_1 divide formula_2, oppure \u00e8 uguale a formula_14 se formula_1 divide formula_9, mentre \u00e8 uguale a 0 se non divide nessuno dei due. L'applicazione maggiore della valutazione \"p\"-adica \u00e8 nella costruzione del campo dei numeri \"p\"-adici.\nDefinizione e propriet\u00e0.\nNumeri interi.\nSe formula_1 appartiene a formula_18\",\" allora la valutazione \"p\"-adica per formula_19 \u00e8 definita come formula_20\nformula_21\nNumeri razionali.\nLa valutazione p-adica pu\u00f2 essere estesa ai numeri razionali. SI pu\u00f2 definire come formula_22\nformula_23\nAlcune propriet\u00e0 sono:\nformula_24\nIn aggiunta, se formula_25allora\nformula_26\ndove formula_27 \u00e8 l'infimo (il minore tra i due).\nIl valore assoluto \"p\"-adico.\nIl valore assoluto \"p\"-adico su formula_28 \u00e8 definito come formula_29\nformula_30\nIl valore assoluto \"p\"-adico soddisfa le seguenti propriet\u00e0:\nUno spazio metrico pu\u00f2 essere formato sull'insieme formula_28 con un metrico definito da formula_32\nformula_33\nA volte ci si riferisce al valore assoluto \"p\"-adico come \"norma \"p\"-adica\", nonostante non sia una norma in quanto non soddisfa il requisito di omogeneit\u00e0."}
{"id": "1881165", "revid": "113757", "url": "https://it.wikipedia.org/wiki?curid=1881165", "title": "Sigismundo Pandolfo Malatesta", "text": ""}
{"id": "1881166", "revid": "1186766", "url": "https://it.wikipedia.org/wiki?curid=1881166", "title": "Madonna dei campi", "text": ""}
{"id": "1881168", "revid": "1543377", "url": "https://it.wikipedia.org/wiki?curid=1881168", "title": "Latte di monte", "text": "Il latte di monte (Moonmilk in inglese) \u00e8 un termine generico che indica un materiale pastoso di colore bianco, con un elevato contenuto in acqua (40-80 %), costituito da una sospensione di cristalli di grandezza micrometrica di materiali vari (calcite, idromagnesite, gesso).\nQuando \u00e8 secca si riduce ad una polvere di sostanze microcristalline.\nI meccanismi di formazione sono vari e dipendono dalla composizione dei cristalli ma si possono individuare caratteristiche comuni che permettono la \nformazione di questo deposito:\nAlcuni meccanismi biotici, in particolare riferibili ad azione microbica, secondo alcuni studi, sono ritenuti potenzialmente importanti.\nLe condizioni per la formazione di questi depositi si ritrovano nelle grotte sotterranee nelle aree interessate da fenomeni carsici."}
{"id": "1881171", "revid": "125908137", "url": "https://it.wikipedia.org/wiki?curid=1881171", "title": "Stazione di Genova Pontedecimo", "text": "La stazione di Genova Pontedecimo \u00e8 una stazione ferroviaria situata sulla linea Torino-Genova, commercialmente linea Genova-Busalla-Arquata Scrivia (Via Busalla, Isola del Cantone).\nPrende il nome dell'omonimo quartiere genovese della Val Polcevera posto sulla strada dei Giovi.\nStoria.\nLa stazione fu inaugurata nel 1853.\nNel corso degli anni sono state effettuati dei riammodernamenti della stazione, infatti nell'aprile 1970 la disposizione degli spazi appariva diverso da oggi, infatti l'attuale sala d'attesa era un tempo un semplice corridoio d'uscita ed un archivio, ed il vano considerato all'epoca come spogliatoio \u00e8 l'attuale biglietteria con personale. \nLa stazione era dotata anche di un capannone per le merci ma il 21 settembre 2019 ha preso fuoco, erano presenti altri 7 binari che svolgevano servizio merci, ed erano anche stati elettrificati, ma ad oggi solo 2 binari per servizio merci funzionano ancora, anche se \u00e8 stata tolta l'elettrificazione. Ad oggi l'area del capannone \u00e8 diventato un parcheggio per i mezzi RFI e un punto di svolta per il servizio bus offerto da ATP Esercizio, ora AMT (Genova). Sui binari, ormai morti si trovano decine di mulinetti accantonati da RFI, in aggiunta all'erba alta.\nDa qualche anno \u00e8 stato rimosso il sovrappassaggio, che collegava il binario uno al due, senza dover utilizzare il sottopassaggio.\nDa qualche anno il binario tre non effettua pi\u00f9 servizio viaggiatori, quindi \u00e8 stata rimossa la segnaletica che ne indica la presenza, anche se nel autunno 2021 un treno regionale proveniente da Genova Brignole aveva come termine corsa del treno proprio la stazione di Pontedecimo, quindi il treno si \u00e8 fermato al Binario 3. \nStrutture e impianti.\nLa stazione \u00e8 dotata di un fabbricato viaggiatori con sala d'attesa e biglietteria con personale, servizi igienici, un sottopasso, e un ulteriore sala d'attesa al binario due. Possiede tre binari passanti che svolgono servizio viaggiatori, pi\u00f9 sette binari che svolgono servizio merci, di cui 4 passanti e gli altri tronchi, con annesso il relativo capannone.\nServizi.\nPer quello che riguarda la categorizzazione delle stazioni RFI la considera di categoria \"silver\".\nLa stazione dispone di:\nNel dicembre 2021 \u00e8 stato eseguito un ritinteggiamento del sottopassaggio.\nRete Ferroviaria Italiana tramite un cartello posto nel 2011 \u00e8 spiacente di comunicare la temporanea chiusura della sala d'attesa e dei bagni di questa stazione, con la conseguente sospensione della biglietteria con personale, ufficialmente mai chiusa, anche se lo spazio del personale di biglietteria \u00e8 attualmente un magazzino per le scope. La chiusura \u00e8 dovuta a continui e e gravi atti vandalici, compiuti da ignoti a danno della collettivit\u00e0 hanno reso la situazione insostenibile, inoltre, sempre RFI, informa che sono in corso opere di ripristino.\nLa sala d'attesa al binario due \u00e8 stata oggetto di rimozione di una delle vetrate, per evitare eventuali bivacchi; inoltre Rete Ferroviaria Italiana ha in programma la totale rimozione di quella sala d'attesa e la creazione, sempre in quello spazio, di uno spazio d'attesa sul tipo fermata d'autobus.\nInterscambio.\nPer quanto riguarda il servizio di trasporto pubblico urbano, troviamo diverse linee, tutte gestite da AMT Genova:\nPer quanto riguarda il servizio di trasporto pubblico provinciale, troviamo diverse linee, tutte gestite da AMT Genova, prima gestite da ATP Esercizio:\nLinee Valle Scrivia (ex gruppo F):\nLinee Valle Verde (ex gruppo H) (passano tutti per Campomorone): \nProprio sotto la stazione troviamo varie fermate bus, come le line del servizio urbano 7-9 ed il capolinea del 63 e del 63/. Troviamo anche la fermata bus del servizio di trasporto pubblico provinciale, servizio che fino al 31 dicembre 2021 era gestito da ATP Esercizio, ora assorbita da AMT (Genova), gi\u00e0 gestore del servizio urbano. \nParcheggio:\nDopo la rimozione di dei binari \u00e8 nato il parcheggio di scambio, gestito fino a maggio 2015 da Metropark S.p.A. controllata da FS Sistemi Urbani che fa parte del gruppo Ferrovie dello Stato. Questo parcheggio quindi era a pagamento, con la presenza di sbarre; ma dopo un breve periodo di chiusura il parcheggio passo in gestione al Comune di Genova che lo rese gratuito, con la rimozione della sbarra.\nStrutture vicine e progetti.\nPer tanti anni la stazione ha avuto una particolare cura e manutenzione da parte del DLF di Pontedecimo, che era posto proprio accanto alla stazione ed era dotata di: bar, palestre, campo da bocce e spazi verdi esterni direttamente accessibili dal binario 1, vicino alle ritirate. Il dopolavoro ha eseguito, in collaborazione con Ferrovie dello Stato delle opere per rendere la stazione pi\u00f9 piacevole per i passeggeri, come ad esempio l\u2019installazione di una tettoia verde che copre una fontana d\u2019acqua.\nGli studenti della Scuola Media Don Orengo, dell\u2019Istituto Comprensivo Pontedecimo, nell\u2019ambito del progetto di riqualificazione dello scalo ferroviario ligure \u2018Treno dell\u2019Art\u00e9, voluto da Ferrovie dello Stato in collaborazione con il Dopolavoro Ferroviario, hanno riprodotti lungo le pareti del tunnel di collegamento fra i binari opere di Monet, De Chirico, Klee Russolo e Depero. Questi falsi d\u2019autore nel dicembre 2021 sono stati rimossi.\nAd oggi il dopolavoro \u00e8 stato chiuso e si trova in un evidente stato di abbandono e degrado."}
{"id": "1881172", "revid": "324090", "url": "https://it.wikipedia.org/wiki?curid=1881172", "title": "Castellone", "text": " \nCastellone \u00e8 un borgo compreso nel comune di Formia, denominato fino al 1862 Mola e Castellone, istituito nel 1820 con la fusione dei borghi di Mola e Castellone. Attualmente \u00e8 considerato un quartiere della citt\u00e0 laziale.\nCastellone \u00e8 un borgo medievale; tra i suoi monumenti si citano: il Cisternone romano (risalente al I secolo a.C. con struttura a pianta irregolare divisa in quattro navate e con capacit\u00e0 di metri cubi), il Cancello (\"gliu cancegl\" in dialetto locale), la torre di Castellone, la cripta con le reliquie di Sant'Erasmo, il luogo del miracolo di Sant'Erasmo e la torre dell'orologio."}
{"id": "1881173", "revid": "205059", "url": "https://it.wikipedia.org/wiki?curid=1881173", "title": "Castello Superiore", "text": ""}
{"id": "1881174", "revid": "1442080", "url": "https://it.wikipedia.org/wiki?curid=1881174", "title": "Noviomagus Batavorum", "text": "Noviomagus Batavorum era il nome dell'antica fortezza legionaria della provincia romana della Germania inferiore, che corrisponde all'odierna citt\u00e0 olandese di Nimega. Era posizionata di fronte alle trib\u00f9 germaniche dei Batavi e dei Frisi, ed ai fiumi Waal e Reno.\nStoria.\nDa Augusto a Vespasiano.\nCon la fine dell'13 a.C., Druso maggiore, fratello del futuro imperatore Tiberio, decise di posizionare presso la localit\u00e0 di \"Noviomagus Batavorum\" un primo accampamento semi permanente legionario. Egli infatti, l'anno successivo (12 a.C.) comp\u00ec la prima spedizione in territorio germanico, dopo aver respinto un'invasione di Sigambri, dei loro alleati Tencteri ed Usipeti. Penetr\u00f2, quindi, all'interno del territorio germano, passando per l'isola dei Batavi (probabili alleati di Roma) e devastando le terre di Usipeti e Sigambri. Dopo aver disceso con una flotta il Reno in direzione del Mare del Nord, si rese alleati i Frisi e penetr\u00f2 nel territorio dei Cauci.\nNell'11 a.C. Druso oper\u00f2 pi\u00f9 a sud, affrontando e battendo ancora una volta il popolo degli Usipeti. Gett\u00f2, quindi, un ponte sul fiume \"Lupia\" (che si trova di fronte a \"Castra Vetera\", l'odierna Xanten) ed invase il territorio dei Sigambri (assenti poich\u00e9 in lotta con i vicini Catti), costruendovi alcune fortezze (tra cui la latina \"Aliso\"); si spinse, infine, nei territori di Marsi e Cherusci, fino al fiume \"Visurgis\", l'odierno Weser. Per questi successi ricevette gli onori trionfali (ovvero gli \"ornamenta triumphalia\"). Gli anni successivi il generale romano spost\u00f2 il suo raggio d'azione pi\u00f9 a sud e \"Noviomagus Batavorum\" potrebbe essere stato abbandonato come castra legionario a favore di \"Castra Vetera\". Sul suo sito potrebbe essere sorto un forte ausiliario.\n\u00c8 anche vero che a \"Noviomagus\" potrebbe essere stato utilizzato anche in altre circostanze, come per le campagne militari del governatore Lucio Domizio Enobarbo (dal 3 all'1 a.C.) a cui apparterrebbe la costruzione dei cosiddetti \"pontes longi\" tra il Reno e l'Ems; o quelle di Tiberio del 4, quando lo stesso attacc\u00f2 i vicini Bructeri; o nel corso delle campagne di Germanico del 14-16.\nAl termine di queste ultime operazioni del 16, l'imperatore romano Tiberio creava due nuove \"aree militarizzate\" ad ovest del fiume Reno, divenute settant'anni pi\u00f9 tardi le nuove province della Germania inferiore e della superiore.\nCon la morte dell'imperatore Nerone fu coinvolta nella Rivolta batava degli anni 69 e 70, al termine della quale il vicino villaggio, chiamato \"Oppidum Batavorum\", ed il forte ausiliario furono distrutti. Sappiamo che in quegli anni vi transit\u00f2, anche se per poco tempo, la legio II Adiutrix.\nDa Domiziano a Diocleziano.\nCon il nuovo imperatore Vespasiano (nel 70), a \"Noviomagus\" fu aperta una nuova fortezza legionaria, la cui difesa fu affidata alla legio X Gemina, che qui rimase fino al 104.\nA partire dall'84/87 \"Noviomagus Batavorum\" entr\u00f2 a far parte della nuova provincia della Germania inferiore, che comprendeva tra i suoi insediamenti principali anche \"Castra Vetera\" (Xanten), \"Trajectum ad Rhenum\" (Utrecht), e \"Colonia Agrippinensis\" (Colonia, la capitale della provincia), arrivando a contare fino a ventisette tra forti e fortini ausiliari, le tre fortezze legionarie, al tempo di Vespasiano, lungo il \"limes\" che dalla foce del Reno conduceva al forte di Remagen.\nNel 104 l'imperatore Traiano, probabilmente dopo un suo breve soggiorno nel \"castra\", decise di ritirare definitivamente la legio X Gemina a vantaggio del fronte pannonico, chiudendo la fortezza legionarie, e dando alla citt\u00e0 il nuovo nome di \"Ulpia Noviomagus Batavorum\". Esistono comunque evidenze che qui torn\u00f2 a soggiornare, anche se per breve tempo, la legio IX Hispana dopo il suo ritiro dalla Britannia, in un periodo ipotetico che potrebbe collocarsi tra il 121 ed il 146.\n\"Noviomagus\" fece parte per i secoli successivi del settore nord del \"limes\" renano, ed ebbe il difficile compito di respingere le numerose invasioni che si susseguirono in seguito alla formazione della confederazione germanica dei Franchi a partire dal III secolo. Attorno al 275 il \"vicus\" di \"Oppidum Bataviorum\" fu abbandonato, come del resto l'intera area compresa tra i fiumi Mosa, Demer e Schelda; sotto Costantino I fu posizionato nel vicino forte ausiliario il \"numerus Ursariensium\".\nIl IV secolo.\nNel 342 la federazione dei Franchi fu protagonista di un'incursione in territorio gallico, condotta a partire dalla loro area d'insediamento presso il Reno. Furono respinti da Costanzo Cloro. Un decennio pi\u00f9 tardi, nel 355-358 Giuliano trov\u00f2 ancora le rotte del Reno sotto il controllo dei Franchi ed ancora una volta li pacific\u00f2. Roma garant\u00ec ai Franchi una fetta considerevole della Gallia Belgica, compresi i territori circostanti al \"castra\" di \"Noviomagus Batavorum\".\nDa questo momento in poi i Franchi erano diventati \"foederati\" dell'Impero Romano. I Franchi divennero, quindi, il primo popolo germanico a stabilirsi permanentemente all'interno del territorio romano, incaricati di difendere la frontiera del Reno contro Alani, Suebi e Vandali. E proprio in questa localit\u00e0 sembra che Carlo Magno abbia soggiornato in uno dei suoi palazzi in almeno quattro occasioni. Poche sono le vestigia romane rimaste: una piccola parte delle vecchie mura della citt\u00e0 oltre alle fondamenta dell'anfiteatro. Tuttavia, il Valkhof museo, contiene una numerose collezione di manufatti di arte romana, trovate nel corso degli anni."}
{"id": "1881175", "revid": "287204", "url": "https://it.wikipedia.org/wiki?curid=1881175", "title": "SIPEM", "text": "SIPEM \u00e8 il nome commerciale di una monorotaia (della categoria delle ferrovie sospese) automatica in funzione a Dortmund e a D\u00fcsseldorf della Siemens. Il nome SIPEM deriva dalle prime lettere di \"SIemens PEople Mover\". La Siemens non vende pi\u00f9 questo prodotto.\nTecnologia.\nI veicoli nella loro sommit\u00e0 presentano carrelli a due ruote dotate di pneumatici inscatolate nella trave sopraelevata. Le parti visibili sono i veicoli e il palo che collega i veicoli al carrello. Le ruote dotate degli pneumatici non sono visibili in quanto nascoste all'interno della trave. Il sistema \u00e8 simile alle monorotaie SAFEGE.\nH-Bahn di Dortmund.\nLa monorotaia SIPEM di Dortmund \u00e8 chiamata \"H-Bahn\" (dal tedesco H, abbreviazione di \"h\u00e4ngend\", sospeso, e \"bahn\", ferrovia) e conta di due linee che servono il campus universitario. \u00c8 stata attivata nel 1984.\nSkytrain di D\u00fcsseldorf.\nLa monorotaia SIPEM di D\u00fcsseldorf \u00e8 chiamata \"Skytrain\" e collega i terminal dell'aeroporto con la stazione ferroviaria dell'aeroporto. \u00c8 stata attivata nel 2002."}
{"id": "1881179", "revid": "919662", "url": "https://it.wikipedia.org/wiki?curid=1881179", "title": "Lindsey Jacobellis", "text": "Biografia.\nLe cinque olimpiadi.\nDurante la finale di snowboard cross ai Giochi olimpici di , la Jacobellis, apprestandosi a concludere la gara con l'ampio vantaggio di 43 metri (equivalenti a tre secondi) sulla svizzera Tanja Frieden, esegu\u00ec un'acrobazia durante il penultimo salto, ma atterr\u00f2 male e cadde. La svizzera riusc\u00ec a sorpassarla e a vincere la medaglia d'oro, mentre la Jacobellis, rialzatasi, ottenne l'argento. Alle interviste televisive la Jacobellis inizialmente dichiar\u00f2 che l'acrobazia era stata compiuta per mantenere la stabilit\u00e0, ma in seguito ammise che non era necessaria: \"Mi stavo divertendo, lo snowboard \u00e8 divertimento, e volevo condividere il mio entusiasmo col pubblico\".\nAlle Olimpiadi di la Jacobellis in semifinale inforc\u00f2 una porta del tracciato, cosa che la port\u00f2 alla squalifica. Alle successive Olimpiadi di , mentre era in testa durante la semifinale, perse l'equilibrio e cadde, trovandosi cos\u00ec costretta al ritiro. A arriv\u00f2 quarta in finale, a soli due centesimi dal bronzo, mentre a riusc\u00ec finalmente a vincere l'oro olimpico sfuggito 16 anni prima, aggiungendone un secondo sempre nella stessa edizione dei giochi in coppia con il connazionale Nick Baumgartner.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSBX = snowboard cross\nHP = halfpipe"}
{"id": "1881181", "revid": "484362", "url": "https://it.wikipedia.org/wiki?curid=1881181", "title": "Rive gauche", "text": "Il termine rive gauche (pron. ), che in francese significa \"riva sinistra\", designa per antonomasia la porzione della citt\u00e0 di Parigi situata sulla riva sinistra della Senna.\nTale zona, che occupa circa un terzo del territorio parigino, si contrappone alla \"rive droite\", ossia alla parte di citt\u00e0 che si trova a nord della Senna. Si tratta di una suddivisione non avente valore amministrativo, che ingloba infatti il V, VI, VII, XIII, XIV e XV \"arrondissement\" (escluse le isole fluviali).\nAl di l\u00e0 della sua natura prettamente geografica, il termine \"rive gauche\" \u00e8 entrato nell'uso comune, non solo dei parigini, come sinonimo di quartiere intellettuale, artistico e \"boh\u00e9mien\", in quanto la riva sinistra della Senna \u00e8 sempre stata, almeno fino agli anni settanta del novecento, storicamente al centro della vita letteraria, universitaria ed artistica di Parigi per la presenza dell'universit\u00e0 della Sorbona, del quartiere latino e di Montparnasse."}
{"id": "1881186", "revid": "819238", "url": "https://it.wikipedia.org/wiki?curid=1881186", "title": "Stazione di Genova Rivarolo", "text": "La stazione di Genova Rivarolo \u00e8 una stazione ferroviaria situata tra le stazioni di Genova Sampierdarena e Genova Bolzaneto. Serve i quartieri di Rivarolo Ligure e Certosa.\n\u00c8 sita nei pressi della biblioteca civica \"Cervetto\", del teatro \"Albatros\" e di via Germano Jori (Mille passi a Certosa).\nStrutture e impianti.\nLa stazione possiede tre binari di quale uno di testa, mai usato; due banchine per l'attesa e un sottopasso pedonale.\nMovimento.\nNella stazione fermano tutti i treni della linea Torino-Genova via Busalla, di cui i treni con numerazione pari (direzione Busalla) fermano al binario 2, mentre i treni con numerazione dispari (direzione centro di Genova) stazionano al binario 1.\nServizi.\nLa stazione, che RFI considera di categoria \"silver\", dispone di:\nInterscambio.\nLa stazione \u00e8 servita dalle linee di autobus dell'AMT, e dista poco pi\u00f9 di un chilometro dalla stazione Brin della metropolitana di Genova, anch'essa gestita da AMT."}
{"id": "1881187", "revid": "264902", "url": "https://it.wikipedia.org/wiki?curid=1881187", "title": "Tegira", "text": "Tegira (\u03a4\u03ad\u03b3\u03c5\u03c1\u03b1) \u00e8 una localit\u00e0 che si trova nei pressi del lago di Copaide, non lontano da Orcomeno in Beozia orientale.\n\u00c8 celebre nella storia dell'antica Grecia perch\u00e9 ivi si svolse, nel 375, una battaglia tra l'esercito di Sparta e quello di Tebe comandato da Pelopida, con quest'ultimo che s'impose nel combattimento."}
{"id": "1881198", "revid": "594360", "url": "https://it.wikipedia.org/wiki?curid=1881198", "title": "Seven (cantante)", "text": "Carriera.\nViene ingaggiato dall'etichetta YG Entertainment all'et\u00e0 di quindici anni, e viene allenato per quattro anni nel canto e nella danza. Nel 2003 debutta con il primo album \"Just Listen\" che ottiene un notevole successo in tutta l'Asia. Nei periodi successivi segue una intensa attivit\u00e0 di promozione che comprendono partecipazioni a vari show televisivi, apparizioni in numerosi spot televisivi coreani (tra i quali Samsung, LG, Coca Cola) e una lunga serie di concerti che lo portano ad arrivare in Giappone, Taiwan, Thailandia, Cina, e nel 2005 negli Stati Uniti.\nSeven partecipa come ospite nell'album dell'artista americana Amerie nel brano \"Take Control\", nell'edizione asiatica dell'album \"Because I Love It\" del 2007. 2007. il rapper Fabolous invece collaberer\u00e0 al primo singolo di SE7EN sul mercato americano. Inoltre al primo album americano del cantante collaboreranno anche i produttori Mark Shimmel e Rich Harrison.\nLa popolarit\u00e0 di Seven \u00e8 confermata da un riconoscimento ottenuto come \"Miglior cantante pop coreano\" agli MTV Asia Awards 2006, tenutisi a Bangkok, Thailandia, oltre che il \"Best Buzz Asia Award\", premio assegnato sempre da MTV nel 2006.\nVita privata.\nNel giugno 2009, Seven e l'attrice Park Han-byul avevano avuto una relazione per sette anni, la coppia si era incontrata per la prima volta quando erano studenti delle superiori. Seven aveva precedentemente negato che fossero una coppia per proteggere la privacy di Park e lasciare che la relazione crescesse in modo naturale. "}
{"id": "1881203", "revid": "339392", "url": "https://it.wikipedia.org/wiki?curid=1881203", "title": "Choi Dong Wook", "text": ""}
{"id": "1881204", "revid": "1851848", "url": "https://it.wikipedia.org/wiki?curid=1881204", "title": "Tatiana Zorri", "text": "Ha fatto parte della rosa della nazionale italiana che ha partecipato al campionato mondiale nel 1999 e ai campionati europei nel 2001, nel 2005 e nel 2009, vestendo la maglia azzurra della nazionale in 155 incontri e realizzando 22 reti.\nCarriera.\nCalcio a 11.\nGiocatrice.\nClub.\nTatiana Zorri si avvicina al gioco del calcio fin da giovanissima, condividendo la passione con i tre fratelli maggiori nella squadra locale di Isola del Liri, diventandone la mascotte. Dall'et\u00e0 di nove anni inizia il suo percorso agonistico tesserandosi con il Sora, per passare poi al Frosinone e infine al Gaeta, giocando con i maschietti nelle loro formazioni giovanili miste fino al raggiungimento dell'et\u00e0 massima prevista dalla federazione.\nNel 1993 si trasferisce alla , societ\u00e0 che le offre l'opportunit\u00e0 di continuare l'attivit\u00e0 agonistica in una formazione interamente femminile per la stagione 1993-1994, venendo inserita in rosa con la prima squadra che partecipa al campionato di Serie A. Veste i colori della societ\u00e0 laziale per undici stagioni consecutive, periodo in cui vince la sua prima Coppa Italia, al termine dell'edizione 1998-1999 gioca, perdendola, la Supercoppa 1999, e con la squadra sponsorizzata Ruco Line si laurea campione d'Italia al termine della stagione 2001-2002. Zorri ha cos\u00ec occasione di fare il suo debutto in una competizione UEFA la stagione seguente, nell'incontro del 25 settembre 2002 dove, con la denominazione Enterprise Lazio, nell'ambito della fase a gironi della UEFA Women's Cup 2002-2003, gruppo 2, superano le israeliane del Maccabi Haifa per 5-0. La stagione termina con la conquista della seconda Coppa Italia, quella dell'edizione 2002-2003.\nDurante il calciomercato estivo 2004 decide di trasferirsi al , societ\u00e0 con la quale gioca le successive quattro stagioni, migliore posizione il secondo posto dietro al al termine del campionato di Serie A 2006-2007, per accasarsi dalla stagione 2008-2009 al , rimanendo con la nuova societ\u00e0 fino al termine della successiva e collezionando due terzi posti in Serie A.\nNella stagione 2010-2011 \u00e8 tornata a vestire la maglia della Lazio, sempre nella Serie A femminile italiana, rimanendo anche per la prima parte della stagione successiva, per poi tornare nel calciomercato invernale a vestire la maglia del Torino, citt\u00e0 in cui vive.\nNel mercato estivo della stagione 2012-2013 ritorna al Bardolino Verona.\nAl termine della stagione decise di ritirarsi dal calcio giocato dedicandosi all'allenamento, tuttavia la dirigenza del , squadra alla quale affida la guida tecnica dalla stagione di Serie B 2013-2014, la convince a tornare in organico finendo la seconda parte del campionato nel doppio ruolo di giocatrice e allenatrice.\nNazionale.\nZorri ha fatto il suo esordio in azzurro nel 1993. Ha esordito a solo 15 anni e mezzo quando il ct Sergio Guenza l'ha chiamata in nazionale. Fa il suo debutto in una competizione UEFA il 29 ottobre 1994, in occasione della partita di ritorno dei quarti di finale delle qualificazioni al campionato europeo di calcio femminile 1995, nell'incontro dove la batte l'Italia 4-2 precludendole l'accesso alla fase finale del torneo.\nAllenatrice.\nSotto la sua guida come responsabile tecnico della prima squadra del Luserna, al suo primo anno di allenamento, la 2013-2014, riesce a far raggiungere la seconda posizione, mentre l'anno successivo ottiene la storica promozione della societ\u00e0 conquistando la prima posizione del Girone A al termine della stagione di Serie B 2014-2015.\nNell'estate 2018 riceve l'incarico dallo storico femminile di allenare la formazione Under-19 che disputa il campionato Primavera., per poi passare alla societ\u00e0 maschile come responsabile tecnico della formazione Juniores femminile.\nCalcio a 5.\nConclusa l'esperienza in panchina con il Luserna, a quasi 40 anni raggiunti Zorri decide di iniziare una nuova avventura agonistica cambiando disciplina sportiva, il calcio a 5 femminile, tesserandosi per I Bassotti, societ\u00e0 iscritta al campionato italiano di Serie A2, girone A, 2017-2018.\nStatistiche.\nCronologia presenze e reti in nazionale.\nDall'elenco mancano le presenze maturate prima del 1995."}
{"id": "1881210", "revid": "179078", "url": "https://it.wikipedia.org/wiki?curid=1881210", "title": "Franco Pizzetti", "text": ""}
{"id": "1881214", "revid": "767487", "url": "https://it.wikipedia.org/wiki?curid=1881214", "title": "Il mio amico a quattro zampe", "text": "Il mio amico a quattro zampe (\"Because of Winn-Dixie\") \u00e8 un film del 2005 adattato dal libro \"Il cane pi\u00f9 brutto del mondo\" (\"Because of Winn-Dixie\") di Kate DiCamillo e diretto dal regista Wayne Wang \u00e8 stato prodotto dalla Walden Media e dalla Twentieth Century Fox e vede protagonista la giovane Anna Sophia Robb.\nTrama.\nIndia Opal Buloni (AnnaSophia Robb) \u00e8 una bambina di 10 anni che si \u00e8 appena trasferita nella piccola cittadina di Naomi (Florida) con suo padre (Jeff Daniels) dopo che la madre aveva abbandonato la famiglia sette anni prima. Il trasferimento fa perdere alla bambina tutti i suoi amici e cos\u00ec la piccola va in cerca di nuove amicizie. \nQuando un giorno al supermercato Winn-Dixie, Opal vede un cane che stava mandando all'aria il market, allora per salvarlo dal canile lo prende con s\u00e9, chiamandolo Winn-Dixie. Opal scopre che il cane diventa amico di ogni persona che incontra, e cos\u00ec anche la piccola riesce a fare nuove amicizie. La piccola sapr\u00e0 anche rianimare il rapporto con il padre, e imparer\u00e0 nuove cose riguardo alla sua mamma che se ne and\u00f2 via di casa sette anni prima.\nNel tentativo di sapere nuove cose riguardo alla madre, Opal chiede al padre di raccontarle dieci cose di lei. La piccola disse che l'idea gliel'aveva data Winn-Dixie, il quale le aveva detto che, visto che aveva dieci anni, doveva sapere dieci cose della madre. Il padre le dice nove cose riguardo alla madre e quindi la piccola gli chiede, \"E la decima cosa? Quando la sapr\u00f2?\" Ed il padre le dice, \"Non stasera\". Opal fa anche amicizia col gestore (Dave Matthews) di un negozio per animali, nel quale la bambina lavorer\u00e0 per comperare a Winn-Dixie un collare. Opal incontra Miss Franny, una gentile bibliotecaria (Eva Marie Saint), la quale le racconta incredibili storie.\nPresto Opal e la sua nuova amica Gloria Dump (Cicely Tyson), considerata da tutto il paesino una strega, tengono una festa, ma Winn-Dixie scappa a causa di una tempesta. Opal mette un collare su delle foglie per ricordarlo, ma all'improvviso, quando tutti gli ospiti della festa sono dentro, Winn-Dixie ritorna dalla sua padroncina.\nIncasso.\nCon costi di produzione pari a 14 milioni di dollari, il film ha guadagnato 32.647.042 dollari negli Stati Uniti, e 33.589.427 di dollari nel mondo."}
{"id": "1881215", "revid": "1305887", "url": "https://it.wikipedia.org/wiki?curid=1881215", "title": "Divinit\u00e0 della morte", "text": "Il dio della morte \u00e8 una divinit\u00e0 che personifica e rappresenta la morte in diverse culture. Sovente \u00e8 in coppia con un'altra divinit\u00e0 maggiore creatrice del mondo. \nIl Dio della Morte pu\u00f2 anche essere identificato genericamente come: la Morte. Tuttavia, diversi popoli di diverse culture hanno attribuito alla Morte un'identit\u00e0 personale, a seconda dell'interpretazione del genere sessuale proprio della parola. In alcuni casi, la Morte \u00e8 identificata come una figura femminile, anche se in molti media con la voce predominante maschile. Da tale interpretazione derivano i nomi: la Falciatrice, la Grande Mietitrice, la Fine; nel caso in cui la Morte venga interpretata come una figura maschile, viene denominata: il Falciatore, il Grande - o - il Tristo Mietitore (\"Tristo\" per l'atmosfera cupa che trasmette, traslitterazione di Triste; \"Mietitore\" perch\u00e9 \"miete\" le vite delle sue vittime).\nLa Morte viene spesso raffigurata in molti modi, a seconda dell'immaginario collettivo di membri delle varie culture. Durante il periodo che va dal 1340 al 1350 (periodo pi\u00f9 devastante della Peste nera), con l'arte macabra nasce una nuova immagine della Morte: uno scheletro armato di falce, avvolto in un mantello nero ed incappucciato. In alcune raffigurazioni, egli cavalca un cavallo scheletrico che emana un'aura nera. In altre personificazioni della Morte, non v'\u00e8 molta differenza da quella appena descritta. Le poche differenze riguardano piccoli dettagli, come il fatto che dietro il mantello, non c'\u00e8 nessuno scheletro e in questo caso l'individuo fluttua nell'aria, ma con mani comunque scheletriche. A volte nelle tante rappresentazioni della Morte, \u00e8 assente il cavallo scheletrico e in certi casi anche la falce (che comunque nella stragrande maggioranza dei casi non usa, perch\u00e9 gli basta toccare il/i malcapitato/i o schioccare le dita per prendere la vita delle persone). \nIn alcuni media ed opere viene rappresentata la morte mentre combatte con la falce contro la vita, o qualsiasi altro suo rivale. \nIn altre culture, invece (come quella azteco-messicana o quella presente in alcuni stati africani), la Morte \u00e8 vista come una vera e propria divinit\u00e0 da venerare in una religione precisa, senza timore; \u00e8 vista come un'entit\u00e0 a cui portare rispetto, non un tab\u00f9 di cui avere paura. Secondo alcune di queste culture, la Morte verrebbe vista come una persona dal morente, solo quando egli muore di vecchiaia: in altri casi non apparirebbe. Alcune persone che sono state in coma, riferiscono di aver visto l'Angelo della Morte (denominato: Grim Walker) prendere in prestito la loro anima per mostrargli una dimensione superiore o parallela al mondo in cui vivevano (ci\u00f2 \u00e8 accertato in alcune religioni e/o mitologie, quali il buddismo, lo shintoismo o l'induismo, oppure nella mitologia greca e norrena). \nSecondo folklori e leggende, esisterebbero pi\u00f9 tipi di D\u00e8i della Morte. Ci\u00f2 che le contraddistingue \u00e8 il colore del mantello, che ne simboleggia la natura: "}
{"id": "1881221", "revid": "767487", "url": "https://it.wikipedia.org/wiki?curid=1881221", "title": "Il ritorno dei magnifici sette", "text": "Il ritorno dei magnifici sette (\"Return of the Seven\") \u00e8 un film del 1966 diretto da Burt Kennedy, con Warren Oates, Yul Brynner, Fernando Rey, Julian Mateos.\nTrama.\nIl bandito messicano Francisco Lorca sequestra gli uomini di tre villaggi per riedificare la chiesa in cui morirono i suoi figli. Tra quegli uomini c'\u00e8 anche Chico, uno del gruppo dei magnifici sette originali; sua moglie Pedra rintraccia Chris e Vin per chiedere loro la liberazione dei prigionieri.\nPer sostituire i compagni morti nella precedente spedizione, Chris e Vin reclutano quattro uomini per formare il gruppo: Frank, un pistolero taciturno, Luis, un famoso bandito, Colbee, un pistolero donnaiolo e Manuel, un giovane scommettitore di combattimenti tra galli.\nLiberati i prigionieri, tutti gli uomini si preparano al contrattacco di Lorca e riescono a sconfiggerlo grazie alla dinamite trovata da Manuel. Mentre Frank, Luis e Manuel muoiono nello scontro, Chico e Colbee rimangono con i contadini per ricostruire il villaggio e prevenire ulteriori attacchi. Chris e Vin, invece, cavalcano insieme e fanno ritorno verso gli Stati Uniti.\nProduzione.\nIl film \u00e8 stato realizzato sulla scia del successo dei Magnifici Sette e venne girato in Spagna a causa delle difficolt\u00e0 incontrate in Messico durante le riprese del primo film.\nTra i suoi protagonisti, Yul Brynner disse che si sarebbe rifiutato di recitare nel film se Steve McQueen fosse stato presente e quest'ultimo dichiar\u00f2 di non essere interessato al progetto poich\u00e9 ritenne la trama troppo assurda. Come per gli altri due sequel riproduce le tappe narrative dell'originale film \"I Magnifici Sette\": dal sopruso iniziale si passa alla formazione del gruppo e dopo il primo impatto col nemico, viene analizzato l'aspetto psicologico della situazione e si arriva allo scontro finale.\nPremi.\nElmer Bernstein ha avuto la nomination all'Oscar nel 1967 per la migliore colonna sonora."}
{"id": "1881222", "revid": "155136", "url": "https://it.wikipedia.org/wiki?curid=1881222", "title": "Religione Cristiana", "text": ""}
{"id": "1881223", "revid": "729019", "url": "https://it.wikipedia.org/wiki?curid=1881223", "title": "Stazione di Cormons", "text": "La stazione di Cormons \u00e8 una fermata ferroviaria sita a Cormons sulla linea ferroviaria Udine-Trieste.\nStoria.\nLa stazione di Cormons, in origine, era situata pi\u00f9 vicina al centro della citt\u00e0 ed era nota per il suo stile architettonico austro-ungarico. Negli anni settanta ha smesso di funzionare in quanto venne costruita l'attuale stazione, pi\u00f9 distante dal centro in funzione della nuova linea (mai terminata) che avrebbe dovuto collegare Cormons a Redipuglia.\nIl fabbricato della vecchia stazione venne demolito nel 1992.\nStrutture e impianti.\nDispone di uno scalo, usato tra l'altro per i lavori di manutenzione sulla linea. I binari per il servizio viaggiatori sono solamente i due binari passanti (2 e 3); il primo binario, pure dotato di marciapiede, \u00e8 stato dismesso nel 2015, e contemporaneamente \u00e8 stata rimossa l'intercomunicazione lato Udine del binario 4, che pertanto non pu\u00f2 pi\u00f9 essere usato per le precedenze.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nServizi.\nLa stazione dispone dei seguenti servizi:"}
{"id": "1881226", "revid": "729019", "url": "https://it.wikipedia.org/wiki?curid=1881226", "title": "Stazione di Sagrado", "text": "La stazione di Sagrado \u00e8 una fermata ferroviaria sita nel comune di Sagrado sulla linea ferroviaria Udine-Trieste.\nStoria.\nLa stazione venne trasformata in fermata l'8 aprile 1990.\nStrutture e impianti.\nLa fermata \u00e8 composta da un fabbricato viaggiatori (che ospita al primo piano un alloggio privato) e da uno scalo merci dismesso. Dispone di due binari senza comunicazioni, i cui marciapiedi sono collegati da un sottopassaggio.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nServizi.\nAll'interno del fabbricato viaggiatori \u00e8 presente un servizio di biglietteria automatica ed una sala d'aspetto. Nel 2010 \u00e8 stato anche aperto un bar.\nInterscambi.\nLa stazione \u00e8 servita da una fermata dell'autobus della linea interurbana Sagrado-Gradisca d'Isonzo-Villesse. In direzione del centro di Sagrado si trovano le fermate dell'autobus extraurbano."}
{"id": "1881230", "revid": "132266", "url": "https://it.wikipedia.org/wiki?curid=1881230", "title": "Forze Aeree Svizzere", "text": ""}
{"id": "1881233", "revid": "1543377", "url": "https://it.wikipedia.org/wiki?curid=1881233", "title": "Stan Douglas", "text": "Biografia.\nStan Douglas \u00e8 nato nel 1960 a Vancouver, dove vive e opera. Ha studiato alla Emily Carr Institute of Art and Design di Vancouver. Ha partecipato a numerose mostre personali tra cui nel 1995 al Carnegie International, Whitney Biennial, nel 1997 SkulpturProjekte a M\u00fcnster e Documenta X a Kassel.\nOpera.\nI video di Stan Douglas riflettono gli aspetti dei mass media nella societ\u00e0 contemporanea. Spesso si trovano nel suo lavoro delle influenze di Samuel Beckett."}
{"id": "1881234", "revid": "767487", "url": "https://it.wikipedia.org/wiki?curid=1881234", "title": "Italian restaurant", "text": ""}
{"id": "1881241", "revid": "767487", "url": "https://it.wikipedia.org/wiki?curid=1881241", "title": "Wiener Bonbons", "text": "Wiener Bonbons (Caramelle Viennesi) op. 307, \u00e8 un valzer di Johann Strauss (figlio).\nIl valzer \"Wiener Bonbons\" nacque in occasione del ballo dell'associazione degli industriali che si tenne nel \"Redoutensaal\" del Palazzo Imperiale dell'Hofburg, a Vienna, il 28 gennaio 1866.\nIn quell'occasione, Johann Strauss condivise la serata a fianco del fratello minore Josef, con cui si esib\u00ec la sera del ballo.\nIn omaggio dell'organizzatrice della festa (il cui scopo era quello di raccogliere fondi per costruire un ospedale tedesco a Parigi), la principessa Pauline von Metternich (1836-1921), moglie dell'ambasciatore austriaco a Parigi, Josef le dedic\u00f2 il valzer \"Deutsche Gr\u00fc\u00dfe\" (Saluti tedeschi), op. 191.\nJohann Strauss scelse di contribuire al ballo con un valzer che, nelle sue intenzioni, avrebbe dovuto unire il tradizionale valzer viennese con il fascino parigino, e per meglio raggiungere questo scopo, un\u00ec anche le lingue di entrambe le nazioni nel titolo: \"Wiener Bonbons\".\nIl valzer venne pubblicato dall'editore \"C.A. Spina\" il 13 febbraio 1866 e sulla copertina recava la dedica: \"A sua Altezza la Principessa Pauline Metternich-Winneburg, col pi\u00f9 profondo rispetto\".\nLa Principessa Pauline non fu soltanto un'influente figura a Vienna, ma fu anche molto attiva presso la corte imperiale di Napoleone III a Parigi.\nI due fratelli Strauss cercarono quindi di accattivarsi le simpatie della principessa in vista di una probabile esibizione nel corso dell'Esposizione Universale che si sarebbe tenuta nella capitale francese l'anno successivo, nel 1867.\nA tal fine i fratelli Strauss effettuarono una visita a Parigi durante la Pasqua del 1866, poche settimane dopo il ballo della societ\u00e0 degli industriali.\nDurante l'estate del 1867, Strauss fu invitato a partecipare ad un sontuoso ballo che si tenne all'ambasciata austriaca di Parigi, ospite della principessa e del marito, il principe Richard Metternich, e anche in quell'occasione venne eseguito il valzer \"Wiener Bonbons\".\nvalzer 1&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key g \\minor \\time 3/4 \n\\set Score.tempoHideNote = ##t\n \\tempo 2. = 52\n \\slashedGrace d'8 &lt;bes' d&gt; r r4 r \\slashedGrace d,8 &lt;bes' d&gt; r r4 r \\slashedGrace d,8 &lt;bes' d&gt;2.~ &lt;bes d&gt;4 &lt;fis a&gt;( &lt;g bes&gt;) \\slashedGrace a8( ) r r4 r \\slashedGrace a8( ) r r4 r \\slashedGrace a8( 2.~) 4 &lt;d, fis&gt;( &lt;ees g&gt;) \\slashedGrace g8( &lt;g bes&gt;) r r4 r \\slashedGrace g8( &lt;g bes&gt;) r r4 r \\slashedGrace g8( &lt;g bes&gt;2.~) &lt;g bes&gt;4 f-. g &lt;c, ees a&gt;8-. r r4 &lt;c ees g&gt;8-. r &lt;c ees f&gt;8-. r r4 &lt;c ees g&gt;8-. r &lt;c ees a&gt;-. r r4 &lt;c ees g&gt;8-. r &lt;c ees f&gt;-. r r4 &lt;c ees&gt;8-. r\n \\new Dynamics {\n \\slashedGrace s8 s\\pp\n \\new Staff { \\key g \\minor \\time 3/4 \\clef bass \\slashedGrace s8\n bes,4 &lt;f' bes d&gt; &lt;f bes d&gt; bes, &lt;f' bes d&gt; &lt;f bes d&gt; \n bes, &lt;f' bes d&gt; &lt;f bes d&gt; bes, &lt;f' bes d&gt; &lt;f bes d&gt; \n ees &lt;g c ees&gt; &lt;g c ees&gt; ees &lt;g c ees&gt; &lt;g c ees&gt; \n ees &lt;g c ees&gt; &lt;g c ees&gt; ees &lt;g c ees&gt; &lt;g c ees&gt; \n f &lt;bes d&gt; &lt;bes d&gt; f &lt;bes d&gt; &lt;bes d&gt; \n f &lt;bes d&gt; &lt;bes d&gt; f &lt;bes d&gt; &lt;bes d&gt; \n f, &lt;f' a ees'&gt; &lt;f a ees'&gt; f, &lt;f' a ees'&gt; &lt;f a ees'&gt; \n f, &lt;f' a ees'&gt; &lt;f a ees'&gt; f, &lt;f' a ees'&gt; &lt;f a ees'&gt;\n \u00bb\n&lt;/score&gt;"}
{"id": "1881244", "revid": "37594", "url": "https://it.wikipedia.org/wiki?curid=1881244", "title": "Kalanchoe delagoensis", "text": "Kalanchoe delagoensis \u00e8 una pianta succulenta appartenente alla famiglia delle Crassulaceae, endemica del Madagascar.\nPropagazione.\nCome in alcune altre specie di \"Kalanchoe\" la pianta produce propaguli sotto forma di gemme sulle foglie, i quali, staccandosi, danno vita ad altre piante.\n\"K. delagoensis\" \u00e8 una specie brevidiurna e quindi fiorisce in autunno o inverno.\nDistribuzione e habitat.\nLa specie \u00e8 nativa del Madagascar ma a causa della sua popolarit\u00e0 come pianta ornamentale si \u00e8 ampiamente diffusa al di fuori del suo areale di origine, naturalizzandosi in svariati paesi. Si \u00e8 rivelata una specie altamente invasiva a causa della sua facilit\u00e0 di propagazione, dato l'elevato numero di propaguli che produce, risultando inoltre tossica per il bestiame."}
{"id": "1881245", "revid": "1564499", "url": "https://it.wikipedia.org/wiki?curid=1881245", "title": "Acipenser naccarii", "text": "Lo storione cobice (\"Acipenser naccarii\" ) \u00e8 un pesce eurialino semi-anadromo endemico del Mar Adriatico.\nEtimologia.\nIl nome scientifico fu assegnato in onore di Fortunato Luigi Naccari, naturalista veneto autore di \"Ittiologia Adriatica\" e primo a intuire l'esistenza della specie.\nDistribuzione ed habitat.\nLa specie si ritrova soltanto nel Mar Adriatico e non esistono segnalazioni autorevoli da altri mari. Per la riproduzione risale soprattutto il fiume Po ed alcuni suoi affluenti (tra cui Ticino e Adda) ma anche Adige, Brenta, Piave, Tagliamento, Livenza ed altri tributari dell'Adriatico, anche appenninici. Sul lato orientale del Mar Adriatico risale sicuramente i fiumi Cetina e Narenta ma la sua distribuzione non \u00e8 nota con certezza. Pare accertata la sua presenza nel Lago di Scutari tra Albania e Montenegro.\nDurante la sua vita marina frequenta prevalentemente gli estuari dei fiumi in fondali sabbiosi e fangosi profondi, talvolta spingendosi fino agli scogli. Durante la sua vita fluviale predilige i fiumi a portata maggiore, con acque lente e fondali sabbiosi.\nDescrizione.\nIl muso \u00e8 conico e corto, con capo largo e arrotondato. I 4 barbigli a funzione sensoriale sono distanziati dalla bocca protrattile, che presenta un labbro inferiore continuo, interrotto solo nel centro. La pinna caudale \u00e8 eterocerca (asimmetrica) Le placche ossee sono organizzate in 5 file: le dorsali sono 5-14, le laterali 32-42 per lato, le ventrali 8-11 per lato. Colore verde olivaceo-marrone sul dorso, pi\u00f9 chiaro sui fianchi,con ventre biancastro.\nAssai simile allo storione comune (\"Acipenser sturio\"), se ne differenzia principalmente per alcuni particolari:\nRiproduzione.\nEssendo una specie semi-anadroma risale i fiumi per la riproduzione ma pare esistano popolazioni residenti in acqua dolce, ad esempio quelle del Po a monte della diga di Isola Serafini che possano riprodursi con successo nonostante sia loro precluso l'accesso al e dal mare. Tale evidenza fa ritenere che la specie possa essere migratoria facoltativa, al contrario di quanto avviene per le altre due della famiglia delle Acipenseridae un tempo presenti in Italia: \"Acipenser sturio\" e \"Huso huso\".\nL'attivit\u00e0 di risalita dal mare parrebbe raggiungere l'acme nel mese di maggio, e la deposizione delle uova tra giugno e luglio. Vengono deposte circa 40.000-55.000 uova per kg di peso corporeo della femmina. Le uova sono grigio-ardesia con riflessi bronzei e si schiudono dopo circa una settimana; gli avannotti alla nascita misurano poco meno di 1 cm. I maschi raggiungono la maturit\u00e0 sessuale intorno ai 7-11 anni, quando la loro taglia \u00e8 di 70 cm, le femmine a 12-14 anni, quando raggiungono i 100 cm.\nMolti aspetti della biologia riproduttiva della specie restano ancora oscuri.\nIn cattivit\u00e0 gli storioni cobice non riescono a riprodursi in maniera naturale: \u00e8 necessario usare prodotti ormonali per indurre la femmina a produrre uova.\nAlimentazione.\nLo storione cobice \u00e8 una specie opportunista: in ambiente fluviale il regime alimentare \u00e8 a base di invertebrati acquatici (Gammaridi, Ditteri, Oligocheti) a cui gli esemplari maggiori aggiungono dei piccoli pesci. In ambiente marino la dieta consiste di Anellidi, Anfipodi, Gasteropodi, Bivalvi e, occasionalmente, di piccoli pesci. Dall'analisi del contenuto dell'apparato digerente di esemplari catturati, si \u00e8 ipotizzata anche una alimentazione parzialmente a base di detriti organici (vegetali).\nPesca.\nAttualmente la pesca, sia sportiva che commerciale \u00e8 rigorosamente vietata, ma nel passato lo storione cobice \u00e8 stato ampiamente pescato per le sue carni di ottima qualit\u00e0 e per le sue dimensioni spesso importanti.\nConservazione.\nLa \"IUCN red list\" classifica \"Acipenser naccarii\" come specie in pericolo critico.\nSono state individuate le seguenti minacce o fattori di rischio per la conservazione della specie in natura:\n\u00c8 di particolare rilievo la sua conservazione in quanto il suo areale \u00e8 ridotto e le principali localit\u00e0 di riproduzione si trovano in Italia. Attualmente si sta sperimentando, con buoni risultati, l'allevamento in ambiente protetto e la reimmissione in natura di giovani esemplari. Nel 2020, in occasione del World Fish Migration Day ( Giornata mondiale dei pesci migratori) sono stati liberati nei fiumi Savio e Reno oltre 1000 esemplari giovanili e subadulti.\nLa conservazione dello storione cobice \u00e8 stata oggetto di diversi progetti LIFE finanziati dall\u2019Unione europea, all\u2019interno dei quali si \u00e8 realizzata una imponente scala di risalita presso la Centrale idroelettrica di Isola Serafini di Monticelli d'Ongina, la pi\u00f9 importante mai costruita in Italia, che permetter\u00e0 di ripristinare le rotte di migrazione della fauna ittica per centinaia di chilometri dal mare Adriatico fino al Lago di Lugano. Grazie a questa scala di risalita, entrata in funzione nei primi mesi del 2017, vi sar\u00e0 un importante effetto positivo per numerose specie migratrici a rischio di estinzione, e protette dall'UE, quali storione comune, storione cobice, anguilla, cheppia e, ipoteticamente, lo storione ladano, noto a livello internazionale con il nome russo di beluga, che necessitano di completare il loro ciclo vitale passando dalle acque dolci a quelle salate e viceversa.\nUlteriori misure di salvaguardia riguardano l'ampliamento delle conoscenze sul ciclo biologico della specie per individuare i siti di riproduzione da tutelare particolarmente al fine di aumentarne la percentuale di sopravvivenza nella delicata fase embrionale.\nRuolo degli acquari.\nGli acquari rivestono un ruolo fondamentale per garantire la conservazione in natura dello storione cobice e di altre specie ittiche minacciate di estinzione. Numerosi sono gli esemplari di questa specie conservati in acquari e in centri destinati alla riproduzione, tra cui:\nGli acquari sostengono i progetti di conservazione e a tal fine organizzano eventi di sensibilizzazione e divulgazione all\u2019interno delle proprie strutture."}
{"id": "1881246", "revid": "269421", "url": "https://it.wikipedia.org/wiki?curid=1881246", "title": "Citeri di sicurezza di Lamm", "text": ""}
{"id": "1881248", "revid": "767487", "url": "https://it.wikipedia.org/wiki?curid=1881248", "title": "Soffio", "text": "Soffio (hang\u016dl: \uc228; latinizzazione riveduta della lingua coreana: \"Sum\"; titolo internazionale: \"Soom\") \u00e8 un film del 2007 scritto e diretto da Kim Ki-duk, presentato in concorso al 60\u00ba Festival di Cannes.\nTrama.\nUna casalinga solitaria, Yeon, affronta la sua depressione e la sua rabbia iniziando un rapporto appassionato con un uomo condannato a morte. Dopo la scoperta dell'infedelt\u00e0 del marito, Yeon visita la prigione in cui un famigerato criminale, Jin, \u00e8 confinato. La donna sta seguendo le notizie di cronaca dei suoi numerosi tentativi di suicidio. Malgrado sia a conoscenza dei crimini di Jin, Yeon lo tratta come un vecchio amante e con tutte le sue forze cerca di renderlo felice, anche se non lo conosce."}
{"id": "1881250", "revid": "466539", "url": "https://it.wikipedia.org/wiki?curid=1881250", "title": "Barrimore Matthew St. Leger", "text": "Biografia.\nSt. Leger fu battezzato il I maggio 1733 nella contea di Kildare, in Irlanda. Era figlio di Sir John St. Leger e di Lavina Pennefather. Fu educato all'Eton College e quindi all'Universit\u00e0 di Cambridge.\nEntr\u00f2 nell'Esercito Britannico nell'aprile del 1756 servendo come portabandiera nel 28\u00ba Reggimento fanteria \"North Gloucestershire\". Fu sotto il comando del generale Abercrombie in Canada nel 1758 durante l'assedio di Louisbourg all'\u00cele Royale (Isola del Capo Bretone) e nel 1759 sotto il comando di Wolfe durante l'assedio di Qu\u00e9bec.\nFu promosso \"maggiore di brigata\" nel luglio del 1760 e serv\u00ec come ufficiale, sotto il comando di James Murray, nella campagna contro Montr\u00e9al. Il 16 settembre 1762 St. Leger divenne maggiore nel 95\u00ba Reggimento fanteria. Nel 1772 venne promosso tenente colonnello.\nNel 1774 venne nominato tenente colonnello del 34\u00ba Reggimento fanteria \"Cumberland\" e venne scelto dal generale Burgoyne per guidare una delle tre armate che avrebbero dovuto sconfiggere l'Esercito continentale a Saratoga. Lasciata Oswego, base delle operazioni inglesi, era avanzato arrivando al forte Schuyler, dove lasci\u00f2 una parte delle truppe. Il 6 luglio 1777 giunse ad Oriskany, un piccolo villaggio sul fiume omonimo, dove sub\u00ec prima l'attacco delle forze di Herkimer e quindi quello dei fucilieri di Arnold che lo costrinsero a ritirarsi. Durante la ritirata prov\u00f2 a prendere forte Schuyler ma l'abbandono dei suoi soldati lo costrinse a ripiegare definitivamente. Nel 1777 venne promosso colonnello.\nMor\u00ec in Canada nel 1789."}
{"id": "1881252", "revid": "101175", "url": "https://it.wikipedia.org/wiki?curid=1881252", "title": "Cagiva Canyon 500", "text": ""}
{"id": "1881253", "revid": "767487", "url": "https://it.wikipedia.org/wiki?curid=1881253", "title": "I nuovi barbari", "text": "I nuovi barbari \u00e8 un film del 1983 diretto da Enzo G. Castellari di ambientazione post apocalittica. \u00c8 conosciuto in Italia anche con il titolo 2019: i nuovi barbari.\nAssieme agli altri due film del regista girati nello stesso periodo (\"1990 - I guerrieri del Bronx\" e \"Fuga dal Bronx\"), si inserisce sulla scia del genere distopico, cui era massimo esempio il recente \"\" (1981) e sul mito dell'anarchia e della violenza nei ghetti metropolitani, come ne \"I guerrieri della notte\" (1979) di Walter Hill.\nTrama.\nAnno 2019.\nLa grande guerra nucleare \u00e8 finita e i sopravvissuti si combattono in un pianeta destinato a morire.\nPotentissima \u00e8 la banda dei \"Templars\" capeggiata da One contro cui combatte Skorpion, suo nemico e capo di un esercito di mutanti.\nDistribuzione.\nIl film \u00e8 uscito con i vari titoli: \"Metropolis 2000\"; \"The new barbarians\"; \"Warriors of the Wasteland\"."}
{"id": "1881256", "revid": "486946", "url": "https://it.wikipedia.org/wiki?curid=1881256", "title": "Kalanchoe tubiflora", "text": ""}
{"id": "1881257", "revid": "486946", "url": "https://it.wikipedia.org/wiki?curid=1881257", "title": "Kalanchoe verticillata", "text": ""}
{"id": "1881259", "revid": "438678", "url": "https://it.wikipedia.org/wiki?curid=1881259", "title": "Volevo solo vivere", "text": "Volevo solo vivere \u00e8 un film del 2006 diretto da Mimmo Calopresti, presentato fuori concorso al 59\u00ba Festival di Cannes.\nSi tratta di un documentario che ha come argomento principale la Shoah."}
{"id": "1881261", "revid": "1573940", "url": "https://it.wikipedia.org/wiki?curid=1881261", "title": "Istigobius", "text": "Istigobius \u00e8 un genere comprendente 11 specie di pesci d'acqua salata appartenente alla famiglia Gobiidae."}
{"id": "1881262", "revid": "187795", "url": "https://it.wikipedia.org/wiki?curid=1881262", "title": "Barry St. Leger", "text": ""}
{"id": "1881263", "revid": "187795", "url": "https://it.wikipedia.org/wiki?curid=1881263", "title": "Barry St. Ledger", "text": ""}
{"id": "1881264", "revid": "187795", "url": "https://it.wikipedia.org/wiki?curid=1881264", "title": "Barrimore Matthew St. Ledger", "text": ""}
{"id": "1881268", "revid": "767487", "url": "https://it.wikipedia.org/wiki?curid=1881268", "title": "1990 - I guerrieri del Bronx", "text": "1990 - I guerrieri del Bronx \u00e8 un film del 1982 diretto da Enzo G. Castellari.\nInsieme a \"I nuovi barbari\", girato dal regista nello stesso periodo, si inserisce sulla scia del genere distopico, cui era massimo esempio il recente \"\" (1981) e sul mito dell'anarchia e della violenza nei ghetti metropolitani, come ne \"I guerrieri della notte\" (1979) di Walter Hill.\nLa pellicola ebbe un sequel: \"Fuga dal Bronx\", girata l'anno successivo sempre da Castellari.\nTrama.\nBronx, in un futuro e distopico 1990, il quartiere, dominato da bande di giovani teppisti, viene dichiarato \"Terra di Nessuno\" dal governo.\nAnn, la figlia diciassettenne di un potente uomo politico nonch\u00e9 futura leader di una potente multinazionale nel campo delle armi, la \"Manhattan Corporation\", fugge da casa poich\u00e9 \u00e9 venuta a sapere che sarebbe diventata complice di corrotti e guerrafondai senza scrupoli non appena compie diciotto anni e si rifugia nel Bronx, dove per\u00f2 \u00e8 molestata da alcuni malintenzionati. Viene liberata dagli uomini della gang dei \"Riders\", la pi\u00f9 importante banda del Bronx. Il leader dei Riders si chiama Trash, un giovane di grande prestanza fisica, dotato di etica e di un codice d'onore a differenza degli altri capi.\nLa ragazza \u00e8 affascinata da questo strano personaggio e decide quindi di seguirlo e restare al suo fianco; ma suo padre insieme all'amministratore delegato della compagnia, Fisher, per riportarla a casa, incarica Hammer, un cinico ufficiale di polizia corrotto e mercenario che per\u00f2 \u00e8 nato nel Bronx ed ha ottime possibilit\u00e0 di riportare a casa la ragazza. Hammer intende mettere le gang del Bronx l'una contro l'altra, in modo da scatenare una guerra in cui tutti risulteranno sconfitti e lui possa cos\u00ec diventare il padrone assoluto del quartiere.\nPer questo motivo corrompe Ice, braccio destro di Trash convinto che il suo diretto superiore non abbia abbastanza attributi per comandare la gang e Hot Dog, uno zoppo che gira tutto il Bronx con un grosso camion poich\u00e9 lavora per Ogre, il re del Bronx.\nHammer quindi uccide due componenti dei \"Raiders\" lasciando un anello con una tigre scolpita per terra, in modo che Trash e i suoi sospettino della gang dei \"Tigers\" che \u00e8 proprio quella comandata da Ogre, il re. Ma Trash riesce a far ragionare i suoi nonostante Ice li aizzi in continuazione accusando Trash di essere poco decisionista. Un altro capo gang, Golem viene informato della vera identit\u00e0 di Ann e la fa rapire per chiedere un riscatto; ancora una volta Trash mantiene la calma e decide di informare Ogre di ci\u00f2 che sta succedendo. Insieme a tre uomini attraversa tutto il Bronx nonostante sia Hammer che altre Gang cercano di impedirlo e riesce a parlare con Ogre. Il re del Bronx lo prende in parola poich\u00e9 sa che \u00e9 un uomo leale e insieme a Trash stesso e a Witch, sua moglie, entrano nel quartier generale di Golem e liberano Ann, nell'azione di liberazione di Ann vengono uccisi sia Hot Dog che Ice.\nOgre decide che i Riders e i Tigers devono fare la pace e fa organizzare una festa nel suo castello diroccato il occasione dei diciotto anni di Ann.\nMa Fisher, bypassando tutti, da ordine ad Hammer di assaltare il castello con elicotteri, armi leggere e pesanti e pure la cavalleria; tutti devono essere uccisi, nessuno deve restare vivo. Infatti i partecipanti cadono uno alla volta sotto i colpi della forza armata che attacca, si salva solo Trash che lega Hammer al sedile di una moto e lo trascina fuori dal Bronx\nProduzione.\nL'idea per il film venne per primo al produttore Fabrizio De Angelis, quando una sera trovandosi a New York, sbagli\u00f2 la fermata della metropolitana e si ritrov\u00f2 in una zona pericolosa del Bronx. De Angelis disse di aver immaginato una citt\u00e0 futuristica dove i giovani dovevano lottare per la propria casa.\n\"1990 - I guerrieri del Bronx\" fu uno dei tre film di science fiction girati da Castellari con il produttore Fabrizio De Angelis, tutti pesantemente influenzati dalle atmosfere di pellicole quali \"Interceptor - Il guerriero della strada\" (1981), \"I guerrieri della notte\" (1979), e \"\" (1981). In fase di lavorazione Castellari cambi\u00f2 alcune delle idee di base di De Angelis sulla trama, aggiungendo altre bizzarre gang di teppisti come quella sui pattini a rotelle.\nLa regolamentazione sindacale dell'epoca stabiliva che il 50% del film dovesse essere girato in Italia, quindi le riprese in esterni si svolsero realmente nel quartiere del Bronx, mentre gli interni furono girati a Roma.\nDistribuzione.\nIl film \u00e8 stato distribuito nelle sale cinematografiche italiane a partire dal 5 novembre 1982.\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nSi \u00e8 classificato al 68\u00ba posto tra i primi 100 film di maggiore incasso della stagione cinematografica italiana 1982-83."}
{"id": "1881271", "revid": "767487", "url": "https://it.wikipedia.org/wiki?curid=1881271", "title": "A Est di Bucarest", "text": "A Est di Bucarest (\"A Fost sau n-a fost?\") \u00e8 un film del 2006 diretto da Corneliu Porumboiu.\nPresentato al 59\u00ba Festival di Cannes nella sezione Quinzaine des R\u00e9alisateurs, ha vinto la Cam\u00e9ra d'or. \u00c8 stato nominato in molti altri premi internazionali e ha ottenuto diversi riconoscimenti, tra cui miglior film, regia e sceneggiatura al Copenhagen International Film Festival.\nTrama.\nVaslui, Romania orientale. Qualche anno dopo la caduta del regime comunista alcuni abitanti di una citt\u00e0 discutono su come celebrare l'anniversario dell'avvenimento. Decidono quindi organizzare una trasmissione televisiva in un'emittente locale e fare un \"talk show\" celebrativo, facendo intervenire le persone telefonicamente.\nAllora Virgil Jderescu, direttore della locale emittente televisiva, vuole organizza veramente un talk-show in diretta per rispondere ad una semplice domanda: c'\u00e8 stata davvero una rivoluzione in questa citt\u00e0? La gente \u00e8 scesa in piazza prima o dopo la fuga e quindi la caduta di Ceausescu? Perch\u00e9 se sono scesi in piazza dopo, allora non si tratta di Rivoluzione ma di semplici festeggiamenti.\nMa i due ospiti attesi declinano l'impegno, forse perch\u00e9 l'argomento si presenta pi\u00f9 spinoso di quanto pensi Jderescu. Ma lui riesce ad ovviare a quelle assenze ed invita altre due persone. Il primo \u00e8 Tiberiu Manescu, un professore beone e squattrinato che si \u00e8 sempre vantato di essere stato il primo in citt\u00e0 a sfidare gli uomini del dittatore. L'altro ospite \u00e8 Emanoil Piscoci, un vecchietto rigoroso e paranoico che a quell'epoca usava travestirsi da Babbo Natale per i bambini.\nInizia la trasmissione e il professor Manescu espone, in modo borioso, la sua esperienza di rivoluzionario, ma subito due telespettatori chiamano in diretta smentendo la sua presenza in piazza quel giorno e accusandolo di parlare sotto l'effetto dell'alcool, senza tuttavia avere prove che Manescu menta davvero. Il pacato confronto comincia a diventare imbarazzante quando Manescu, innervosito, comincia a spiattellare le magagne di alcuni \"notabili\" del posto, compreso lo stesso editore/presentatore Virgil Jderescu che pare non sia un giornalista ma un ingegnere tessile prestato alle televisioni. Il talk-show, inizialmente buonista e formale, prende una piega grottesca e scurrile, visto che pure l'anziano Piscoci, fino a quel momento silenzioso, pretende di fare il \"filosofo\" della situazione e comincia a dire idiozie a raffica.\nCommento.\nIl giovane regista riesce a focalizzare lo spirito riflessivo dello spettatore sull'anima dei popoli latini (sia pure Est Europei). La Rivoluzione Rumena del '89 in realt\u00e0 ha avuto ben poco di rivoluzionario: Virgil Jderescu \u00e8 sempre lo stesso ingegnere insoddisfatto e malpagato col pallino della televisione; Tiberiu Manescu \u00e8 lo stesso fallito di prima della rivoluzione; Emanoil Piscoci si traveste ancora da Babbo Natale per sentirsi meno solo; la citt\u00e0 ha lo stesso triste ed anonimo aspetto di 16 anni fa; i \"notabili\" del posto sono sempre gli stessi lestofanti di allora, adesso negano di essere stati \"Securisti\", ma comandano sempre loro. Se la rivoluzione ha la faccia di Tiberiu Manescu, allora \u00e8 meglio chiamare in diretta e dire che \u00e8 stato tutto un bluff."}
{"id": "1881272", "revid": "1005847", "url": "https://it.wikipedia.org/wiki?curid=1881272", "title": "Isola di Turtle", "text": "L'Isola di Turtle (in inglese \"Turtle Island\") \u00e8 una piccolissima isola situata nel Lago Erie che \u00e8 divisa a met\u00e0 dal confine tra i due Stati statunitensi dell'Ohio e del Michigan. I confini sono stati stabiliti durante la Guerra di Toledo, poco prima di ottenere la pace. L'isola, si trova a 8 chilometri di distanza dalla costa della Baia di Maumee, a nordest della foce dell'omonimo fiume, che sfocia ad estuario nella citt\u00e0 di Toledo, in Ohio. Sull'isola \u00e8 stata costruita un'abitazione ed \u00e8 anche presente un faro in rovina.\nL'isola \u00e8 chiamata cos\u00ec in onore del nativo americano Piccola Tartaruga, uno dei leader della Trib\u00f9 di Miami, che aveva combattuto nella Guerra Indiana Nordoccidentale tra il 1785 e il 1795. Sull'isola \u00e8 stata costruita una piccola fortezza nel 1794, ma, nel 1827, la sua superficie di 2,7 chilometri quadrati fu venduta e messa all'asta a Monroe (Michigan). L'isola venne vinta da Edward Bissell. Comunque, il Governo Federale statunitense riacquist\u00f2 l'isola il 21 maggio 1831 e vi costru\u00ec un faro come aiuto per i navigatori diretti verso Toledo e come rifugio. L'isola, a quel tempo, era ormai gi\u00e0 stata ridotta a 0,6 chilometri quadrati a casa della sua recente erosione. Diversamente da molte isole situate nei Grandi Laghi, che sono tipicamente rocciose, l'Isola di Turtle \u00e8 principalmente composta da ghiaia e argilla.\nNel maggio 2008 venne fatta la richiesta dagli abitanti della Contea di Monroe, la pi\u00f9 vicina all'isola, di demolire gli edifici che vi erano stati costruiti senza il consenso del Governo. Una squadra edile diretta da Keith Fifer inizi\u00f2 la costruzione di questi edifici negli inizi del 2002. Tre cabine e due baracche furono costruite senza l'approvazione delle autorit\u00e0 locali. La Corte suprema del Michigan intralci\u00f2 il lavoro di Keith Fifer e del suo delegato Chris Bodi, i quali fallirono nella loro impresa di urbanizzare la piccolissima Isola di Turtle."}
{"id": "1881286", "revid": "767487", "url": "https://it.wikipedia.org/wiki?curid=1881286", "title": "Crossing the Bridge - The Sound of Istanbul", "text": "Crossing the Bridge - The Sound of Istanbul \u00e8 un film del 2005 diretto da Fatih Ak\u0131n, presentato fuori concorso al 58\u00ba Festival di Cannes."}
{"id": "1881289", "revid": "123097278", "url": "https://it.wikipedia.org/wiki?curid=1881289", "title": "GiocAreA", "text": "GiocAreA (col sottotitolo \"Tutto quanto fa giocare, tutto quanto da giocare\") \u00e8 una rivista di giochi nata nel 1997 e proseguita sotto diverse forme (in edicola, come inserto, come rivista online) fino al 2007. Il nome della rivista, \"GiocAreA\", \u00e8 gi\u00e0 un gioco: si pu\u00f2 leggere infatti sia come \u201cGioc-Area\u201d, ovvero \"area di gioco\", sia come \"Giocare A...\u201d). La testata ha chiuso con il numero 25 della sua versione online.\nStoria.\nLa rivista fu pubblicata in edicola a partire dal febbraio 1998 ed \u00e8 stata pubblicata da Nexus Editrice, sotto la guida di diversi autori ludici quali Domenico Di Giorgio (direttore editoriale) e Andrea Angiolino (direttore responsabile). Tra i collaboratori ci sono stati Roberto Di Meglio, Stefano Luperto degli Acchittocca, entrambi autori di giochi, e Ennio Peres.\nIl progetto nacque sulla spinta dei risultati incoraggianti ottenuti da una rivista ludica di grande successo, \"Kaos\", nata a ottobre del 1991 e dedicata ai giochi di ruolo. Non \u00e8 stata la prima rivista italiana dedicata ai giochi, inserendosi nel solco tracciato molti anni prima da altri esperimenti come \"eGiochi\" (nei primi anni novanta), e \"Pergioco\" che usciva in edicola nel 1980.\nL'edizione cartacea di \"GiocAreA\" chiuse i battenti in edicola con il numero otto, ma a partire da maggio 1999 rinacque come inserto di 16 pagine (e pi\u00f9, perch\u00e9 ci sono pagine aggiuntive di recensioni) fondendosi con \"Kaos\" all'interno della nuova rivista \"Power Kaos\", continuando a proporre contenuti inediti. A novembre 2002 anche \"Power Kaos\" chiuse con il numero 75, ponendo fine anche alla vita di \"GiocAreA\" nelle edicole.\nLa fine dell'edizione cartacea di \"GiocAreA\" coincise quasi precisamente con la nascita di daVinci Editrice, nella quale confluirono molte firme note della rivista; per questo motivo il sito della daVinci forn\u00ec una nuova casa a GiocAreA, che col suffisso OnLine divent\u00f2 una delle pi\u00f9 note riviste ludiche online italiane, con migliaia di lettori. La base di lettori di \"GiocAreA OnLine\" si ampli\u00f2 soprattutto a partire dal numero otto, quando la rivista inizi\u00f2 a uscire in forma bimestrale in due lingue (italiano, in formato HTML e PDF, e inglese in formato HTML).\nIl numero 25 di \"GiocAreA OnLine\" sanc\u00ec l'abbandono dell'ultima incarnazione della rivista."}
{"id": "1881293", "revid": "729019", "url": "https://it.wikipedia.org/wiki?curid=1881293", "title": "Giovanni da Cascina della Rosta", "text": "Vissuto a cavallo tra il XIV e il XV secolo.\nFu podest\u00e0 dell'Isola del Giglio nel 1385, anziano di Pisa nel 1392 e priore degli Anziani di Pisa nel 1402.\nRicopr\u00ec anche cariche militari, fu comandante delle armate di fanterie dell'esercito pisano e fu capitano di ventura."}
{"id": "1881296", "revid": "125835206", "url": "https://it.wikipedia.org/wiki?curid=1881296", "title": "Io vi trover\u00f2", "text": "Io vi trover\u00f2 (\"Taken\"), noto anche come Io vi trover\u00f2 - Taken, \u00e8 un film del 2008 diretto da Pierre Morel.\nLa pellicola di produzione francese, con protagonista Liam Neeson, vede il regista Luc Besson in veste di sceneggiatore e produttore.\nI sequel, dal titolo \"Taken - La vendetta\" e \"Taken 3 - L'ora della verit\u00e0\", sono usciti nel 2012 e nel 2015. A febbraio 2017 \u00e8 andata in onda sulla NBC la serie televisiva prequel \"Taken\".\nTrama.\nLos Angeles. Bryan Mills \u00e8 un ex agente operativo delle Special Forces ed ex agente segreto CIA, grande esperto di arti marziali e uso delle armi, dotato di una impressionante capacit\u00e0 di uccidere e torturare persone a sangue freddo senza il minimo rimorso. Ormai in pensione, svolge piccoli lavori saltuari come addetto alla sicurezza negli eventi e guardia del corpo delle \"star\". La vita privata di Bryan non \u00e8 affatto rosea, in quanto \u00e8 divorziato da tempo e vede raramente la figlia diciassettenne Kim, che vive assieme alla madre Lenore, la quale ha un nuovo compagno che pone ostacoli ai rapporti tra padre e figlia. Un giorno Kim dice al padre di voler andare in vacanza a Parigi assieme all'amica Amanda, di due anni maggiore di lei, che \u00e8 stata invitata dalle sue cugine: come ogni buon padre, Bryan \u00e8 dapprima dubbioso ed apprensivo, ma alla fine si fa convincere da Lenore e cede, non senza fare mille raccomandazioni alla figlia prima della partenza.\nAll'aeroporto scopre che Kim in realt\u00e0 non vuole solo andare a Parigi ma vuole seguire il \"tour\" europeo dei concerti degli U2, e ancora una volta \u00e8 costretto ad accettare, suo malgrado, la partenza della figlia. Una volta arrivate a Parigi, anche Kim ha una sorpresa spiacevole: la storia dell'invito \u00e8 falsa, le cugine di Amanda sono in Spagna ed \u00e8 stato tutto organizzato dall'amica per farsi una vacanza all'estero libera da ogni controllo.\nAppena scese dall'aereo le due ragazze vengono immediatamente avvicinate da Peter, un ragazzo molto affascinante che dice di essere uno studente, che le convince a dividere il costo di un taxi per andare dall'aeroporto al centro citt\u00e0. Non appena le due entrano nel palazzo e non possono pi\u00f9 sentirlo, Peter fa una telefonata in cui si rivela essere una spia al servizio di una organizzazione malavitosa. Poco dopo alcuni criminali entrano nell'appartamento: le due amiche vengono aggredite, ma fortunatamente al momento dell'ingresso dei criminali nell'abitazione Kim \u00e8 al telefono col padre. Bryan ascolta impotente il rapimento della figlia, riuscendo per\u00f2 a registrare la telefonata.\nRispolverando gli strumenti e le vecchie conoscenze che aveva nella CIA, Bryan fa analizzare la registrazione, scoprendo che i criminali appartengono alla mafia albanese e sono specializzati nel rapire giovani donne (principalmente turiste) per drogarle, avvelenarle e venderle come prostitute. Bryan si mobilita subito, poich\u00e9 gli viene detto che nel \"modus operandi\" di questa banda criminale solitamente le ragazze vengono vendute o uccise entro 96 ore dal rapimento. Quindi vola a Parigi, va nell'appartamento dove Kim e Amanda sono state prelevate e trova il cellulare della figlia, fracassato. Ne recupera la memoria e tra le fotografie scopre il volto di Peter.\nSi precipita quindi all'aeroporto, dove trova e aggredisce il malvivente mentre sta per adescare un'altra ragazza. Dopo averlo trascinato in un taxi inizia a picchiarlo ripetutamente alle costole minacciandolo di perforargli un polmone con l'intento di estorcergli informazioni su dove si trovino Kim e Amanda ma viene aggredito alle spalle dal complice di Peter che per\u00f2 l'ex agente uccide dopo un breve duello. Peter approfitta della situazione per scappare con Bryan che lo insegue a bordo del taxi, ma nel tentativo di sfuggirgli il criminale viene investito da un camion. Persa quella pista, Bryan si rivolge ad un suo amico di Parigi, Jean Claude, un ex agente che gli dice dove pu\u00f2 trovare una nuova pista, ma gli intima di non causare guai. Grazie ad un abile stratagemma, Bryan scopre l'esistenza di un bordello vicino ad un cantiere: qui trova una prostituta che indossa il giubbotto della figlia, la salva dai suoi aguzzini dopo un rocambolesco inseguimento e poi la cura.\nJean Claude, che aveva ordinato ad un suo assistente di spiare i movimenti di Bryan, gli intima di ritornare negli Stati Uniti, ma lui si rifiuta e sfugge all'arresto. Dopo essersi ripresa, la giovane (un'altra vittima di Peter e dei suoi complici) racconta che \u00e8 stata proprio Kim a darle quel giubbotto, quando entrambe erano prigioniere nel covo dei rapitori albanesi.\nIndividuati in quegli albanesi i rapitori della figlia, Bryan li trova, li elimina uno per uno e perlustra la casa, piena di ragazze costrette a drogarsi: in una delle camere trova Amanda, morta poco dopo il rapimento per overdose, ma di sua figlia non c'\u00e8 traccia. Bryan, infuriato soprattutto per quello che hanno fatto ad Amanda, tortura l'ultimo criminale rimasto in vita collegandolo tramite delle pinze alla corrente elettrica e riesce a estorcergli delle informazioni sulla figlia: Kim, essendo ancora vergine, \u00e8 stata venduta a Patrice Saint-Clair, un parigino gestore di traffici di donne.\nDurante queste ricerche, il padre scopre che l'organizzazione agisce grazie all'aiuto di alti funzionari del governo e delle forze dell'ordine corrotti per non intervenire nel traffico di umani, tra cui c'\u00e8 anche il suo ex collega Jean Claude. Proprio minacciando quest'ultimo ottiene informazioni sull'identit\u00e0 di Saint-Clair, che nei sotterranei del suo palazzo gestisce una vera e propria asta di giovani vergini vendute a facoltosi clienti anonimi: Bryan riesce ad entrarvi e trova finalmente la figlia, ma viene catturato e Kim viene venduta ad uno sceicco del Qatar.\nTuttavia Bryan si libera, uccide Saint Clair e parte all'inseguimento degli uomini dello sceicco, che conducono Kim su un battello: il padre vi fa irruzione, elimina le guardie del corpo dello sceicco e poi anche quest'ultimo, potendo cos\u00ec finalmente riabbracciare la figlia e tornare a casa con lei.\nDistribuzione.\n\"Io vi trover\u00f2\" ha avuto un grande successo di pubblico: costato 25 milioni di dollari, ne ha incassati 226.830.568 (il 63.9% in patria e il restante 36.1% all'estero). In Italia \u00e8 stato distribuito dalla 20th Century Fox a partire dal 14 agosto 2008 e .\n\u00c8 il pi\u00f9 grande incasso per un film francese in America. Nella seconda edizione italiana in DVD e BluRay il film \u00e8 stato riproposto con il titolo originale \"Taken\" seguito dal sottotitolo italiano \"Io vi trover\u00f2\".\nVersione italiana.\nLa direzione del doppiaggio e i dialoghi italiani sono stati curati da Roberto Chevalier per conto della SEFIT-CDC."}
{"id": "1881297", "revid": "125250503", "url": "https://it.wikipedia.org/wiki?curid=1881297", "title": "Stazione di Piano Orizzontale dei Giovi", "text": "La stazione del Piano Orizzontale dei Giovi \u00e8 una fermata ferroviaria posta nel comune di Serra Ricc\u00f2, lungo la linea storica dei Giovi tra Genova e Arquata Scrivia, via Busalla e Isola del Cantone.\nStoria.\nL'impianto, che fungeva altres\u00ec da stazione telegrafica, fu ideato in considerazione della forte pendenza di progetto che caratterizzava la tratta Pontedecimo-Busalla, rispetto alla quale veniva a trovarsi circa a met\u00e0 strada. Era infatti originariamente prevista in tale luogo l'installazione di un impianto a trazione funicolare che sarebbe stato alimentato grazie alle acque raccolte dalle sorgenti captate durante la realizzazione della lunga galleria dei Giovi, per il trasporto delle quali fu interessato l'acquedotto Nicolay. Tale progetto, perfezionato dall'ingegnere belga Henri Maus, non vide poi la luce grazie all'introduzione di locomotive ad aderenza naturale sufficientemente potenti, soprannominate \"Mastodonti dei Giovi\".\nL'inaugurazione avvenne nel 1853, contestualmente all'apertura della linea ferroviaria.\n\u00c8 nella lista delle stazioni impresenziate che vengono concesse in comodato d'uso gratuito a comuni o associazioni per il riutilizzo.\nNel 2021 la stazione \u00e8 stata oggetto di rifacimento della pavimentazione del Binario 1\nStrutture e impianti.\nSituata sulla linea per Milano e Torino, la fermata si trova lungo la strada che porta al passo dei Giovi, in localit\u00e0 Barriera. Serve prevalentemente il comune di Mignanego vista la posizione decentrata rispetto alla maggioranza della popolazione di Serra Ricc\u00f2.\nFermata regionale dei treni, possiede fabbricato viaggiatori, sottopasso pedonale, due binari passanti e due banchine d'aspetto.\nL'11 agosto 1898 vi avvenne un grave disastro ferroviario che provoc\u00f2 9 morti e oltre 100 feriti.\nServizi.\nLa stazione dispone di:\nMovimento.\nL'impianto \u00e8 servito dai treni regionali cadenzati svolti da Trenitalia nell'ambito del contratto di servizio stipulato con la Regione Liguria.\nInterscambio.\nIl servizio extraurbano offre un collegamento alla provincia, troviamo, davanti all'uscita pedonale della stazione due fermate bus del gruppo F, servizio che fino al 31 dicembre 2021 era gestito da ATP Esercizio, ora assorbita da AMT (Genova), gi\u00e0 gestore del servizio urbano; che collega la stazione di Pontedecimo con la Stazione di Busalla, attraverso il Passo dei Giovi, quindi passando per la stazione di Piano Orizzontale dei Giovi e la stazione di Mignanego ,troviamo la diramazione per Paveto (Mignanego)"}
{"id": "1881298", "revid": "599013", "url": "https://it.wikipedia.org/wiki?curid=1881298", "title": "Prefettura degli affari economici della Santa Sede", "text": "La Prefettura degli affari economici della Santa Sede \u00e8 stato l'ufficio della Curia romana che si occupava della sorveglianza delle amministrazioni dipendenti dalla Santa Sede.\nStoria.\nPapa Paolo VI istitu\u00ec tale ufficio mediante la costituzione apostolica \"Regimini Ecclesiae universae\" del 15 agosto 1967. Esso era formato da un collegio di tre cardinali, il cui numero sal\u00ec a otto grazie a un provvedimento preso da papa Giovanni Paolo II il 6 marzo 2000. Il 28 giugno 1988, la costituzione apostolica \"Pastor Bonus\" ne precis\u00f2 le funzioni istituzionali.\nPapa Francesco in data 19 dicembre 2016 ha stabilito la sua soppressione, con rescritto \"ex Audientia SS.mi\" entrato in vigore il 30 dicembre successivo.\nFunzioni.\nLe funzioni della prefettura erano indicate da un regolamento speciale che prevedeva la presenza e l'ausilio di officiali competenti nell'ambito giuridico-economico, un consiglio di consultori e un consiglio di revisori. Tale regolamento sanciva anche le modalit\u00e0 procedurali per l'espletamento di alcune speciali attribuzioni."}
{"id": "1881301", "revid": "1543377", "url": "https://it.wikipedia.org/wiki?curid=1881301", "title": "Saryarka", "text": "Saryarqa \u2014 Steppa e laghi del Kazakistan settentrionale \u00e8 una parte del Kazakistan settentrionale (noto in lingua kazaka come \"saryarqa\", o \"catena gialla\"), designata dall'UNESCO come patrimonio dell'umanit\u00e0. \n\u00c8 stato iscritto il 7 luglio 2008, ed \u00e8 il solo sito classificato tra i naturali del Kazakistan.\nIl sito comprende la Riserva Naturale Statale di Naurzum (situata nella Regione di Qostanay) e la Riserva Naturale Statale di Korgalzhyn (Regione di Aqmola). Le due riserve contengno zone umide che fungono da punto di sosta per gli uccelli migratori in arrivo da Africa, Europa e Asia meridionale. Si stima che 15-16 milioni di uccelli, tra cui molte specie a rischio, usino il sito per rifocillarsi. \nIn particolare, i fenicotteri rosa sono tra le maggiori attrazioni della riserva di Korgalzhyn.\nIl sito ospita anche le forme di vita selvatiche tipiche della steppa kazaka, tra cui marmotte, lupi e saiga (specie a rischio)."}
{"id": "1881309", "revid": "767487", "url": "https://it.wikipedia.org/wiki?curid=1881309", "title": "Kirik\u00f9 e gli animali selvaggi", "text": "Kirik\u00f9 e gli animali selvaggi (\"Kirikou et les b\u00eates sauvages\") \u00e8 un film d'animazione del 2005 diretto da B\u00e9n\u00e9dicte Galup e Michel Ocelot, presentato fuori concorso al 58\u00ba Festival di Cannes, midquel di \"Kirik\u00f9 e la strega Karab\u00e0\".\nTrama.\nIl Saggio della Montagna, nonno di Kirik\u00f9, si rivolge al pubblico affermando che la vicenda raccontata in \"Kirik\u00f9 e la strega Karab\u00e0\" era troppo densa per menzionare tutte le altre avventure capitate a Kirik\u00f9 prima che esso riuscisse a liberare la strega Karab\u00e0 dalla spina che le affliggeva lo spirito.\nPer questa ragione, egli racconta altri quattro episodi in cui la strega Karab\u00e0 \u00e8 ancora contrapposta al villaggio di Kirik\u00f9.\nTre di tali racconti riguardano gli incontri tra Kirik\u00f9 ed alcuni animali selvatici: una iena, un bufalo e una giraffa. Il quarto episodio vede invece coinvolto un fiore velenoso (usato da Karab\u00e0 per avvelenare le donne del villaggio, nascondendolo in un barile di birra appena preparata che le donne avrebbero assaggiato) e la pianta che gli cresce accanto e che produce un antidoto al veleno del primo (che Kirik\u00f9 riesce a recuperare per guarire gli effetti dell'avvelenamento)."}
{"id": "1881312", "revid": "36426", "url": "https://it.wikipedia.org/wiki?curid=1881312", "title": "Palazzo dell'INAIL", "text": ""}
{"id": "1881313", "revid": "36426", "url": "https://it.wikipedia.org/wiki?curid=1881313", "title": "Palazzo Inail", "text": ""}
{"id": "1881314", "revid": "36426", "url": "https://it.wikipedia.org/wiki?curid=1881314", "title": "Palazzo dell'Inail", "text": ""}
{"id": "1881315", "revid": "36426", "url": "https://it.wikipedia.org/wiki?curid=1881315", "title": "Sede INAIL", "text": ""}
{"id": "1881316", "revid": "36426", "url": "https://it.wikipedia.org/wiki?curid=1881316", "title": "Sede Inail", "text": ""}
{"id": "1881318", "revid": "121837", "url": "https://it.wikipedia.org/wiki?curid=1881318", "title": "Azmidiske", "text": ""}
{"id": "1881319", "revid": "767487", "url": "https://it.wikipedia.org/wiki?curid=1881319", "title": "Benjamin Chew Howard", "text": "\u00c8 stato il quinto oratore nella Corte Suprema degli Stati Uniti dal 1843 al 1861.\nBiografia.\nHoward nacque nella citt\u00e0 di Baltimora, nello Stato del Maryland, figlio di John Eager Howard. Si diplom\u00f2 all'Universit\u00e0 di Princeton nel 1809 e venne riconosciuto dallo stesso istituto nel 1812 come Maestro d'Arte. Il suo studio sulla legislatura fu interrotto dal servizio militare nella guerra del 1812 dove ricevette il grado di brigadier generale. Rappresent\u00f2 il Partito Democratico nel concilio cittadino di Baltimora del 1820 e nella Legislatura del Maryland. Partecip\u00f2 al ventunesimo e al ventiduesimo Congresso degli Stati Uniti, prestandovi servizio dal 4 marzo 1829 al 3 marzo 1833. Nel 1835 il Presidente statunitense Andrew Jackson incaric\u00f2 a lui e Richard Rush di arbitrare la contesa dei confini tra l'Ohio e il Michigan chiamata Guerra di Toledo, causata dalla contesa del piccolo territorio della Striscia di Toledo, situato tra i due Stati.\nPartecip\u00f2 anche al ventiquattresimo e al venticinquesimo Congresso, mantenendo la sua carica dal 4 marzo 1835 al 3 marzo 1839. Durante il suo servizio nei Congressi, fu il Presidente della \"House Foreign Relations Committee\" per quattro anni.\nNel 1861 venne inviato dal Presidente statunitense James Buchanan per provare a trovare un accordo con gli Stati Confederati d'America. Quello stesso anno si candid\u00f2 per le elezioni presidenziali del Maryland, senza riscuotere alcun successo. Mor\u00ec a Baltimora, dove \u00e8 tutt'oggi sepolto, nel Cimitero di Greenmount."}
{"id": "1881320", "revid": "767487", "url": "https://it.wikipedia.org/wiki?curid=1881320", "title": "Da quando Otar \u00e8 partito", "text": "Da quando Otar \u00e8 partito \u00e8 un film del 2003 diretto da Julie Bertuccelli, presentato al 56\u00ba Festival di Cannes nella sezione Settimana internazionale della critica."}
{"id": "1881327", "revid": "1543377", "url": "https://it.wikipedia.org/wiki?curid=1881327", "title": "Leonnato", "text": "Biografia.\nLeonnato nacque intorno al 356 a.C. nella famiglia reale dei Lincesti, un piccolo regno di frontiera della Macedonia soggiogato da Filippo II. Quando, nel 336 a.C., Filippo fu assassinato, fu Leonnato a infilzare Pausania di Orestide, l'assassino, che aveva inciampato nella fuga.\nCompagno d'infanzia di Alessandro Magno, lo segu\u00ec durante la sua conquista dell'Impero persiano, divenendo nel 331 a.C. uno dei sette \"somatophylakes\" (la guardia del corpo di Alessandro).\nEra un ufficiale notevole per nobilt\u00e0, ma Plutarco lo descrive come capriccioso, volubile e tendente ad agire impulsivamente.\nSvolse un compito importante durante l'avanzata in India, dove sostenne Alessandro durante la discesa dell'Indo nel 325 a.C.. Nell'agosto dello stesso anno fu incaricato di pacificare l'area alla sorgente dell'Indo e di preparare gli approvvigionamenti per la flotta di Nearco, mentre Alessandro ed Efestione si occupavano di domare le popolazioni dell'area: Leonnato port\u00f2 a termine il proprio compito, sconfiggendo definitivamente gli Oriti nell'autunno 325 a.C., ma l'area rimase comunque insicura e Nearco dovette rimandare la propria partenza. Dopo la morte di Alessandro Leonnato si trovava in Europa e prese parte alla guerra lamiaca, durante la quale mor\u00ec."}
{"id": "1881331", "revid": "547034", "url": "https://it.wikipedia.org/wiki?curid=1881331", "title": "Non lasciamoci pi\u00f9", "text": "Non lasciamoci pi\u00f9 \u00e8 una serie televisiva italiana trasmessa su Rai 1. \u00c8 formata da due stagioni: la prima andata in onda nel 1999 e la seconda nel 2001. Gli interpreti principali sono Fabrizio Frizzi e Debora Caprioglio.\nTrama.\nPrima stagione.\nPaolo Bonelli \u00e8 un avvocato matrimonialista orgogliosamente scapolo; molto generosamente nel corso della sua delicata professione preferisce spesso aiutare i sentimenti dei propri clienti piuttosto che far soldi con le loro sventure. La sua esistenza scorre tranquilla finch\u00e9 non entra nella sua vita l'investigatrice privata Laura Bini, con cui scoppier\u00e0 ben presto l'amore.\nSeconda stagione.\nPaolo \u00e8 ormai stabilmente convivente con l'investigatrice Laura e, ormai, collaborano regolarmente anche nella professione, finendo spesso con l'aiutare i clienti a risolvere i propri problemi. Quando Laura scopre di essere incinta si pone il problema di una nuova casa."}
{"id": "1881337", "revid": "767487", "url": "https://it.wikipedia.org/wiki?curid=1881337", "title": "Horyn'", "text": "Il Horyn' (ucraino: \u0413\u043e\u0440\u0438\u043d\u044c, polacco: Hory\u0144, bielorusso: \u0413\u0430\u0440\u044b\u043d\u044c) \u00e8 un fiume affluente del Pryp\"jat' che scorre attraverso l'Ucraina e la Bielorussia. \u00c8 lungo 659\u00a0km ed ha un'area di bacino di 22.700\u00a0km\u00b2, profondit\u00e0 massima di 80\u00a0m e massima larghezza di 16\u00a0m.\nImportante affluente del Horyn' \u00e8 lo Slu\u010d.\nIl Horyn' ha la sua sorgente in Ucraina, nell'Oblast' di Ternopil', a sud di Kremenec citt\u00e0 a nord di Ternopil', capoluogo dell'oblast'. Il fiume vira poi verso nord dove fa numerose anse a forma di S attraverso l'oblast' di Chmel'nyc'kyj e di Rivne. Gira poi verso nord-est entrando nel voblast di Br\u011bst in Bielorussia dove si getta nel Pryp\"jat'.\nLa centrale atomica di Chmel'nyc'kyj, situata nelle vicinanze della citt\u00e0 di Neti\u0161yn, impiega l'acqua di questo fiume per i suoi impianti di raffreddamento.\nPrima che lungo il corso del fiume fossero create dighe, cosa che port\u00f2 inquinamento, il fiume era usato per l'irrigazione e per la pesca. Uno sforzo nella direzione della pulizia del fiume e un passo verso il suo recupero \u00e8 stato compiuto nel settembre del 1996."}
{"id": "1881339", "revid": "15756", "url": "https://it.wikipedia.org/wiki?curid=1881339", "title": "Mel Ramos", "text": "Biografia.\nConsiderato uno degli ultimi esponenti della Pop art, anche se l'ironia delle sue opere, per alcuni critici, lo pone al di fuori della categoria artistica, Mel Ramos ha sperimentato sia l'arte realista che astratta. Anche se principalmente pittore figurativo, alcuni dei suoi lavori incarnano entrambi gli stili. Acclamato dalla critica come uno sperimentatore ironico e dissacrante, il suo tema principale, peraltro comune ad altri esponenti del movimento pop, \u00e8 la critica al consumismo, utilizzando ed esasperando il linguaggio e la tecnica dei fumetti.\nMel Ramos ha ricevuto il suo primo importante riconoscimento nei primi anni sessanta; dal 1959 egli ha partecipato in pi\u00f9 di 120 mostre collettive. Insieme ad altri artisti come ad esempio Andy Warhol, Roy Lichtenstein, Claes Oldenburg e James Rosenquist, Ramos ha prodotto opere d'arte che celebrano gli aspetti della cultura popolare, come rappresentata dai mass media. Ha partecipato alle principali mostre di Pop art, sia in Nord America che in Europa e le sue opere sono state riprodotte, spesso per la loro ironia, in libri, cataloghi, periodici."}
{"id": "1881342", "revid": "124808", "url": "https://it.wikipedia.org/wiki?curid=1881342", "title": "Non lasciamoci pi\u00f9 2", "text": ""}
{"id": "1881343", "revid": "92723", "url": "https://it.wikipedia.org/wiki?curid=1881343", "title": "Horyn", "text": ""}
{"id": "1881346", "revid": "1825453", "url": "https://it.wikipedia.org/wiki?curid=1881346", "title": "Unione Sportiva Torinese", "text": "L'Unione Sportiva Torinese \u00e8 stata una squadra di calcio di Torino. I suoi colori sociali erano il bianco e il celeste.\nErede diretta della Vigor, ne replic\u00f2 i fasti partecipando al campionato nazionale del 1920-1921 ed entrando nella Lega Nord, la prima associazione della societ\u00e0 calcistiche italiane, della quale tuttavia non resse il crescente tasso tecnico tanto da sciogliersi definitivamente.\nStoria.\nSecondo Fontanelli, fu fondata nel 1915. Inizialmente, a causa della sospensione bellica del campionato, pot\u00e9 prendere parte esclusivamente a tornei di guerra. Nella stagione 1915-16 prese parte alla Coppa Federale venendo inserita nel Girone B insieme alle blasonate e : sconfisse per 1-0 in casa il Torino ma perse le altre tre partite e fu eliminata, chiudendo al secondo posto a pari merito con i granata. Nel 1916-17 prese parte alla Coppa Piemonte, classificandosi quarta e ultima dietro a Torino, Juventus e Amatori Torino. Nel 1919, con la ripresa delle attivit\u00e0 sportive dopo l'interruzione dovuta alla Prima guerra mondiale, l'US Torinese gioc\u00f2 nel campionato di Prima Categoria, la massima serie dell'epoca, avendo assorbito la Vigor Football Club reduce dalla fase nazionale dell\u2019ultima edizione prebellica, e venne inserita nel Girone B Piemontese, a sei squadre. Con tre vittorie e due pareggi su dieci partite disputate, si classific\u00f2 quarta dietro , e , sfiorando cos\u00ec l'accesso alle semifinali.\nLa stagione successiva fu memorabile per la squadra torinese: inserita nel Girone Piemontese A, giunse terza davanti alla accedendo allo spareggio per la qualificazione alle semifinali nazionali contro il Casale, terza classificata nell'altro girone piemontese. L'incontro fu equilibrato e termin\u00f2 0-0 dopo i tempi supplementari, rendendo necessaria la ripetizione, nella quale la Torinese, imponendosi per 2-0, si qualific\u00f2 alle semifinali nazionali.\nInserita in un girone difficile con , e , la squadra sfior\u00f2 l'accesso alle finali del torneo settentrionale: l'US Torinese, sconfitta 2-0 sul campo della favorita Pro Vercelli, vinse poi l'incontro di ritorno con un netto 3-0. Lo svolgimento del girone per\u00f2 fu pesantemente condizionato dal ritiro dell'Inter che, dopo aver pareggiato 4-4 con l'US Torinese (con rete del beffardo pareggio nerazzurro giunta allo scadere), diede forfait in ambedue gli incontri con la Pro Vercelli. La classifica finale vide quindi prevalere la Pro Vercelli con 10 punti, contro i 9 dell'US Torinese.\nIn questo periodo due giocatori della Torinese, Felice Berardo (una presenza, 1920) e Angelo Mattea (una presenza, 1921), furono convocati nella nazionale italiana.\nNel campionato 1921-1922 ebbe luogo la scissione dei principali club calcistici, che diedero vita alla Confederazione Calcistica Italiana, organizzatrice di un campionato a 24 squadre in contrapposizione a quello organizzato dalla FIGC. L'US Torinese inizialmente era inserita nel novero delle 24, tanto da essere tra le firmatarie del patto di Milano (luglio 1921), ma al momento della costituzione della CCI (fine agosto 1921) ne era gi\u00e0 stata esclusa, sostituita dallo Spezia. L'US Torinese avrebbe dovuto dunque prendere parte al campionato di Seconda Divisione Piemontese della CCI, ma ai primi di novembre, con il campionato federale gi\u00e0 cominciato da un mese, ritorn\u00f2 fedele alla FIGC, subentrando alla Biellese (ritiratasi dal campionato federale dopo il passaggio alla CCI) nel girone eliminatorio piemontese della Prima Categoria FIGC. Nonostante la minore caratura tecnica delle squadre partecipanti, l'US Torinese, nel frattempo indebolitasi (Berardo si trasfer\u00ec al Torino mentre Mattea al Casale), si classific\u00f2 solo seconda nel Girone Piemontese dietro alla sorprendente Novese (che, nonostante fosse neopromossa, in quella stagione vinse lo scudetto).\nTale piazzamento, pur non consentendo la prosecuzione del torneo, permise all'US Torinese di restare in prima divisione anche nella stagione successiva, senza disputare gli spareggi imposti dal Compromesso Colombo. Il deludente 10\u00ba posto nel Girone A della Lega Nord del campionato di Prima Divisione, determin\u00f2 tuttavia la retrocessione dell'US Torinese in Seconda Divisione.\nNel campionato 1923-1924 il club venne inserito nel Girone A di Seconda Divisione ma si ritir\u00f2 prima dell'inizio del torneo. In seguito il club non prese pi\u00f9 parte ad alcun campionato."}
{"id": "1881347", "revid": "185700", "url": "https://it.wikipedia.org/wiki?curid=1881347", "title": "Lavori pubblici", "text": ""}
{"id": "1881349", "revid": "17572378", "url": "https://it.wikipedia.org/wiki?curid=1881349", "title": "Paperon de' Paperoni snob di societ\u00e0", "text": ""}
{"id": "1881351", "revid": "729019", "url": "https://it.wikipedia.org/wiki?curid=1881351", "title": "Stazione di Gemona del Friuli", "text": "La stazione di Gemona del Friuli \u00e8 la stazione ferroviaria della Pontebbana che si trova nel comune di Gemona del Friuli. \u00c8 inoltre stazione capotronco della ferrovia per Sacile.\nStoria.\nLa stazione venne inaugurata il 15 novembre 1875 quando venne aperto il tratto ferroviario che la collegava con la stazione di Udine.\nIl 18 dicembre 1876 fu poi aperto il tratto che collegava la stazione con quella di Carnia. Solo il 1\u00ba novembre 1914 Gemona venne collegata con la stazione di Pinzano, completando cos\u00ec il tratto ferroviario proveniente da Casarsa.\nFino al 1976 la stazione appariva diversa rispetto a quella attuale, fu distrutta completamente dal terremoto avvenuta in tale anno.\nNel 1992 venne inaugurato il raddoppio proveniente da Artegna, che comport\u00f2 la ricostruzione della stazione e dell'adiacente scalo merci.\nStrutture e impianti.\nLa stazione \u00e8 dotata, al suo interno, del servizio di biglietteria automatica e di una sala d'aspetto. \u00c8 dotata di 10 binari: 4 abilitati al servizio viaggiatori, i restanti fanno parte del fascio merci, ricoveri e manovre.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, nonch\u00e9 dagli autobus del servizio integrato Udine-Tarvisio e da servizi della Societ\u00e0 Ferrovie Udine-Cividale (FUC).\nServizi.\nLa stazione dispone dei seguenti servizi:"}
{"id": "1881352", "revid": "1645873", "url": "https://it.wikipedia.org/wiki?curid=1881352", "title": "Richard Bedford Bennett", "text": "Fu l'undicesimo Primo ministro del Canada dal 7 agosto 1930 al 23 ottobre 1935.\nBiografia.\nRichard Bedford Bennett nacque in Hopewell Hill, Nuovo Brunswick da Henry John Bennett e Henrietta Stiles.\nFu membro della Massoneria dal 1896 ."}
{"id": "1881353", "revid": "2117580", "url": "https://it.wikipedia.org/wiki?curid=1881353", "title": "Contratto", "text": "Un contratto \u00e8 un istituto giuridico che vincola due o pi\u00f9 parti tra di loro. Il procedimento che porta alla sua stipula \u00e8 detto contrattazione.\nEvoluzione storica.\nContratto deriva dal latino \"contractus\" (participio passato di \"contrah\u0115re\", 'trarre insieme, riunire', composto da \"con-\", derivato da \"cum\", e da \"trah\u0115re\", 'trarre'), termine che originariamente nel diritto romano indicava non una fonte di obbligazioni ma lo stesso rapporto giuridico obbligatorio sorto da un atto lecito, in contrapposizione al rapporto obbligatorio da atto illecito (\"delictum\"). Nello \"ius civile\" affinch\u00e9 sorgesse un \"contractus\" non era sufficiente l'accordo delle parti, essendo anche necessario il rispetto di determinate forme. Invece, lo \"ius gentium\" conosceva la possibilit\u00e0 di far sorgere obbligazioni con il solo consenso delle parti. Si afferm\u00f2, cos\u00ec, l'idea che fonte delle obbligazioni fosse l'accordo delle parti, con la conseguente evoluzione del significato del termine \"contractus\" il quale, sul finire del periodo classico, ormai designava l'accordo stesso (fatto rientrare, assieme al \"pactum\", nella pi\u00f9 ampia categoria della \"conventio\", il negozio giuridico bilaterale). Questa accezione del termine fu recepita nel Digesto che, nelle Istituzioni, annovera il contratto tra le fonti di obbligazione, assieme a quasi contratto, delitto e quasi delitto.\nLa quadripartizione giustinianea delle fonti di obbligazioni \u00e8 giunta fino al Codice Napoleonico che all'art. 1101 da una definizione del contratto (\u00abIl contratto \u00e8 una convenzione mediante la quale una o pi\u00f9 persone si obbligano verso una o pi\u00f9 persone, a dare, a fare, o a non fare qualche cosa\u00bb). La codificazione napoleonica, per\u00f2, non riserva al contratto il ruolo centrale che ha nel moderno diritto privato, attribuendo, invece, un ruolo centrale alla propriet\u00e0, come avveniva fin dal diritto romano. \u00c8 significativo, al riguardo, che il Codice Napoleonico, seguendo una tradizione che risale al diritto romano, annoveri riduttivamente il contratto tra \u00abi modi di acquistare e trasmette la propriet\u00e0 e gli altri diritti sulle cose\u00bb (cos\u00ec s'intitola il Libro III, nel quale \u00e8 inserita la sua disciplina).\nIl Codice Napoleonico ha recepito anche il principio \"solus consensus obligat\", elaborato dalla dottrina giusnaturalistica, secondo il quale \u00e8 sufficiente il semplice consenso delle parti (il \"nudum pactum\" come si diceva allora) per far sorgere l'obbligazione, laddove nel diritto romano era di regola necessario anche il rispetto di determinate forme. Tale \"principio consensualistico\" \u00e8 senz'altro pi\u00f9 confacente al ruolo che il contratto \u00e8 venuto ad assumere nel diritto privato moderno, divenendo strumento principale per la circolazione della ricchezza, non pi\u00f9 legata alla propriet\u00e0 ma connaturata all'attivit\u00e0 imprenditoriale e finalizzata alla creazione di nuova ricchezza. In quest'ottica, la sua disciplina non pu\u00f2 che anteporre alla protezione dei contraenti visti come proprietari, centrale nel diritto romano, l'esigenza di assicurare la facilit\u00e0 degli accordi e la celerit\u00e0 degli scambi.\nAltra caratteristica del \"contractus\" romano, venuta meno nell'attuale diritto privato, \u00e8 la \"tipicit\u00e0\": il diritto romano classico non conosceva una figura generale di contratto, ma singoli tipi di contratto, ciascuno con un proprio nome e tutelato da un'apposita azione; la tipicit\u00e0, pur se in vario modo attenuta (si pensi all\"'actio praescriptis verbis\"), si mantenne in epoca postclassica e giustinianea. Negli ordinamenti contemporanei, invece, si \u00e8 affermata una figura generale di contratto, anche se numerosi ordinamenti presentano, in aggiunta alla disciplina generale del contratto, specifiche discipline, solitamente mediante norme dispositive, per determinati \"tipi contrattuali\", che possono essere visti come altrettanti modelli di operazioni economiche attuate attraverso un contratto.\nCaratteristiche.\nNonostante la nozione non sia definita allo stesso modo in tutti gli ordinamenti giuridici; c'\u00e8 per\u00f2 un elemento comune in tutte le definizioni: l'accordo tra due o pi\u00f9 soggetti (le \"parti\" del contratto) per produrre effetti giuridici (ossia costituire, modificare o estinguere rapporti giuridici), quindi un atto giuridico e, pi\u00f9 precisamente, un negozio giuridico bilaterale o plurilaterale.\nDiverse concezioni del contratto.\nDifferenze tra \"common law\" e diritto continentale.\nNel linguaggio corrente e in quello economico il contratto \u00e8 concepito come l'accordo tra due o pi\u00f9 soggetti per lo scambio di prestazioni: per esempio, nella compravendita, che rappresenta il prototipo del contratto in questa concezione, un soggetto trasferisce all'altro un bene e, in cambio, riceve da questi una certa somma di denaro (il prezzo). Negli ordinamenti di common law il \"contract\" \u00e8 proprio questo: un accordo tra due o pi\u00f9 soggetti connotato dallo scambio di prestazioni e, quindi, dall'assunzione di obblighi da entrambe le parti; il collegamento tra la promessa (\"promise\", la dichiarazione di assumere un obbligo) di una parte e quella dell'altra \u00e8 la cosiddetta \"consideration\", che \u00e8 considerata requisito non del contratto ma di ciascuna promessa. In questi ordinamenti, dunque, il contratto pu\u00f2 essere definito come l'accordo per lo scambio di promesse.\nNegli ordinamenti di diritto continentale, invece, il concetto ha una maggiore estensione, frutto di quella tendenza all'astrazione che caratterizza tali culture giuridiche. Qui, infatti, vengono fatti rientrare tra i contratti non solo gli accordi connotati da uno scambio di prestazioni e, quindi, dal sorgere di obblighi in capo a tutte le parti (\"contratti bilaterali\" o \"sinallagmatici\") ma anche quelli che, come la donazione, fanno sorgere obblighi in capo solo a una o ad alcune delle parti (\"contratti unilaterali\"). Nei paesi di common law, invece, un atto privo di \"consideration\" \u00e8 possibile solo come \"deed\": si tratta di un atto connotato da una serie di requisiti formali (redazione per iscritto; firma della parte e suo sigillo, oggi sostituito dalla dicitura \"as seal\"; presenza di un testimone; consegna del documento all'altra parte) che pu\u00f2 avere qualsiasi contenuto (anche un \"contract\" pu\u00f2 essere fatto in questa forma); viene utilizzato, tra l'altro, per la donazione (\"deed of gift\"), la promessa unilaterale (\"deed of convenant\"), la costituzione di diritti reali (\"deed of grant\"), la remissione del debito (\"deed of release\") ed il trasferimento di diritti immobiliari (\"deed of conveyance\").\nInoltre, gli ordinamenti di diritto continentale, a differenza di quelli di common law, ammettono l'esistenza di \"contratti reali\" (sebbene la categoria non sia operativa in tutti gli ordinamenti): questi, a differenza dei \"contratti consensuali\", per perfezionarsi necessitano, oltre che del consenso delle parti, della consegna dell'oggetto del contratto dall'una all'altra parte (\"traditio rei\"); \u00e8 il caso del deposito negli ordinamenti, come quello italiano, in cui ha natura reale. Le situazioni che negli ordinamenti di diritto continentale danno luogo a un contratto reale, nei sistemi di common law danno luogo a un \"bailment\", un rapporto giuridico in forza del quale chi ha consegnato il bene (\"bailor\") pu\u00f2 chiederne la restituzione a colui che lo ha ricevuto (\"bailee\") non in virt\u00f9 di un'obbligazione contrattuale ma della propriet\u00e0 o del possesso sul bene medesimo; l'elemento che caratterizza il \"bailment\" \u00e8, infatti, la consegna di cose mobili dal \"bailor\" al \"bailee\" alla condizione espressa o tacita che saranno restituite non appena sar\u00e0 venuto meno lo scopo della consegna.\nDifferenze all'interno dell'area di diritto continentale.\nNemmeno all'interno dell'area di diritto continentale il concetto di contratto ha ovunque la stessa estensione. Infatti, mentre nell'ordinamento tedesco e in quelli a esso ispirati \u00e8 considerato contratto qualsiasi atto negoziale bilaterale o plurilaterale, a prescindere dal suo contenuto, in taluni ordinamenti di diritto continentale, tra cui quello francese e quello italiano, sono contratti solo quegli accordi con i quali si creano, modificano o estinguono rapporti giuridici \"patrimoniali\", vale a dire corrispondenti a interessi di natura economica (ossia suscettibili di essere valutati in denaro). Di conseguenza, in questi ordinamenti il concetto di contratto \u00e8 pi\u00f9 ristretto di quello di \"convenzione\", che si estende anche agli accordi relativi a rapporti giuridici non patrimoniali, mentre i due concetti vengono a coincidere negli ordinamenti riconducibili al modello tedesco.\nVa aggiunto che nell'ordinamento tedesco e in quelli a esso ispirati (Danimarca, Grecia, Brasile ecc.) la validit\u00e0 del contratto non richiede, oltre all'accordo tra le parti, una \"causa\" poich\u00e9 l'ordinamento conferisce validit\u00e0 alla dichiarazione di volont\u00e0 in s\u00e9 (\"principio di astrattezza\") a differenza di quanto avviene negli ordinamenti dove vige il \"principio di causalit\u00e0\" (che comprendono il resto dell'Europa - tolte Germania, Danimarca e Grecia - e la maggior parte dell'America latina). Quella di causa \u00e8 una nozione piuttosto sfuggente, che risale al diritto romano o, meglio, alla sua rielaborazione a opera dei giusnaturalisti del XVIII secolo, ed \u00e8 stata mantenuta nel Codice Napoleonico francese, donde si \u00e8 diffusa negli ordinamenti che ne hanno recepito il modello, tra cui quello italiano. Variamente definita sul piano teorico - per esempio, come schema dell'operazione economico-giuridica che il contratto realizza immediatamente (a prescindere da ogni scopo ulteriore del contratto, che viene designato come \"motivo\") - la causa finisce per riflettere l'esistenza di uno scambio di prestazioni nel caso dei contratti a titolo oneroso (richiamando cos\u00ec la \"consideration\" anglosassone) e lo spirito di liberalit\u00e0, il cosiddetto \"animus donandi\", nel caso dei contratti a titolo gratuito.\nVa anche tenuto presente che il BGB tedesco e i codici civili a esso ispirati disciplinano il negozio giuridico come categoria generale e il contratto come sua sottospecie (negozio giuridico bilaterale o plurilaterale). Invece, i codici ispirati al Codice Napoleonico ignorano il concetto di negozio giuridico (che in alcuni ordinamenti, come quello italiano e quello spagnolo, \u00e8 per\u00f2 utilizzato da dottrina e giurisprudenza), sicch\u00e9 la disciplina codicistica \u00e8 incentrata sul contratto.\nAlla luce di quanto si \u00e8 detto, negli ordinamenti di diritto continentale che si rifanno al BGB il contratto pu\u00f2 essere definito come negozio giuridico bilaterale o plurilaterale, mentre in quelli che si rifanno al Codice Napoleonico pu\u00f2 essere definito come accordo per l'esecuzione di una prestazione.\nProcedimento di formazione.\nTrattative precontrattuali.\nA volte soprattutto nei casi di maggiore complessit\u00e0, la conclusione del contratto pu\u00f2 essere preceduta da una fase preparatoria durante la quale le parti si scambiano proposte parziali, le discutono, fissano accordi parziali ecc.: sono le cosiddette \"trattative\", che caratterizzano il cosiddetto \"contratto a formazione progressiva\". Le trattative non impegnano le parti a concludere il contratto, tuttavia, negli ordinamenti di diritto continentale, il legislatore impone alle parti di comportarsi durante le stesse secondo lealt\u00e0 o buona fede; la violazione di questo dovere d\u00e0 luogo a un illecito civile, considerato da dottrina e giurisprudenza extracontrattuale in certi ordinamenti (per esempio, Francia e - secondo l'opinione prevalente - Italia), contrattuale in altri (per esempio, Germania): \u00e8 la cosiddetta \"responsabilit\u00e0 precontrattuale\" (o \"culpa in contraendo\"). Nei paesi di common law, invece, non esiste un dovere del genere: nel Regno Unito i comportamenti scorretti durante le trattative danno luogo a responsabilit\u00e0 solo in alcuni casi in cui la giurisprudenza riconosce una specifica azione per illecito civile (\"tort\"), negli Stati Uniti, addirittura, non \u00e8 prevista alcuna responsabilit\u00e0.\nUna richiesta di offerta (da parte del potenziale acquirente) e la successiva offerta (detta anche \"preventivo\") emessa dal potenziale cessionario, sono tipiche modalit\u00e0 precontrattuali. In taluni casi \u00e8 il potenziale fornitore che emette una proposta. Sino a quando tale fase non giunge al perfezionamento contrattuale (ordine del cliente seguito da conferma ordine da parte del fornitore), si parla di fase negoziale. Nei procedimenti a gara (sia in ambito pubblico che tra privati) \u00e8 il committente che invita potenziali fornitori a formulare un'offerta.\nNel corso delle trattative le parti possono sottoscrivere \"lettere d'intenti\" (note anche come \"memorandum of understanding\" o \"statement of principles\"), documenti scritti con i quali fissano i punti su cui sono gi\u00e0 pervenute a un accordo e disciplinano il prosieguo delle trattative, senza che questo le impegni a concludere il contratto. Al contrario, il \"contratto preliminare\" \u00e8 un vero e proprio contratto che obbliga le parti a concludere, in un momento successivo, il \"contratto definitivo\" di cui contiene gli elementi essenziali. Non in tutti gli ordinamenti, per\u00f2, il contratto preliminare ha lo stesso valore e, anzi, in quelli di common law si vede negato il valore di \"contract\" dalla giurisprudenza per l'oggetto troppo indeterminato e, comunque, la mancanza di \"consideration\".\nL'accordo tra le parti.\nTutti gli ordinamenti richiedono per la conclusione del contratto l\"'accordo\" tra le parti (manifestazione della volont\u00e0 delle parti contraenti), ossia la piena coincidenza tra le dichiarazioni di volont\u00e0 di ciascuna. Grazie all'accordo, le dichiarazioni delle parti si fondono in un unico atto bilaterale o plurilaterale. Va tuttavia notato che la fusione delle dichiarazioni delle parti in un unico atto \u00e8 negata dalla dottrina e giurisprudenza dei paesi nordici (Svezia, Norvegia, Islanda ecc.) dove si ritiene che ciascun contraente sia vincolato solo dalla propria dichiarazione di volont\u00e0 (configurata quale negozio giuridico unilaterale) in quanto conforme a quella degli altri contraenti.\nNel caso di contratto \"inter praesentes\", ossia quando tutte le parti si trovano nello stesso luogo e nello stesso momento oppure, pur trovandosi in luoghi diversi, sono in comunicazione tra loro con modalit\u00e0 che l'ordinamento equipara alla compresenza (per esempio, nella generalit\u00e0 degli ordinamenti, il collegamento telefonico, in altri anche la teleconferenza), le dichiarazioni delle parti devono intervenire senza ritardo.\nInvece, in caso di contratto \"inter absentes\", interviene prima la dichiarazione di una parte, detta \"proposta\" (od \"offerta\"), seguita dalla dichiarazione di ciascuna delle altre parti, detta \"accettazione\": al riguardo, la regola seguita dalla generalit\u00e0 degli ordinamenti \u00e8 che la proposta deve contenere tutti gli elementi essenziali del contratto (altrimenti sarebbe solamente un \"invito a proporre\") mentre l'accettazione deve essere in tutto conforme alla proposta, altrimenti vale come nuova proposta (\"controproposta\"). La generalit\u00e0 degli ordinamenti ammette, inoltre, la possibilit\u00e0 di una proposta rivolta a una pluralit\u00e0 indeterminata di persone, la cosiddetta \"offerta al pubblico\" (in Francia, per esempio, \u00e8 ammessa dalla dottrina e dalla giurisprudenza, mentre in Italia \u00e8 positivamente prevista dall'art. 1336 del Codice civile del 1942).\nI vari ordinamenti usano diversi criteri per individuare il momento di conclusione del contratto \"inter absentes\". Il contratto, infatti, si considera concluso:\nLa \"revoca\" della proposta impedisce la conclusione del contratto se interviene prima della stessa. Tuttavia, mentre in alcuni ordinamenti di diritto continentale (Italia, Francia, Spagna ecc.) la proposta pu\u00f2 essere revocata, salvo che il proponente l'abbia dichiarata irrevocabile, in altri (Germania, Austria, Portogallo, Svizzera, Ungheria ecc) \u00e8 irrevocabile, salvo che il proponente l'abbia dichiarata revocabile. Nei paesi di common law la proposta \u00e8 sempre revocabile, persino quando sia stata dichiarata irrevocabile, salvo che sia stata sottoscritta \"as seal\" o sussista la \"consideration\". Dalla revoca va tenuto distinto il \"ritiro\" della proposta, che interviene prima della sua ricezione da parte del destinatario ed \u00e8 ammesso in tutti gli ordinamenti.\nLa scelta della forma.\nLe parti sono generalmente libere di usare la forma che ritengano pi\u00f9 opportuna, salvo eventuali prescrizioni della legge. Talvolta la manifestazione della volont\u00e0 pu\u00f2 costituire implicitamente una scelta, anche desunta dal comportamento della parte (cosiddetto \"comportamento concludente\") e, pi\u00f9 precisamente dal fatto che essa si \u00e8 comportata come se il contratto fosse stato concluso, pur in assenza di una dichiarazione espressa; tuttavia, in quasi tutti gli ordinamenti, il semplice silenzio serbato verso la proposta non vale, di regola, come accettazione (l'eccezione \u00e8 rappresentata dalla Svizzera dove, di regola, il silenzio protratto per un congruo termine vale accettazione).\nAl di l\u00e0 della forma imposta dal legislatore, \u00e8 evidente che la scrittura permette di meglio definire i rapporti tra le parti, oltre che essere un efficace mezzo di prova, per cui i contratti di maggior rilievo sono solitamente redatti per iscritto. Al riguardo, va notato che nei paesi di common law si tende a redigere contratti molto pi\u00f9 dettagliati rispetto ai paesi di diritto continentale, poich\u00e9 a differenza di questi ultimi non ci sono dei codici che possano integrarne le disposizioni, sicch\u00e9 il contratto deve essere il pi\u00f9 possibile completo e autosufficiente. Pi\u00f9 il contratto possiede tali caratteristiche, pi\u00f9 \u00e8 autonomo da qualsiasi ordinamento e questo spiega la fortuna dello stile anglosassone nella redazione dei contratti internazionali.\nNel linguaggio a-tecnico spesso per \"contratto\" s'intende un \"documento\" contrattuale: invece, contrariamente a quanto comunemente si crede, la stragrande maggioranza dei contratti si esegue verbalmente o per fatti concludenti.\nEffetti del contratto.\nIl contratto, come tutti gli atti giuridici negoziali, produce gli effetti giuridici voluti dalle parti. La concezione ottocentesca vedeva nella volont\u00e0 privata la fonte stessa degli effetti giuridici, che l'ordinamento doveva proteggere, ponendo al pi\u00f9 limiti esterni; questa idea \u00e8 all'origine dell'enunciazione, contenuta nell'art. 1134 del Codice Napoleonico, poi imitato da molti altri codici civili, che il contratto ha \u00abforza di legge\u00bb tra le parti. Oggi prevale, invece, l'idea che sia solo l'ordinamento a produrre gli effetti giuridici e il contratto null'altro che una fattispecie alla quale tali effetti sono ricollegati. D'altra parte, l'ordinamento pu\u00f2 ricollegare al contratto effetti giuridici anche in mancanza o addirittura contro la volont\u00e0 delle parti.\nAmbito soggettivo.\nSecondo un principio che risale al diritto romano, compendiato dalla massima \"alteri stipulari nemo potest\", il contratto produce effetti nei confronti delle sole parti, non di altri soggetti (i \"terzi\"). In realt\u00e0, negli ordinamenti attuali tale principio soffre di alcune deroghe, la pi\u00f9 significativa delle quali \u00e8 il \"contratto a favore di terzo\", con il quale le parti (in questo caso dette \"promittente\" e \"stipulante\") attribuiscono al terzo (detto \"beneficiario\") un diritto di credito nei confronti del promittente. Il contratto a favore di terzi \u00e8 previsto dal codice civile nei paesi di diritto continentale (a partire dall'art. 1121 del Codice Napoleonico), mentre negli ordinamenti di common law si \u00e8 fatto strada pi\u00f9 a fatica, attraverso interventi legislativi che hanno permesso di superare l'ostacolo frapposto dalle dottrine della relativit\u00e0 degli effetti del contratto (\"privity of contract\") e dell'onerosit\u00e0 contrattuale obbligatoria (nel diritto inglese \u00e8 stato generalizzato solo con una legge del 1999)\nEffetti obbligatori e reali.\nIn tutti gli ordinamenti il contratto ha \"effetti obbligatori\", potendo costituire, modificare o estinguere obbligazioni tra le parti o, in certi casi, come si \u00e8 visto, tra parte e terzo e, quindi, diritti di credito e i corrispondenti obblighi (debiti) in capo ai medesimi. In certi ordinamenti il contratto pu\u00f2 anche avere \"effetti reali\", ossia costituire, modificare o estinguere diritti reali e, in particolare, trasferire la propriet\u00e0 di un bene tra le parti.\nNel diritto romano il contratto non era sufficiente per trasferire la propriet\u00e0, essendo anche necessaria la consegna del bene (\"traditio\"). Il Codice Napoleonico stabil\u00ec, invece, che il contratto\u00a0\u2013 quindi il consenso delle parti pi\u00f9 una causa\u00a0\u2013 fosse sufficiente per trasferire la propriet\u00e0 (\"principio del consenso traslativo\") e tale impostazione \u00e8 ora seguita da vari ordinamenti di diritto continentale: Francia, Italia, Portogallo, Ungheria, Norvegia, Finlandia, Islanda ecc. In altri ordinamenti di diritto continentale, invece, \u00e8 ancora necessaria la consegna del bene (o un atto equivalente, come la iscrizione nei registri immobiliari): Germania, Grecia, Austria, Svizzera, Spagna, Svezia, Russia e maggior parte dei paesi dell'Europa orientale, vari paesi dell'America latina ecc. Va per\u00f2 notato che in alcuni di questi ordinamenti, vigendo il gi\u00e0 ricordato principio di astrazione, sono in definitiva sufficienti il consenso delle parti e la consegna del bene, mentre in altri, vigendo il principio di causalit\u00e0, \u00e8 richiesta anche una causa. D'altra parte, in Danimarca, dove pure vige il principio di astrazione, \u00e8 stato accolto il principio del consenso traslativo, sicch\u00e9 \u00e8 richiesto il solo consenso delle parti. Pi\u00f9 flessibili sono gli ordinamenti di common law, almeno per quel che riguarda la propriet\u00e0 mobiliare: si ritiene, infatti, che si trasferisca nel momento convenuto dalle parti; tuttavia, se le parti nulla hanno stabilito nel contratto, si presume abbiano optato per il consenso traslativo; nel caso della propriet\u00e0 immobiliare, invece, il trasferimento deve avvenire con un \"deed\" posto in essere dal venditore.\nLaddove vige il principio del consenso traslativo una parte consegna all'altra un bene di cui \u00e8 gi\u00e0 proprietaria, essendo gi\u00e0 avvenuto il trasferimento di propriet\u00e0 in virt\u00f9 del contratto. Al contrario, dove non vige tale principio, una parte, con il contratto (\"titulus acquirendi\"), si obbliga a far acquistare la propriet\u00e0 all'altra parte attraverso un successivo, separato negozio (\"modus acquirendi\"), sicch\u00e9 il contratto ha solo effetti obbligatori."}
{"id": "1881359", "revid": "729019", "url": "https://it.wikipedia.org/wiki?curid=1881359", "title": "Stazione di Carnia", "text": "La stazione di Carnia \u00e8 la stazione ferroviaria di superficie di tipo passante della linea Pontebbana che si trova nei pressi di Carnia, frazione del comune di Venzone.\nStoria.\nLa stazione venne inaugurata il 18 dicembre 1876, quando venne aperto il tratto ferroviario che la collegava con la stazione di Gemona provenendo da Udine. Originariamente ebbe il nome di \"Stazione per la Carnia\" per identificare il fatto che fosse a servizio degli abitanti dell'omonima regione storico-geografica friulana\nStrutture e impianti.\nLa stazione \u00e8 dotata, al suo interno, del servizio di biglietteria automatica, sala d'aspetto e servizi igienici.\nA poche decine di metri dalla stazione, procedendo in direzione Tarvisio, si dirama un raccordo ferroviario per Tolmezzo, parte dell'antica linea per Villa Santina, il quale \u00e8 attualmente inutilizzato ed in parte comunque inagibile a causa della vegetazione spontanea che ha in pi\u00f9 punti coperto le rotaie. Nei primi anni del 2000 sono stati fatti dei lavori di restauro su alcuni tratti, dopodich\u00e9 sono stati abbandonati nuovamente a se stessi. In seguito si \u00e8 parlato di trasformare questo tratto inutilizzato in pista ciclabile come gi\u00e0 fatto su un tratto della Udine \u2013 Tarvisio, progetto che ha trovato la sua realizzazione a partire dalla fine del 2011, con la pavimentazione del tratto interessante la zona industriale di Tolmezzo, proseguendo per Amaro nel marzo del 2012.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, nonch\u00e9 dagli autobus del servizio integrato Udine-Tarvisio e da servizi della Societ\u00e0 Ferrovie Udine-Cividale (FUC).\nServizi.\nLa stazione dispone dei seguenti servizi:\nInterscambi.\nL'impianto costituisce un punto di interscambio tra treno e autobus, in quanto mette in collegamento la ferrovia con i principali centri della Carnia nonch\u00e9 con quei paesi del Canal del Ferro che, in seguito all'apertura del nuovo tracciato della Ferrovia Pontebbana, non sono pi\u00f9 serviti dalla ferrovia."}
{"id": "1881360", "revid": "767487", "url": "https://it.wikipedia.org/wiki?curid=1881360", "title": "Morning Musume.", "text": " \u00e8 un gruppo musicale femminile J-pop giapponese.\n in questo contesto, significa \"ragazza\", bench\u00e9 il significato letterale sarebbe \"figlia\"; pertanto il nome del gruppo pu\u00f2 essere tradotto in italiano come \"Ragazza del mattino\". Spesso ci si riferisce a loro con il \"nomignolo\" .\nNel mercato cinese, nel quale il gruppo \u00e8 stato lanciato nel 2007, il gruppo ha adottato il nome \"Jou An Sao Nu Jou\" (\u65e9\u5b89\u5c11\u5973\u7d44).\nLe Morning Musume. sono il principale gruppo del progetto Hello! Project, istituito da Naoki Yamazaki, sotto il management del produttore Tsunku, che \u00e8 anche il compositore di quasi tutti i testi delle canzoni del gruppo. \nLe Momusu, che fino al 2011 erano state il gruppo femminile con maggiori vendite in Giappone, sono state superate dalle AKB48\nStoria.\nIl progetto \"Morning Musume\" nasce nel 1997, quando il produttore Tsunku tenne una audizione per trovare una cantante rock per il gruppo Sharam Q. Tali audizioni furono trasmesse in televisione nello show \"Asayan\". La vincitrice fu Heike Michiyo, in seguito divenuta una cantante solista del progetto che in seguito avrebbe preso il nome di \"Hello! Project\". Tuttavia Tsunku decise di selezionare altre cinque partecipanti (Yuko Nakazawa, Natsumi Abe, Kaori Iida, Asuka Fukuda e Aya Ishiguro) per formare un nuovo gruppo. Il loro primo singolo \"Morning Coffee\" riusc\u00ec a vendere 50\u00a0000 copie nell'arco dei primi quattro giorni di commercializzazione. In seguito all'enorme successo del singolo vennero unite al gruppo altre tre cantanti Kei Yasuda, Mari Yaguchi e Sayaka Ichii.\nIl loro terzo singolo \"Daite Hold on Me!\" porta le Morning Musume. al primo posto della classifica dei singoli pi\u00f9 venduti per la prima volta. In seguito il gruppo diventa particolarmente conosciuto per via dei suoi continui cambi di formazione, che avvengono tramite audizioni e \"diplomi\" quasi ogni anno. Nel corso degli anni si sono esibite sotto il nome di \"Morning Musume.\" diverse decine di ragazze, molte delle quali poi si sono riunite in altri \"sotto gruppi\" (inclusle le Tanpopo e le Pucchi Moni)."}
{"id": "1881362", "revid": "944090", "url": "https://it.wikipedia.org/wiki?curid=1881362", "title": "Albareto (meteorite)", "text": "Albareto \u00e8 una meteorite caduta nel luglio del 1766 vicino ad Albareto (quartiere di Modena). Spesso il luogo di caduta di questa meteorite \u00e8 erroneamente indicato in provincia di Parma perch\u00e9 confuso con l'omonimo paese di Albareto (PR).\nComposizione e classificazione.\nAlbareto \u00e8 una condrite ordinaria di transizione tra il gruppo L e il gruppo LL e appartiene al tipo petrologico 4.\nIl frammento della meteorite di Albareto conservato presso il museo Gemma 1786 \u00e8 ricoperto per un terzo di crosta di fusione dal colore bruno rossastro caratterizzato da fini screpolature. Le superfici di frattura del frammento presentano un grado di compattezza diverso: pi\u00f9 friabile in alcune parti, pi\u00f9 compatto in altre. Su queste superfici sono riconoscibili minuscoli aggregati vitrei di olivina che \u00e8 il costituente pi\u00f9 abbondante e piccoli corpi metallici che furono classificati dal mineralogista Gustav Rose come troilite ricoperti di prodotti di alterazione. Ad una osservazione al microscopio sono riconoscibili abbondanti impregnazioni di limonite e pirosseno rombico e monoclino.\nEsemplari.\nUn frammento di questa meteorite \u00e8 conservato presso il Museo Gemma 1786 del Dipartimento di Scienze Chimiche e Geologiche dell'Universit\u00e0 di Modena e Reggio Emilia.\nStoria.\nLa caduta della meteorite di Albareto \u00e8 documentata nel trattato del filosofo naturalista Domenico Troili dal titolo \"Della caduta di un sasso dall'aria, ragionamento dedicato alle altezze serenissime Benedetta ed Amalia, principesse dei Modena\". Troili, pur non intuendo l'origine extraterrestre del fenomeno, forn\u00ec con il suo trattato una delle prime cronache relative alla caduta di una meteorite arricchendo la descrizione con i racconti dei testimoni.\nNel suo rapporto Troili racconta che verso le 5 del pomeriggio, il cielo era limpido ad eccezione di alcune nuvole sulle montagne all'orizzonte, alcune persone che stavano lasciando i campi videro un lampo lontano e udirono un suono simile ad una palla di cannone sparata lontano. In molti notarono un corpo muoversi velocemente nel cielo e cadere verso terra. Alcuni dissero di aver visto questo corpo tutto infuocato, due donne riferirono di averlo visto scuro e fumante e dovettero aggrapparsi ad un ramo per non cadere a causa del violento contraccolpo dovuto all'impatto. La pietra cadendo al suolo produsse un buco profondo circa un metro e si ruppe istantaneamente di numerosi pezzi. Era una pietra pesante, di forma irregolare e magnetica. La superficie appariva come se fosse stata bruciata dal fuoco. Le parti interne assomigliavano ad arenaria con scintille d'acciaio.\nIl trattato del Troili, oggi conservato presso la Biblioteca Estense universitaria di Modena, non fornisce indicazioni precise sul luogo dell'impatto e non riporta quale storia subirono i tre frammenti in cui si ruppe il meteorite.\nTra il 1840 ed il 1842, il Museo di Storia Naturale della Reale Universit\u00e0 di Modena acquist\u00f2 da un privato due grossi frammenti del prezioso meteorite, tuttavia di un esemplare si persero le tracce.\nOltre a descrivere il fenomeno Troili esamin\u00f2 accuratamente il meteorite e not\u00f2 grani di un minerale simile all'ottone che chiam\u00f2 \"marchesita\" e che a lungo si pens\u00f2 essere pirite (FeS2). Nel 1862 il mineralogista tedesco Gustav Rose analizz\u00f2 la composizione di questo minerale e ne determin\u00f2 una formula chimica diversa: FeS. Rose chiam\u00f2 questo nuovo minerale Troilite in onore di Domenico Troili."}
{"id": "1881368", "revid": "729019", "url": "https://it.wikipedia.org/wiki?curid=1881368", "title": "Stazione di Tarvisio Boscoverde", "text": "La stazione di Tarvisio Boscoverde \u00e8 una stazione ferroviaria internazionale che fa da capolinea alla linea ferroviaria Pontebbana e alla linea internazionale Rodolfiana. Si trova a Tarvisio presso la localit\u00e0 Boscoverde. Il gestore dell'infrastruttura \u00e8 Rete Ferroviaria Italiana. I servizi regionali sono eserciti da Trenitalia e Societ\u00e0 Ferrovie Udine-Cividale in direzione Udine e dalle ferrovie austriache in direzione Villaco.\nStoria.\nAperta il 26 novembre 2000 assieme alla nuova linea ferroviaria Pontebbana, sostituisce lo scalo internazionale di Tarvisio Centrale e la fermata di Tarvisio Citt\u00e0; il capolinea del servizio automobilistico di autobus Udine-Tarvisio arriva oggi nella nuova autostazione di Via Vittorio Veneto.\nStrutture e impianti.\nLa stazione \u00e8 dotata, al suo interno, del servizio di biglietteria automatica, sala d'aspetto, distributori automatici e una mensa self-service. Da alcuni locali della stazione, nel 2016, \u00e8 stato ricavato un albergo.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, nonch\u00e9 dagli autobus del servizio integrato Udine-Tarvisio e da servizi della Societ\u00e0 Ferrovie Udine-Cividale (FUC).\nServizi.\nLa stazione dispone dei seguenti servizi:"}
{"id": "1881373", "revid": "115184941", "url": "https://it.wikipedia.org/wiki?curid=1881373", "title": "Cagiva WMX", "text": "La WMX o MXR \u00e8 una motocicletta da competizione con motore a due tempi della casa italiana Cagiva che ha partecipato a vari campionati mondiali di motocross, vincendo alcuni titoli. Prodotta in varie cilindrate \u00e8 affiancata nella produzione dalla versione da enduro, la WRX, direttamente derivata.\nStoria.\nLa Cagiva \u00e8 entrata nel Campionato del mondo di motocross nel 1979, con l'intenzione di cercare di interrompere l'egemonia della Suzuki tra le moto di cilindrate pi\u00f9 ridotte; la casa giapponese si era infatti aggiudicata tutte le edizioni del mondiale relativo alla classe 125 cm\u00b3 fin dalla sua istituzione nel 1975.\nNel campionato classe 125 la Cagiva nel 1984 si avvicina al titolo piloti con il secondo posto in classifica di Corrado Maddii; nei due anni immediatamente successivi conquista invece entrambi i titoli, sia quello piloti con Pekka Vehkonen e Dave Strijbos, sia quello costruttori. Nel 1987 si ripete con l'aggiudicazione del titolo costruttori.\nNel campionato classe 250 la Cagiva fa bella figura di s\u00e9 piazzando il suo pilota Vehkonen al secondo posto del mondiale del 1987 e 1988, sempre in sella alla WMX 250, ma decide di ritirarsi dalle corse di motocross alla fine di quest'ultimo anno per lasciare posto all'utilizzo del marchio Husqvarna, appena acquisito.\n125.\nNel 1981 si passa dal sistema misto con il raffreddamento a liquido con il radiatore posto dietro la mascherina portanumero supportato da quello ad aria (alettature del cilindro e della testata), ad un sistema puramente a liquido, ma sempre con il radiatore posto dietro al portanumero, mentre nel 1983 il radiatore verr\u00e0 spostato ai lati della moto e coperto dai deflussori dell'aria.\nNel 1983 si passa dal sistema doublecross al monocross a leveraggi, mentre l'anno precedente si era provveduti ad aggiornare il forcellone con un modello a bracci rettilinei, inoltre si ha un aggiornamento delle grafiche.\nNel 1985 si adotta il sistema allo scarico CTS (Cagiva Tourque System) e l'impianto frenante viene munito di freno a disco anteriore, che diventer\u00e0 integrale nel 1989.\nNel 1987 si adottano le forcelle a steli rovesciati.\n190/200.\nStesse caratteristiche dei modelli 125 ma motore 190\u00a0cm\u00b3 e freno a disco anteriore\n250.\nNel 1982 si adotta il sistema di raffreddamento a liquido,\nNel 1983 si passa dal sistema doublecross al monocross a leveraggi, mentre l'anno precedente si era provveduti ad aggiornare il forcellone con un modello a bracci rettilinei\nNel 1988 si adotta il sistema allo scarico CTS (Cagiva Tourque System), l'impianto frenante viene munito di freno a disco anteriore, che diventer\u00e0 integrale nel 1989 e si adottano le forcelle a steli rovesciati\n500.\n, nata con il raffreddamento a liquido."}
{"id": "1881378", "revid": "57342", "url": "https://it.wikipedia.org/wiki?curid=1881378", "title": "Piazza Giuseppe Mazzini (Albano)", "text": "Piazza Giuseppe Mazzini \u00e8 un'importante piazza principale della citt\u00e0 di Albano Laziale, in provincia di Roma, nell'area dei Castelli Romani. Questa piazza, anticamente circondata da edifici di una certa monumentalit\u00e0, \u00e8 oggi uno dei crocevia stradali pi\u00f9 importanti e trafficati dei Castelli Romani.\nLa piazza sorge all'ingresso di Albano, nel punto di convergenza tra diverse strade importanti: la \"Strada statale 7 Via Appia\", la \"Strada statale 216 Maremmana III\", la \"Strada Provinciale 101 Via Olivella\" e via Cardinal Giovan Battista Altieri. Questa straordinaria importanza fa della piazza un luogo trafficatissimo, e il Comune di Albano ha pi\u00f9 volte posto mano all'aspetto della piazza per garantire un maggior scorrimento del traffico: l'ultimo intervento \u00e8 iniziato nel giugno 2008 con lo studio di fattibilit\u00e0.\nFino al secondo dopoguerra la piazza praticamente non esisteva: difatti sul lato occidentale verso Villa Doria-Pamphilj sorgeva la palazzina della villa, edificio seicentesco collegato al vasto parco retrostante. Durante la seconda guerra mondiale nella palazzina si install\u00f2 un reparto della divisione di fanteria \"Piacenza\", che oppose resistenza ai tedeschi dopo l'8 settembre 1943 venendo completamente massacrata dai nazi-fascisti, come ricorda una lapide apposta nel 1946 nel parco di Villa Doria. Il bombardamento anglo-americano del 1\u00ba febbraio 1944 port\u00f2 la distruzione totale della palazzina di Villa Doria, le cui macerie vennero quindi completamente rimosse creando la piazza come \u00e8 attualmente conformata.\nDopo la peste del 1656, la popolazione di Albano eresse la \"Chiesa di San Rocco\" all'ingresso dell'abitato, ovvero in corrispondenza del lato settentrionale della piazza attuale: la chiesa diede nome alla zona, che prese nome di \"Borgo San Rocco\". Accanto alla chiesa, che gi\u00e0 nel Catasto Gregoriano (1816-1870) risultava in rovina, sorgeva \"Porta Romana\" o \"di San Rocco\", edificata nel suo ultimo aspetto al tempo di papa Clemente XIV.\nCon la costruzione della linea Roma-Albano Laziale-Genzano di Roma delle Tramvie dei Castelli Romani, che ricalcava il percorso della via Appia, la \"Chiesa di San Rocco\" e la vicina \"Porta\" vennero rase al suolo nel 1908: la lapide collocata sopra la \"Porta\" \u00e8 oggi collocata nell'atrio del piano terra di Palazzo Savelli. Dall'inaugurazione del collegamento tramviario fra Albano, Roma e Genzano, piazza Mazzini fu capolinea importante nelle corse di trasporto pubblico, prima su rotaia e poi su gomma, garantito oggi dal COTRAL e dalle compagnie private \"AGO\" e \"Schiaffini Travel\" che effettuano fermate piuttosto frequenti nell'importante piazza."}
{"id": "1881383", "revid": "729019", "url": "https://it.wikipedia.org/wiki?curid=1881383", "title": "Stazione di Palmanova", "text": "La stazione di Palmanova \u00e8 una stazione ferroviaria della linea ferroviaria Udine - Cervignano a servizio dell'omonima cittadina. Dallo scalo si diramava il tratto ferroviario, ora dismesso, diretto alla stazione di San Giorgio di Nogaro.\nStoria.\nLa stazione venne inaugurata il 26 agosto 1888 quando venne aperto il tratto ferroviario che la collegava da un lato con la stazione di Udine e dall'altro lato con la stazione di San Giorgio di Nogaro e la linea per Venezia Santa Lucia. \nSolo il 1\u00ba gennaio 1917 la stazione venne collegata con quella di Cervignano, completando cos\u00ec l'intero tratto ferroviario. \nNegli anni '90 la tratta Udine-Palmanova-Cervignano A. G. \u00e8 stata elettrificata semplificando, in tal modo, la circolazione dei treni internazionali provenienti dalla vicina Austria diretti a Trieste.\nNel 1997 \u00e8 stato sospeso il servizio viaggiatori nella tratta Palmanova - San Giorgio di Nogaro che \u00e8 tuttora sostituito da autobus, la chiusura definitiva di tale linea avvenne nel 2004.\nStrutture e impianti.\nLa stazione \u00e8 dotata, al suo interno, del servizio di biglietteria automatica, sala d'aspetto e distributori automatici di cibo e bevande.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate, nonch\u00e9 alcune autocorse sostitutive.\nServizi.\nLa stazione dispone dei seguenti servizi:"}
{"id": "1881385", "revid": "114768574", "url": "https://it.wikipedia.org/wiki?curid=1881385", "title": "Campo (unit\u00e0 di misura)", "text": "Si chiamano campo alcune antiche unit\u00e0 di misura agrarie in uso nei territori della ex Repubblica di Venezia, erano misure legate alla quantit\u00e0 di raccolto e perci\u00f2 variavano a seconda della posizione geografica e tipologia del terreno. \nIl campo viene usato ancor oggi principalmente in Friuli - Venezia Giulia ed in Veneto. Eccone alcuni esempi:"}
{"id": "1881389", "revid": "38120", "url": "https://it.wikipedia.org/wiki?curid=1881389", "title": "Insalata turca", "text": "L'insalata turca (in ebraico \u05e1\u05dc\u05d8 \u05d8\u05d5\u05e8\u05e7\u05d9 - salat turqi) \u00e8 un piatto freddo, della cucina israeliana, basato su cipolla fritta e pomodoro, servito prevalentemente come contorno."}
{"id": "1881390", "revid": "36426", "url": "https://it.wikipedia.org/wiki?curid=1881390", "title": "Torre Marina", "text": ""}
{"id": "1881391", "revid": "757396", "url": "https://it.wikipedia.org/wiki?curid=1881391", "title": "Gi\u014drgos Printez\u012bs", "text": "Abbina un ottimo gioco in post ad una discreta pericolosit\u00e0 nel tiro da tre punti. Queste caratteristiche lo rendono un perfetto prototipo dell'ala grande moderna. Non \u00e8 un eccellente rimbalzista e non \u00e8 sempre costante in difesa, anche se riesce a sopperire a questi difetti col suo atletismo sopra la media.\n\u00c8 diventato molto famoso per aver realizzato, all'ultimo secondo disponibile, il canestro decisivo per la conquista dell'Eurolega 2011-12 a favore del suo team, l'Olympiacos, contro i russi del PBK CSKA Mosca. Nella stagione successiva ha di nuovo vinto, sempre con l'Olimpiakos, l'Eurolega, pur risultando (con 4 punti realizzati) meno decisivo dell'anno precedente nella finale contro il Real Madrid Baloncesto.\nE nel 2015 ha portato l'Olympiacos alle final four di Madrid,poi perse proprio contro gli spagnoli,con un canestro sulla sirena contro il Barcellona"}
{"id": "1881396", "revid": "198277", "url": "https://it.wikipedia.org/wiki?curid=1881396", "title": "Istituzione comunale Marcantonio Bentegodi (calcio)", "text": "LIstituzione comunale Marcantonio Bentegodi \u00e8 stata una squadra di calcio italiana con sede nella citt\u00e0 di Verona, sezione calcistica dell'omonima polisportiva gestita dal Comune.\nStoria.\nLa Bentegodi nasce come societ\u00e0 polisportiva gestita dal Comune di Verona nel 1868. La sezione calcistica fu aperta agli inizi del XX secolo.\nNel 1911 vinse il Torneo FGNI, campionato italiano di \"calcio ginnastico\" organizzato dalla Federazione Ginnastica Nazionale Italiana e quindi non riconosciuto \"a posteriori\" dalla Federazione Italiana Giuoco Calcio (FIGC).\nNella stagione 1914-1915 prese parte al campionato di Promozione Veneta dove rimase fino alla stagione 1919-1920 quando, in seguito alla vittoria del torneo, ottenne il passaggio in Prima Categoria. Ebbe un ottimo debutto nella massima serie dove super\u00f2 nelle eliminatorie venete il , l' e i concittadini del , centrando gi\u00e0 al primo tentativo la qualificazione alle semifinali nazionali: in questo turno la Bentegodi fu per\u00f2 inserita nello stesso girone di , e , che chiuse al quarto e ultimo posto con solo due punti.\nNella stagione 1921-22 il sodalizio veronese decise di rimanere fedele alla FIGC e di non aderire alla neonata Confederazione Calcistica Italiana (CCI). Nonostante l'assenza delle grandi squadre venete (Verona, e ), che avevano aderito alla CCI, la Bentegodi non riusc\u00ec ad andare oltre un terzo posto nel proprio girone, fallendo cos\u00ec la qualificazione alle semifinali nazionali; la sopravvenuta riforma dei campionati costrinse la Bentegodi ad affrontare uno spareggio salvezza contro i liguri della , che vinsero per 7-2 la partita giocata il 2 luglio 1922 a Milano. I neri della Bentegodi dovettero, quindi, dire addio alla massima serie e scendere nella Seconda Divisione, concludendo il campionato al quinto posto e mantenendo la categoria.\nNel campionato 1923-1924 la Bentegodi arriv\u00f2 al sesto posto del girone D di Seconda Divisione, retrocedendo nella Terza Divisione veneta. Nella stagione 1927-1928 la squadra prese parte alla Seconda Divisione, terzo livello dei campionati italiani, arrivando quarta nel proprio girone, che fu l'ultimo per la Bentegodi. Infatti, al termine della stagione, nell'estate 1928 la sezione calcio della polisportiva scaligera fu incorporato nel Verona per volere del regime fascista.\nLa sezione calcio fu riaperta per breve tempo nel secondo dopoguerra."}
{"id": "1881401", "revid": "1573940", "url": "https://it.wikipedia.org/wiki?curid=1881401", "title": "Costantino II d'Armenia", "text": "Figlio di Teodoro I, della famiglia dei Rupenidi, succedette a suo padre nel febbraio 1129, ma fu presto imprigionato e poi avvelenato.\nFu sepolto a Trazarg, gli succedette suo zio Leone I."}
{"id": "1881409", "revid": "767487", "url": "https://it.wikipedia.org/wiki?curid=1881409", "title": "Il meraviglioso abito color gelato alla panna", "text": "Il meraviglioso abito colore gelato alla panna (\"The Wonderful Ice Cream Suit\") \u00e8 un film del 1998 diretto da Stuart Gordon.\nTrama.\nGomes \u00e8 un uomo di mezz'et\u00e0 che accarezza il sogno di comprarsi uno scintillante vestito color panna visto in un negozio in citt\u00e0, ma purtroppo non ha abbastanza soldi. Progetta di dividere la spesa con altre quattro persone che potranno utilizzarlo a turno. Il vestito si rivela dotato di virt\u00f9 magiche, in grado di realizzare i sogni di chi lo indossa."}
{"id": "1881413", "revid": "36426", "url": "https://it.wikipedia.org/wiki?curid=1881413", "title": "Colonne ioniche", "text": ""}
{"id": "1881414", "revid": "36426", "url": "https://it.wikipedia.org/wiki?curid=1881414", "title": "Plinti", "text": ""}
{"id": "1881417", "revid": "400694", "url": "https://it.wikipedia.org/wiki?curid=1881417", "title": "\u00c9van\u00e7on", "text": "L'\u00c9van\u00e7on (talvolta ortografato \"\u00c9ven\u00e7on\", omofono) \u00e8 il corso d'acqua che bagna la val d'Ayas ed \u00e8 affluente di sinistra della Dora Baltea. Il suo nome in patois valdostano potrebbe significare \"grande acqua\", oppure \"acqua che viene dall'alto dei monti\" (\"\u00e9va d'en som\"). Nei documenti d'archivio \u00e8 sovente indicata come \"l'eau blanche\" (in francese, \"acqua bianca\").\nL'Unit\u00e9 des Communes vald\u00f4taines \u00c9van\u00e7on prende il nome da questo torrente.\nPercorso.\nIl torrente ha origine dal Grande Ghiacciaio di Verra nell'alta val d'Ayas. Dopo aver percorso tutta la valle, l'\u00c9van\u00e7on confluisce nella Dora Baltea nel comune di Verr\u00e8s, in prossimit\u00e0 del ponte di Fleuran. Nel suo percorso attraversa quattro comuni, da monte a valle: Ayas, Brusson, Challand-Saint-Anselme e Challand-Saint-Victor. Nei pressi di Targnod, nel comune di Challand-Saint-Victor, il torrente precipita nella forra di \"Brisecou\" (in francese, \"Rompicollo\"), formando l'imponente cascata di Isollaz (pron. \"is\u00f2lla\"). La sua base \u00e8 raggiungibile a piedi dalla carrozzabile per Isollaz. Un ottimo punto di osservazione \u00e8 raggiungibile in auto dalla strada che porta al castello di Verr\u00e8s.\nL'\u00c9van\u00e7on \u00e8 un tipico torrente di ghiacciaio di alta montagna. Ci\u00f2 significa che la portata massima \u00e8 raggiunta d'estate per la fusione del ghiacciaio e la minima d'inverno, il contrario quindi del classico regime torrentizio. Il colore dell'acqua del torrente varia da azzurro alla mattina e quando fa freddo a bianco-grigio verso sera e in seguito a giornate molto calde. Solo d'inverno l'acqua \u00e8 trasparente, mentre d'estate \u00e8 pi\u00f9 o meno velata per sedimenti e sabbia di ghiacciaio.\nPesca.\nLe sue acque sono abitate esclusivamente da trote, sia fario che iridee, con ripopolamenti annuali da parte del consorzio regionale per la pesca. Tra i suoi abitanti va sicuramente citato il merlo acquaiolo, molto presente e diffuso.\nAntropizzazione.\nPer proteggere le zone abitate dalle piene che in passato hanno provocato danni sono state realizzati muraglioni protettivi. Purtroppo questi, come sempre accade, oltre a degradare la naturalezza e l'aspetto estetico del torrente, l'hanno reso meno adatto all'insediamento della trota.\nLungo il suo corso il torrente \u00e8 usato per produrre energia idroelettrica. Nel comune di Challand-Saint-Victor, si trova la Centrale idroelettrica di Isollaz che ne sfrutta le acque."}
{"id": "1881418", "revid": "1543377", "url": "https://it.wikipedia.org/wiki?curid=1881418", "title": "Daniele Greco", "text": "In carriera \u00e8 stato anche medaglia d'oro agli Europei under 23 di Kaunas 2009 e ai Giochi del Mediterraneo di Mersin 2013. Inoltre \u00e8 stato medaglia di bronzo ai Giochi del Mediterraneo di Pescara 2009.\n\u00c8, dietro il primatista Fabrizio Donato, il secondo migliore triplista italiano di sempre sia outdoor (17,47 m nel 2012) che indoor (17,70 m nel 2013); \u00e8 anche primatista italiano promesse sia outdoor che indoor.\nBiografia.\n2003-2006: gli inizi.\n\u00c8 stato avviato all'atletica leggera nel 2003 dal suo attuale allenatore Raimondo Orsini che lo segue insieme al tecnico Roberto Pericoli.Durante lo stesso anno gareggia ai campionati italiani cadetti concludendo la gara in nona posizione.\nNel 2004 vince la sua prima medaglia che \u00e8 anche il suo primo titolo italiano giovanile nel salto triplo ai campionati nazionali cadetti.\nDue le medaglie vinte, entrambe di bronzo, ai campionati italiani allievi del 2005: bronzo nel triplo indoor, quarto posto sempre nel triplo ma all'aperto ed infine bronzo nel salto in lungo outdoor.\nNel 2006 vince la medaglia di bronzo alle Gymnasiadi in Grecia a Salonicco.\nAi campionati italiani vince quattro medaglie ai nazionali allievi: agli indoor argento nel lungo e oro nel triplo, all'aperto invece \u00e8 oro nel triplo ed argento sui 100 m.\n2007-2009: l'esordio in Nazionale assoluta e il titolo agli Europei U23.\nNel 2007 diventa campione italiano juniores nel triplo indoor, mentre all'aperto finisce al quarto posto.\nAgli Europei juniores di Hengelo nei Paesi Bassi finisce ultimo nella finale.\nNel 2008 centra la doppietta di titoli italiani juniores indoor-outdoor; inoltre termina quarto sia nel salto in lungo juniores indoor che nei 200 m outdoor.\nNel mese di luglio gareggia nella finale dei Mondiali juniores in Polonia a Bydgoszcz finendo in quarta posizione.\nHa esordito con la Nazionale seniores il 6 marzo del 2009 agli Europei indoor svoltisi in Italia a Torino dove non \u00e8 riuscito a qualificarsi per la finale a otto.\nIl 30 giugno vince la medaglia di bronzo in Italia ai Giochi del Mediterraneo di Pescara.\nIl 19 luglio \u00e8 assurto agli onori della ribalta internazionale conquistando la medaglia d'oro per l'Italia agli Europei under 23 di Kaunas (Lituania) con la notevole misura di 17,20 m che costituiva al momento la 5\u00aa migliore prestazione italiana nel salto triplo e, allo stesso tempo, raggiungendo il \"minimo A\" per i Mondiali di Berlino (Germania): non riuscendo per\u00f2 a superare la fase di qualificazione alla finale.\nAi vari campionati italiani disputati nel corso del 2009, fa en plein di medaglie nelle 6 finali affrontate: due ori agli italiani promesse indoor con vittoria sia nei 60 m (davanti al velocista Giacomo Gavino Dettori) che nel salto triplo, argento agli assoluti indoor nel triplo, infine ai campionati nazionali universitari vince l'argento sui 100 m e l'oro nel triplo.\n2010-2012: quarto ai Giochi olimpici di Londra.\nIl 12 marzo del 2010 disputa la qualificazione ai Mondiali indoor di Doha in Qatar non riuscendo per\u00f2 ad accedere alla finale; anche agli Europei in Spagna a Barcellona il 27 luglio non ottiene una misura che gli permetta di disputare la finale.\nQuattro medaglie con tre titoli italiani giovanili durante il 2010: doppietta di ori agli italiani promesse indoor con l'accoppiata 60 m (davanti al velocista Michael Tumi) e salto triplo, bronzo agli assoluti indoor nel triplo, oro ai nazionali promesse e poi quarto posto agli assoluti.\nNel 2011 in Italia disputa soltanto la stagione agonistica indoor, vincendo il titolo nazionale promesse e diventando vicecampione italiano assoluto.\nIl 4 marzo agli Europei indoor in Francia a Parigi ottiene la qualificazione per finale del salto triplo, saltando 16,75 m al 3\u00ba tentativo; in finale poi chiude la gara all'ottavo posto.\nIl 17 luglio ad Ostrava in Repubblica Ceca in occasione degli Europei under 23 termina la finale al quarto posto.\nIl 2012 si apre con la qualificazione olimpica per Londra con la misura di 17,24 m saltata ad Ancona il 21 gennaio.\nIl 26 febbraio, sempre ad Ancona, finisce settimo nella finale degli assoluti indoor.\nAi Mondiali indoor di Istanbul in Turchia l'11 marzo si classifica 5\u00ba con la misura di 17,28 m, nuovo primato personale indoor.\nIl 28 giugno nelle qualificazioni degli Europei di Helsinki in Finlandia non riesce a raggiungere la finale.\nAi campionati italiani assoluti di Bressanone l'8 luglio vince il titolo italiano battendo il campione europeo Fabrizio Donato con 17,67 m con vento a favore di 3,4\u00a0m/s, ottenendo al tempo stesso un salto regolare di 17,39 m con vento a favore di 1,1\u00a0m/s.\nIl 9 agosto ai Giochi olimpici di Londra (Gran Bretagna) si classifica al quarto posto (con la misura di 17,34 m ottenuta al secondo salto) nella finale del salto triplo, proprio dietro il bronzo di Fabrizio Donato.\n2013-2016: l'oro agli Europei indoor e ai Giochi del Mediterraneo.\nIl 2 marzo del 2013 agli Europei indoor di G\u00f6teborg in Svezia vince la medaglia d'oro con la misura di 17,70 m, festeggiando la sua vittoria con una maglietta con la scritta \u00abJesus lives in me\u00bb (Ges\u00f9 vive in me).\nIl 26 giugno ai Giochi del Mediterraneo vince un'altra medaglia, questa volta d'oro, a Mersin in Turchia.\nNell'estate del 2013 viene insignito del Premio Kallistos, assegnato dall'Amministrazione Comunale di Alliste (provincia di Lecce, nella sezione \"La stoffa del campione\" con la seguente motivazione: \u00abMedaglia d'oro ai Campionati europei indoor di G\u00f6teborg nel 2013, 5\u00ba classificato ai Mondiali indoor di Istanbul nel 2012 e a un passo dal podio alle Olimpiadi di Londra, con il 4\u00ba posto nella finale del salto triplo, per aver portato il Salento e l'Italia nell'Olimpo dell'atletica leggera, scrivendo una nuova, gloriosa pagina per il nostro sport\u00bb.\nUn infortunio muscolare, subito durante il riscaldamento per le qualificazioni, impedisce la sua partecipazione alla finale del salto triplo ai Mondiali di Mosca in Russia, in programma il 18 agosto.\nUna vicenda del tutto analoga lo colpisce agli Europei di Zurigo in Svizzera, l'anno seguente, quando \u00e8 vittima della rottura del tendine di Achille durante il riscaldamento per le qualificazioni.\nIl 7 maggio del 2016 a Rieti, dopo quasi due anni, ritorna alle gare con un miglior salto di 16,32 m (+0,8\u00a0m/s)."}
{"id": "1881423", "revid": "119898387", "url": "https://it.wikipedia.org/wiki?curid=1881423", "title": "Trofeo Luigi Fagioli", "text": "Il Trofeo Luigi Fagioli \u00e8 un evento motoristico organizzato dal \"Comitato Eugubino Corse Automobilistiche\" di Gubbio. Esso si disputa sulle tortuose strade asfaltate tra le montagne della provincia di Perugia. \u00c8 una prova valida per il Campionato Italiano Velocit\u00e0 Montagna.\nLa storia.\nIl trofeo nasce nel 1966 in onore del pilota marchigiano ma umbro di adozione Luigi Fagioli.\nIl percorso di gara.\nInizialmente il tracciato previsto per la gara era Gubbio-Mengara, ma dopo 2 anni si \u00e8 deciso di cambiare rotta arrivando all'attuale percorso Gubbio-Madonna della Cima passando per la strada statale. Il tracciato misura 4.150 metri e presenta un dislivello totale di 270 metri con una pendenza media del 6.5%.\nAlbo d'oro.\nAuto moderne.\nQuesta \u00e8 la classifica delle auto moderne:\nAuto storiche.\nQuesta \u00e8 la classifica delle auto storiche:"}
{"id": "1881424", "revid": "112383865", "url": "https://it.wikipedia.org/wiki?curid=1881424", "title": "The Best Damn Tour - Live in Toronto", "text": "The Best Damn Tour - Live in Toronto \u00e8 un DVD della cantante canadese Avril Lavigne.\nCome da titolo, \u00e8 la registrazione del suo tour mondiale durante la tappa di Toronto del 7 aprile 2008 all'Air Canada Centre. Una versione esplicita \u00e8 uscita in Italia il 19 settembre 2008.\nLa regia dell'evento \u00e8 stata affidata a Wayne Isham, il quale si era gi\u00e0 occupato della regia del suo ultimo video, \"The Best Damn Thing\"."}
{"id": "1881426", "revid": "1305772", "url": "https://it.wikipedia.org/wiki?curid=1881426", "title": "First Come, First Served", "text": "First Come, First Served \u00e8 il terzo album del rapper Kool Keith, il primo prodotto utilizzando lo pseudonimo di Dr. Dooom. Pubblicato il 4 maggio 1999, \u00e8 distribuito da Funky Ass Records.\n\u00c8 il primo disco di Keith a entrare in una classifica nel mercato statunitense."}
{"id": "1881428", "revid": "256896", "url": "https://it.wikipedia.org/wiki?curid=1881428", "title": "Foreste sacre dei Kaya", "text": "Le foreste sacre dei Kaya sono un gruppo di foreste abitate dai Mijikenda, e situate in Kenya.\nDal 2008 sono state inserite tra i patrimoni dell'umanit\u00e0 dell'UNESCO.\nDescrizione.\nSi tratta di 11 foreste sparse per 200\u00a0km, che contengono i resti di alcuni villaggi fortificati, noti come kaya, creati dai Mijikenda. Questi insediamenti risalgono al XVI secolo, e vennero abitati fino agli anni quaranta. Attualmente sono diventati luoghi sacri, governati da consigli di anziani."}
{"id": "1881430", "revid": "6923", "url": "https://it.wikipedia.org/wiki?curid=1881430", "title": "Yokohama Rubber Company", "text": " () \u00e8 un'azienda giapponese di pneumatici, quotata presso la borsa di Tokyo. \nL'azienda venne fondata nel 1917 a Tokyo.\nLa gamma di pneumatici prodotti da quest'azienda nipponica soddisfa molti veicoli, spaziando dalle auto utilitarie sino alle auto da competizione, dove gli pneumatici vengono commercializzati con la marca Advan.\nAdvan.\nAdvan \u00e8 il marchio dei prodotti di punta dell'azienda, dedicati alle competizioni e alle autovetture stradali pi\u00f9 estreme.\nAttivit\u00e0 sportive.\nYokohama sponsorizza vari campionati automobilistici, fornendo inoltre pneumatici da corsa a:"}
{"id": "1881434", "revid": "287204", "url": "https://it.wikipedia.org/wiki?curid=1881434", "title": "Paulie Gualtieri", "text": "Peter Paul \"Paulie Walnuts\" Gualtieri, interpretato da Tony Sirico, \u00e8 uno dei personaggi principali della serie televisiva \"I Soprano\" dell'emittente statunitense HBO: \u00e8 un capomandamento della Famiglia DiMeo e uomo di fiducia del boss Tony Soprano. \n\u00c8 comunemente chiamato Paulie Gualtieri.\nNella pellicola del 2021 \"I molti santi del New Jersey\", prequel ambientato negli anni Sessanta, il personaggio \u00e8 interpretato da Billy Magnussen.\nBiografia.\nPaulie Gualtieri entra giovanissimo nell'ambiente criminale interrompendo gli studi. Negli anni '60 diviene un soldato fidato di Johnny Boy Soprano, padre di Tony. In seguito, durante il comando di Tony Soprano, diviene capitano. Paulie si caratterizza per l'egoismo, la mancanza di diplomazia, le corte vedute e la facile irascibilit\u00e0, ragioni per le quali la sua \"carriera\" all'interno della Famiglia DiMeo stenta a decollare.\nNel 2002 viene arrestato per possesso di arma da fuoco, che era stata usata per un omicidio anni prima. Durante il suo periodo in prigione (in cui Chris diviene capitano), Paulie si sente abbandonato dalla sua stessa famiglia, e inizia a passare informazioni ai Lupertazzi, dimostrando cos\u00ec anche una discutibile fedelt\u00e0. Snobbato anche dai Lupertazzi, Paulie si riavvicina a Tony. Dopo il secondo attentato al boss, Paulie vorrebbe (cos\u00ec come Vito) diventare il nuovo capo dei DiMeo, ma la reggenza momentanea passa a Silvio. Inoltre Paulie viene a sapere che la sua vera madre \u00e8 sua zia e infuriato rompe i rapporti con Nucci.\nNell'episodio \"Viaggio nel passato\" della sesta stagione viene sospettato da Tony di aver informato i Lupertazzi, infatti Tony stava quasi per ucciderlo su una barca, ma alla fine rinuncia. Paulie, dopo il tentativo di Phil di sconfiggere i Soprano, si rifugia assieme agli altri nella loro casa sicura.\nAvvenimenti misteriosi e metafisici legati a Paulie.\nA parte il protagonista Tony, Paulie \u00e8 di certo il personaggio della serie che \u00e8 stato pi\u00f9 volte al centro di fenomeni misteriosi, rimasti sostanzialmente inspiegati.\nOmicidi commessi da Paulie Gualtieri.\nPaulie \u00e8 stato un soldato della Famiglia DiMeo fin dagli anni sessanta: pertanto sono numerosissimi gli omicidi compiuti e di alcuni (quelli antecedenti al 1999) si fa solo riferimento e non sono stati mostrati sullo schermo. \nQuelli principali sono:"}
{"id": "1881435", "revid": "156341", "url": "https://it.wikipedia.org/wiki?curid=1881435", "title": "FIBA EuroCup", "text": ""}
{"id": "1881447", "revid": "599013", "url": "https://it.wikipedia.org/wiki?curid=1881447", "title": "Castello di Trebecco", "text": "Castel Trebecco \u00e8 un castello situato nel comune di Credaro, in Valcalepio, in provincia di Bergamo.\nStruttura.\nSituato su uno sperone roccioso compreso tra il torrente Uria ed il fiume Oglio, il castello sovrasta una piana alluvionale in posizione discosta dal centro di Credaro.\nLa sua struttura, rimasta sostanzialmente inalterata nel corso dei secoli, \u00e8 un esempio di come poteva essere una piccola cittadella medievale: presenta una forma a triangolo isoscele con la base, in cui \u00e8 posto l'ingresso, rivolta verso est. Il lato nord-ovest \u00e8 delimitato dal corso del torrente Uria, che in quel tratto presenta un profondo alveo che ha sempre garantito inaccessibilit\u00e0.\nL'unico ingresso \u00e8 costituito da una torre fortificata a base quadrata posta al centro del lato rivolto ad est. Dotata di un'altezza non troppo elevata, presenta una merlatura risalente ad epoche successive alla costruzione originale, ed un portone a forma di arco costruito in pietra di Credaro.\nIl resto della fortificazione esterna, della quale alcuni tratti e caratteristiche sono andati perduti nel corso dei secoli, \u00e8 costituita da grossi ciottoli e presenta un'altezza piuttosto limitata, di poco superiore ad un paio di metri.\nAll'interno si sviluppa un vero e proprio piccolo borgo: subito dopo l'ingresso vi sono numerose piccole corti disposte in modo irregolare, separate tra loro da una piccola strada che taglia in due in modo longitudinale l'intera struttura.\nStoria.\nProbabilmente la costruzione del castello risalirebbe al X secolo, anche se il primo documento che ne attesta l'esistenza \u00e8 datato 4 settembre 1032. Si tratta di una disposizione testamentaria nella quale tale Lanfranco de Martinengo riceve in eredit\u00e0 dal padre Lanfranco i possedimenti \"infra castro Durbego\". La famiglia Martinengo o \"conti di Calepio\" ebbe infatti il possesso del castello gi\u00e0 in quel periodo.\nDivenuto centro di una curtis medievale, Trebecco assunse notevole importanza anche grazie alla notevole importanza strategica che ricopriva. A fianco di esso infatti passava un'importante via di comunicazione che da Calepio raggiungeva Credaro, per poi diramasi nelle direzioni di Adrara, Villongo e Sarnico.\nQuesta strada, che collega il borgo al paese di Credaro, \u00e8 tuttora esistente, anche se relegata ad un ruolo secondario nella viabilit\u00e0 attuale. Inoltre poco distante era presente un ponte sul fiume Oglio, corso d'acqua che ha sempre diviso il territorio bergamasco da quello bresciano, facilmente controllabile dal castello.\nLa zona quindi si trov\u00f2 al centro di numerosi scontri tra le due fazioni, soprattutto in epoca medievale: gli episodi di maggior importanza si verificarono il 12 settembre 1392, quando guelfi bresciani della Val Trompia dopo una battaglia con i ghibellini bergamaschi dovettero fuggire tramite il ponte di Trebecco.\nIn quei secoli all'interno del castello risiedevano i feudatari con i loro massari, con i primi posti negli appartamenti signorili ed i secondi nelle piccole corti. Sempre all'interno della cinta muraria si trovava una piccola chiesa, ora non pi\u00f9 esistente, dedicata a Sant'Andrea. All'interno di questa fu anche collocato il corpo di San Celestino Martire, da poco scoperto nelle catacombe romane, in attesa di trasferirlo nel vicino castello di Calepio.\nQuesto luogo di culto venne poi trasformato in un oratorio privato nel corso del XVII secolo, per poi risentire del decadimento dell'intero edificio a partire dall'inizio del XVIII secolo.\nAll'inizio del XIX secolo venne stilata, per opera del regime napoleonico, la prima mappa catastale del castello che risulta essere pressoch\u00e9 identica all'attuale.\nI proprietari del castello rimasero i conti Calepio fino al 1811, quando cedettero la struttura alla famiglia Zanchi, pur mantenendo il possesso sui campi limitrofi e sul palazzo attiguo. Successivi cambi di propriet\u00e0 hanno portato ad un frazionamento delle propriet\u00e0, che hanno contribuito in modo rilevante al decadimento del borgo stesso, peraltro gi\u00e0 in atto dalla prima met\u00e0 del XVIII secolo.\nUn importante intervento di recupero attuato all'inizio del XXI secolo dalle autorit\u00e0 locali, ha permesso al borgo di riacquisire parte del suo antico splendore senza che venisse snaturata l'antica natura medievale dell'edificio.\nOra il castello \u00e8 divenuto propriet\u00e0 della famiglia Meroli; che grazie a appropriate restaurazioni l'hanno reso come potete vederlo."}
{"id": "1881457", "revid": "287204", "url": "https://it.wikipedia.org/wiki?curid=1881457", "title": "Sex Style", "text": "Sex Style \u00e8 il secondo album solista del rapper statunitense Kool Keith, primo lavoro a essere pubblicato dall'artista sotto questo nome il 3 febbraio del 1997 e distribuito dalla Funky Ass Records. Il disco verte principalmente su temi sessuali, tanto che lo stesso rapper lo definisce \"pornocore\".\nSecondo Steve Huey di Allmusic, l'album \u00ab\u00e8 un'occasione per ascoltare uno dei rapper pi\u00f9 perversi di sempre al suo periodo pi\u00f9 perverso.\u00bb"}
{"id": "1881475", "revid": "1488961", "url": "https://it.wikipedia.org/wiki?curid=1881475", "title": "La Verit\u00e0 (rivista)", "text": "La Verit\u00e0 fu una rivista politica mensile fondata in Italia nel 1936 su iniziativa di Nicola Bombacci, gi\u00e0 esponente del Partito Comunista d'Italia e poi del Partito Fascista Repubblicano.\nStoria.\nLa rivista fu pubblicata fino al 1943 e segu\u00ec sempre una posizione politica identificabile nel socialismo nazionale, anche se aspramente criticata dagli ambienti pi\u00f9 conservatori del fascismo, fu ben vista ed appoggiata dalla frangia di sinistra ed anticapitalista del regime, nonch\u00e9 dal Duce stesso che ne aveva apertamente data concessione, dimostrandone il suo totale apprezzamento.\nAl giornale di Bombacci collaborarono per lo pi\u00f9 esponenti socialisti come Arturo Labriola, sindacalisti rivoluzionari come Walter Mocchi, Pulvio Zocchi, ed altri personaggi estranei ma non contrari alla politica sociale del fascismo.\nIl titolo \"La verit\u00e0\" fu coniato da Bombacci stesso per ricordare a grandi linee il giornale \"Pravda\" (organo del Partito Comunista dell'Unione Sovietica) e quindi per creare una sua versione italiana e socialista nazionale di questa. Le pubblicazioni cessarono nel 1943."}
{"id": "1881490", "revid": "1543377", "url": "https://it.wikipedia.org/wiki?curid=1881490", "title": "Sof'ja Petrovna", "text": "Sof'ja Petrovna \u00e8 un romanzo della scrittrice russa Lidija Korneevna \u010cukovskaja (in russo \u041b\u0438\u0434\u0438\u044f \u041a\u043e\u0440\u043d\u0435\u0435\u0432\u043d\u0430 \u0427\u0443\u043a\u043e\u0432\u0441\u043a\u0430\u044f), ambientato in Unione Sovietica nei duri anni delle \"grandi purghe\" staliniane, composto in clandestinit\u00e0 in soli tre mesi, dal novembre 1939 al febbraio 1940.\nIl romanzo.\nDiffuso inizialmente tramite il \"samizdat\", fu pubblicato per la prima volta nel 1966, con il titolo originale ed un testo corretto, negli Stati Uniti.\nIn Unione Sovietica, dopo un primo tentativo infruttuoso di pubblicazione nel 1962, all'epoca della \"destalinizzazione\" di Chru\u0161\u010d\u0451v, \"Sof'ja Petrovna\" pot\u00e9 essere \"legalmente\" letto solo nel febbraio 1988, dopo l'avvento di Gorba\u010d\u00ebv, sul periodico leningradese \"Neva\".\nL'opera, pur non potendosi definire autobiografica in senso proprio, \u00e8 largamente ispirata alle reali esperienze della scrittrice che, nello stesso anno di ambientazione del romanzo, il 1937, aveva vissuto una vicenda tragica: il suo secondo marito, il giovane fisico Matvej Petrovi\u010d Bron\u0161tejn, fu arrestato e condannato a dieci anni di reclusione \"senza diritto di corrispondenza\". Lidja Korneevna per lunghi anni non riusc\u00ec in alcun modo ad ottenere informazioni sulla sorte di Matvej e, solo molti anni dopo, seppe che in realt\u00e0 l'uomo era stato fucilato subito dopo la sentenza.\nIl romanzo si distingue da lavori analoghi per essere una delle rarissime opere, se non l'unica, sulla societ\u00e0 sovietica nel periodo delle repressioni staliniane, scritta non \"a posteriori\" ma contemporaneamente, quando lavorare e conservare quel genere di documenti poteva costare la vita.\nTrama.\nSof'ja, dopo la morte del marito, il medico F\u00ebdor Ivanovi\u010d Lipatov, con un figlio piccolo da mantenere negli studi, si iscrive ad un corso di dattilografia e trova impiego presso una casa editrice. \nSoddisfatta per la nuova occupazione si impegna con zelo fino a divenire apprezzata direttrice dell'ufficio copia e, pur non essendo iscritta al partito, riceve l'incarico, assolto con la cura meticolosa che la distingue, di raccogliere le quote sindacali dei colleghi.\nIl figlio, Nikolaj F\u00ebdorovi\u010d (Kolja), brillante studente di ingegneria, iscritto al \"Komsomol\", \u00e8 inviato, insieme con l'amico Aleksandr, per un periodo di addestramento pratico, in una fabbrica di Sverdlovsk. Il giovane lavora seriamente e, come riferisce nelle lettere inviate alla madre, riceve elogi dai dirigenti, ripresi in un articolo della \"Pravda\".\nIn questa situazione di serena tranquillit\u00e0 Sof'ja, ormai integrata nei valori della nuova societ\u00e0 sovietica, riceve una lettera di Aleksandr, che la informa dell'arresto del figlio Nikolaj. La madre, pur profondamente turbata, \u00e8 convinta che si tratti di un equivoco: le autorit\u00e0 non tarderanno a riconoscere la sua assoluta innocenza.\nIl tempo trascorre ma Nikolaj non viene rilasciato.\nAnche nella casa editrice l'ondata crescente delle repressioni staliniane comincia a produrre i suoi effetti: il direttore \u00e8 messo sotto accusa ed arrestato, Sof'ja viene progressivamente isolata dai colleghi e guardata con sospetto. Solo la giovane Nata\u0161a, compagna di lavoro e vicina di casa, segretamente innamorata di Kolja, conserva la sua amicizia.\nLa donna, ancora priva di notizie del figlio, tenta, aiutata da Alik e da Nata\u0161a, di mettersi in contatto con le autorit\u00e0 giudiziarie, sopportando lunghe ed estenuanti file insieme con tante altre donne nelle sue stesse condizioni, bussando a tutti gli uffici, ma con scarsi risultati: la burocrazia, ostile e sciatta, non le fornisce se non vaghe e frettolose informazioni, fin quando, in un ennesimo colloquio, il procuratore Cvetkov le comunica che Kolja \u00e8 stato condannato a \"dieci anni di campo remoto\" e, di fronte all'incredulit\u00e0 della donna, prosegue: \"Vostro figlio ha confessato i propri crimini. L'inchiesta \u00e8 corredata dalla sua firma. \u00c8 un terrorista e ha partecipato a un'azione terroristica.\". E, alla richiesta della madre di sapere dove sia, le risponde seccamente \"Questo non riguarda me.\"\nSof'ja, sempre pi\u00f9 isolata, perde il lavoro ma continua tenacemente nella ricerca di un contatto con il figlio, combattuta tra due opposte convinzioni, che le sembrano ugualmente plausibili e che non riesce a conciliare: l'assoluta innocenza del figlio e la correttezza della giustizia sovietica che non pu\u00f2 certo arrestare senza motivo.\nTutti i suoi sforzi saranno inutili: la speranza si trasforma gradualmente in angoscia disperata e nell'ultima pagina in aperta follia: , la madre, ricevuta finalmente una lettera da Kolja che chiede il suo aiuto, la brucer\u00e0 calpestandola.\nLe considerazioni di Sol\u017eenicyn.\nIl coraggio necessario a preservare documenti e testimonianze del tragico periodo delle grandi purghe, con un riferimento specifico a \"Sof'ja Petrovna\", \u00e8 efficacemente ricordato dallo scrittore Aleksandr Sol\u017eenicyn nel suo \"Arcipelago Gulag\", con questa riflessione:\nSol\u017eenicyn, nella medesima opera, descrive anch'egli uno dei temi centrali e pi\u00f9 angoscianti sviluppato ampiamente in \"Sof'ja Petrovna\", la tragica condizione di moltissime donne che, in un ambiente umano timoroso di mostrarsi solidale, cercano disperatamente, confrontandosi con una burocrazia ostile, di avere notizie dei loro uomini scomparsi e di aiutarli in qualche modo:"}
{"id": "1881497", "revid": "33689", "url": "https://it.wikipedia.org/wiki?curid=1881497", "title": "PCInt", "text": ""}
{"id": "1881514", "revid": "124123", "url": "https://it.wikipedia.org/wiki?curid=1881514", "title": "John Hemingway", "text": "Biografia.\nStudi\u00f2 storia e italiano alla U.C.L.A. e dopo la laurea si trasfer\u00ec in Italia a Milano nel 1983, dove segu\u00ec il suo percorso di scrittore e di traduttore. I suoi articoli sono apparsi su alcuni giornali come l'Unit\u00e0 e Libero.\nLa sua raccolta di ricordi \"Strange Tribe: A Family Memoir\" esamina le similitudini e la complessa relazione fra suo padre Gregory Hemingway e suo nonno, Premio Nobel per la letteratura, Ernest Hemingway; nello specifico si focalizza sul problema di travestitismo del padre, del suo cambiamento di sesso e del suo legame con Ernest Hemingway. Nel libro rivela di aver avuto un'infanzia difficile: suo padre soffriva di psicosi maniaco-depressiva e sua mamma Alice Thomas \u00e8 schizofrenica. Ha trascorso i suoi primi anni spostandosi da una casa all'altra e confrontandosi con la sua non-tradizionale famiglia. Uno dei problemi irrisolti per lui fu come l'immagine di suo padre, travestito e transessuale, potesse corrispondere con quella che ha il pubblico di suo nonno, un'icona cio\u00e8 della mascolinit\u00e0. Ci\u00f2 che Hemingway ha scoperto \u00e8 che entrambi gli uomini soffrirono di psicosi maniaco-depressive e furono anche affascinati dal loro lato androgino.\nIl mito del macho che circondava suo nonno, era in effetti solo la met\u00e0 della storia.\nDopo aver lasciato l'Italia e aver trascorso un anno in Spagna, si trasfer\u00ec con i suoi due figli a Montr\u00e9al. Spesso torna in Italia per conferenze o occasioni di studio: il 31 ottobre 2007 \u00e8 stato ospite della rassegna Bagliori d'autore a Perugia, dedicata a suo nonno Ernest, venerd\u00ec 7 novembre 2008 \u00e8 stato ospite del Centro civico di Cassano d'Adda, per poi passare quale ospite d'onore, all'indomani, presso la rassegna \"Golosaria 2008\" a Milano. Ha partecipato come ospite d'onore il 18 ottobre 2014 all'inaugurazione del museo dedicato a Ernest Hemigway a Bassano del Grappa presso la villa Erizzo-Luca."}
{"id": "1881515", "revid": "347132", "url": "https://it.wikipedia.org/wiki?curid=1881515", "title": "Giovanni Battista de Rossi", "text": "Biografia.\nLaureato in giurisprudenza, de Rossi era appassionato fin da giovanissimo di archeologia. Negli anni del ginnasio si era iniziato sotto la guida del padre Giampietro Secchi allo studio dell'epigrafia greca e dal 1842 in compagnia del padre Giuseppe Marchi aveva cominciato a visitare le catacombe romane. Nel 1850 riusc\u00ec a scoprire le catacombe di San Callisto, presso la via Appia Antica, insieme con Alexandre Panon de Richemont. Responsabile della costituzione del \"Museo cristiano lateranense\", oggi parte dei Musei Vaticani, nel 1854 collabor\u00f2 con Wilhelm Henzen e Theodor Mommsen alla compilazione del \"Corpus Inscriptionum Latinarum\".\nNel 1861 inizi\u00f2 la pubblicazione delle \"Inscriptiones christianae urbis Romae septimo saeculo antiquiores\" (\"Iscrizioni cristiane della citt\u00e0 di Roma anteriori al settimo secolo\"), nel 1863 fond\u00f2 il periodico \"Bullettino di archeologia cristiana\" e nel 1864 fu pubblicato il primo volume della sua \"Roma sotterranea cristiana\". Fu direttore del Museo cristiano vaticano e presidente della Pontificia Accademia Romana di Archeologia."}
{"id": "1881522", "revid": "288465", "url": "https://it.wikipedia.org/wiki?curid=1881522", "title": "Lousiana", "text": ""}
{"id": "1881526", "revid": "6923", "url": "https://it.wikipedia.org/wiki?curid=1881526", "title": "Malacca (Malaysia)", "text": "La citt\u00e0 di Malacca (malese: \"Bandaraya Melaka Bersejarah\") \u00e8 la capitale dello Stato malese di Malacca, nel Distretto di Malacca Centrale. Il \"Seri Negeri\", lo Stato amministrativo ed il centro di sviluppo che ospita l'ufficio del primo ministro, l'ufficio del segretario di Stato e la sala dell'Assemblea Legislativa si trovano a Malacca. Il 7 luglio 2008 \u00e8 stata inserita dall'UNESCO tra i patrimoni dell'umanit\u00e0, insieme con George Town (Penang).\nStoria.\nIl luogo in cui si trova l'attuale citt\u00e0 di Malacca fu al centro della storia dello Stato. Fu la capitale del sultanato di Malacca, e centro del mondo malese nel XV e XVI secolo, dopo che i malesi si spostarono da Sumatra, e prima di cadere in mano portoghese nel 1511. I secoli di colonizzazione portoghese, olandese e britannica, oltre alla cultura cinese, influenzarono l'architettura cittadina.\nDopo la seconda guerra mondiale, il sentimento anti-coloniale si svilupp\u00f2 tra i nazionalisti malesi, portando a negoziati con i britannici e, alla fine, con l'annuncio dell'indipendenza da parte di Tunku Abdul Rahman, il 1\u00ba Primo Ministro malese, a Padang Pahlawan (Campo dei Guerrieri), Bandar Hilir, Malacca, il 20 febbraio 1956.\nDopo la fondazione di Singapore nel 1819, Malacca ebbe un declino in quanto porto, e venne soppiantata dalla stessa Singapore e da Kuala Lumpur. Nel corso degli anni molti Malaccani si spostarono a Kuala Lumpur, capitale malese, e a Singapore.\nEconomia.\nTurismo.\nBuona parte delle attrazioni turistiche sono concentrate nel piccolo centro cittadino, ed \u00e8 possibile passeggiare su Jonker's Walk, una via piena di negozi. \u00c8 anche possibile visitare Pulau Melaka, un'isola strappata al mare per fini edilizi residenziali, collegata alla terraferma grazie ad una strada rialzata. Tra le altre isole ci sono Pulau Upeh e Pulau Besar Besar.\nPer poter raggiungere Malacca attraverso la North-South Expressway, si deve allungare la strada passando da Ayer Keroh per poi viaggiare verso sud, attraverso Lebuh Ayer Keroh. Per raggiungere Muar, che si trova a 40\u00a0km da Malacca, si deve passare da Jalan Ujong Pasir.\nAmministrazione.\nGemellaggi.\nLa citt\u00e0 di Malacca ha gemellaggi con cinque citt\u00e0 sparse per il mondo. Si tratta di:"}
{"id": "1881529", "revid": "217432", "url": "https://it.wikipedia.org/wiki?curid=1881529", "title": "Polmonite eosinofila acuta", "text": "Per polmonite eosinofila acuta (\"PEA\") in campo medico, si intende una forma di pneumopatia (malattia polmonare) interstiziale idiopatica. Diversi studi hanno portato a diversificarla dalla polmonite eosinofila cronica. A differenza di quest'ultima la polmonite eosinofila acuta \u00e8 una malattia ad andamento acuto, che si verifica una sola volta nella vita e nessuna tendenza a recidivare. \nEpidemiologia.\nNon esistono ad oggi studi adeguati che possano chiarire l'incidenza e la prevalenza di questo disturbo. La polmonite eosinofila acuta pu\u00f2 insorgere in qualsiasi fascia d'et\u00e0 e colpisce prevalentemente il sesso maschile, in particolare soggetti tra 20 e 40 anni di et\u00e0, con un rapporto maschi-femmine superiore a 20:1.\nSintomatologia.\nFra i sintomi e i segni clinici si riscontrano tosse, dispnea, dolore toracico, tachicardia, tachipnea, l'assenza di eosinofilia nel sangue periferico. Il quadro clinico pi\u00f9 grave prevede l'insufficienza respiratoria (con segni di ipossiemia e ipocapnia), quando occorre si interviene utilizzando un sistema d'aiuto alla persona.\nEziologia.\nLe cause rimangono sconosciute, ma probabilmente alcuni farmaci possono provocarla (come ad esempio ampicillina, minociclina e trazodone). Altri fattori che sono interessati ad uno sviluppo di tale polmonite sono esposizione ad ambienti polverosi o ad assunzione di tabacco. \nTerapia.\nSospensione dalla causa scatenante, assunzione di farmaci quali prednisolone 2 mg/kg. Studi clinici hanno dimostrato che il trattamento produce i suoi effetti entro due settimane dall'inizio della somministrazione."}
{"id": "1881534", "revid": "729019", "url": "https://it.wikipedia.org/wiki?curid=1881534", "title": "Via Traiana Nova (Medio Oriente)", "text": "La Via Traiana Nova (precedentemente nota come \"Via Regia\") fu ricostruita dall'imperatore Traiano tra il 111 ed il 114. Era chiamata \"Via Traiana Nova\" per distinguerla dalla \"Via Traiana\" in Italia. Essa collegava Aelana sul Mar Rosso con la fortezza legionaria di Bostra, distante 267 miglia romane. Il suo proseguimento naturale era la \"Strata Diocletiana\", costruita quasi duecento anni pi\u00f9 tardi da Diocleziano e che congiungeva Bostra con il fiume Eufrate."}
{"id": "1881537", "revid": "327773", "url": "https://it.wikipedia.org/wiki?curid=1881537", "title": "Zattera", "text": "La zattera \u00e8 un'imbarcazione di forma piana formata da tronchi d'albero o piante legati tra loro, governate attraverso un remo, detto appunto \"remo di governo\". La persona che manovra il remo, o che esercita questo mestiere, viene chiamata zattiere. \nLa zattera era utilizzata soprattutto presso i popoli primitivi; ora per\u00f2 viene usata come mezzo di trasporto di merci come ad esempio legname e il mestiere dello zattiere \u00e8 tuttora praticato. Le zattere basano il loro principio di funzionamento sul fatto che il peso specifico del legno \u00e8 inferiore a quello dell'acqua, permettendone dunque il galleggiamento secondo il noto principio di Archimede. \nEsistono anche altri tipi di zattere dette \"di salvataggio\" usate sulle barche in caso di emergenza; sono formate da tubolari autogonfiabili di solito di colore arancione o rosso, che venivano chiamate \"zattere Carley\", dal nome del suo inventore."}
{"id": "1881538", "revid": "767487", "url": "https://it.wikipedia.org/wiki?curid=1881538", "title": "Jos\u00e9 Oscar Bernardi", "text": "Carriera.\nClub.\nDopo avere cominciato l'attivit\u00e0 da professionista nella squadra del Ponte Preta nel 1973, l'anno successivo venne convocato nella nazionale brasiliana juniores per il Campionato sudamericano giovanile.\nNel 1979 venne ceduto alla squadra statunitense del Cosmos di New York, dove non si trov\u00f2 perfettamente a suo agio, tanto che gi\u00e0 l'anno dopo ritorn\u00f2 in Brasile, ingaggiato questa volta dal San Paolo.\nTra il 1987 e il 1990 gioc\u00f2 in Giappone nella squadra del Nissan FC (oggi Yokohama F. Marinos). Dal 1994 intraprese l'attivit\u00e0 di allenatore, conducendo le squadre brasiliane del Guarani e del Cruzeiro, prima di ritirarsi definitivamente dalla carriera calcistica.\nNazionale.\nNel 1978 venne convocato nella nazionale maggiore per i Mondiali in Argentina, giocando tutte le partite da titolare in coppia con Amaral del Guarani.\nVenne convocato da Tel\u00ea Santana per i Mondiali di Spagna del 1982, e gioc\u00f2 sempre come difensore centrale titolare in coppia con Luisinho dell'Atletico Mineiro, segnando anche una rete durante la fase eliminatoria nella partita contro la Scozia. Nella partita che decret\u00f2 l'eliminazione del Brasile contro l'Italia fu suo il colpo di testa all'ultimo minuto parato sulla linea dal portiere italiano Dino Zoff.\nAl successivo Mondiale (Messico 1986), dopo due mondiali da titolare, non fu mai schierato e fece da riserva a Edinho."}
{"id": "1881550", "revid": "486946", "url": "https://it.wikipedia.org/wiki?curid=1881550", "title": "Asha\u2019man", "text": ""}
{"id": "1881551", "revid": "486946", "url": "https://it.wikipedia.org/wiki?curid=1881551", "title": "Aran\u2019gar", "text": ""}
{"id": "1881552", "revid": "1522738", "url": "https://it.wikipedia.org/wiki?curid=1881552", "title": "Mat Cauthon", "text": ""}
{"id": "1881554", "revid": "1540383", "url": "https://it.wikipedia.org/wiki?curid=1881554", "title": "Battaglia Comunista", "text": ""}
{"id": "1881556", "revid": "287204", "url": "https://it.wikipedia.org/wiki?curid=1881556", "title": "Pur Purr Rid!", "text": "Pur Purr Rid! \u00e8 uno spettacolo televisivo messo in scena da Aldo, Giovanni e Giacomo dal 20 maggio al 10 giugno 2008 in quattro puntate andate in onda su Italia 1 in prima serata. \nLo show \u00e8 stato poi pubblicato in home video nel 2009 nel box di DVD \"Il meglio di Aldo, Giovanni e Giacomo\" edito da Rizzoli.\nTrama.\nAldo, Giovanni e Giacomo sono tre pensionati che si rivedono in ospizio dopo molto tempo e, dopo essersi riconosciuti, insieme cercano di evadere dalla casa di riposo. Tra una scena e l'altra vengono mostrati \"pezzi\" di precedenti spettacoli e film del trio. Alla fine i tre pensionati cercano di scavalcare il muro della casa di riposo per evadere, ma poi Giovanni scopre che il cancello era aperto, e allora fuggono su delle biciclette.\nAscolti.\nLa prima puntata venne seguita da telespettatori totali con uno share del 19.11%. La seconda puntata venne seguita da 3,5 milioni di spettatori raggiungendo uno share del 13,4%.La terza puntata raggiunse i quasi tre milioni di spettatori. La quarta e ultima puntata cal\u00f2 a 2.712.000 telespettatori con uno share del 13,13%."}
{"id": "1881557", "revid": "33689", "url": "https://it.wikipedia.org/wiki?curid=1881557", "title": "Programma Comunista", "text": ""}
{"id": "1881572", "revid": "1073227", "url": "https://it.wikipedia.org/wiki?curid=1881572", "title": "Sex or Love?", "text": "Sex or Love? \u00e8 il terzo album di Laura Luca. La cantante, dopo un periodo passato negli Stati Uniti e in Canada, pubblica un album con brani in lingua inglese, francese e spagnolo; anche il nome viene internazionalizzato (Laura Luka). Da questo album venne tratto il singolo \"Fango\"/\"Undici lune\", pubblicato nel dicembre 1987; con questo brano la cantante ha partecipato ad una manifestazione musicale giapponese, seguita da un tour in alcune citt\u00e0 del Paese."}
{"id": "1881574", "revid": "699331", "url": "https://it.wikipedia.org/wiki?curid=1881574", "title": "Penisola di Keweenaw", "text": "La penisola di Keweenaw (pronunciato , letteralmente \"keywinawe\") \u00e8 la parte pi\u00f9 settentrionale della penisola superiore del Michigan. Si proietta nel lago Superiore ed \u00e8 stata, verso la met\u00e0 del XIX secolo, la zona nella quale \u00e8 scoppiato il boom del rame. Inizialmente si pensava che l'intera penisola superiore fosse sterile, inutilizzabile e inutile (era infatti la \"ricompensa\" al Michigan se avesse dato la Striscia di Toledo all'Ohio nella guerra di Toledo), ma poi dimostr\u00f2 possedere una vasta gamma geomorfologica. La penisola \u00e8 arrivata in breve tempo a essere il territorio maggior produttore di rame degli Stati Uniti d'America.\nLe maggiori industrie sono quelle della lavorazione del legname e il turismo \u00e8 molto sviluppato, inoltre vi sono presenti l'Universit\u00e0 tecnologica del Michigan e l'Universit\u00e0 di Finlandia. La parte settentrionale della penisola \u00e8 chiamata isola di Copper (o, secondo gli immigrati finlandesi, \"Kuparisaari\"), termine sempre pi\u00f9 diffuso. L'isola di Copper \u00e8 separata dal resto della penisola superiore dal fiume Keweenaw, un corso d'acqua naturale creatosi verso il 1860 che separ\u00f2 le citt\u00e0 di Houghton (sulla riva meridionale) e di Hancock (sulla riva settentrionale).\nAttorno all'isola di Copper si pu\u00f2 eseguire un percorso navigabile, chiamato Keweenaw Water Trail. Il percorso \u00e8 lungo quasi 200 chilometri e pu\u00f2 essere eseguito con una piccola imbarcazione dai cinque ai dieci giorni, a seconda delle condizioni atmosferiche."}
{"id": "1881575", "revid": "33689", "url": "https://it.wikipedia.org/wiki?curid=1881575", "title": "Pensioni di guerra", "text": ""}
{"id": "1881576", "revid": "104458", "url": "https://it.wikipedia.org/wiki?curid=1881576", "title": "J\u00e4rvepera", "text": ""}
{"id": "1881580", "revid": "37401", "url": "https://it.wikipedia.org/wiki?curid=1881580", "title": "Via Maris", "text": "Via Maris \u00e8 il nome moderno dato a un'antica via commerciale, risalente alla prima Et\u00e0 del bronzo, che collegava l'Egitto con il Levante e quindi con l'Anatolia e la Mesopotamia. Assieme alla Via Regia, la \"Via Maris\" fu una delle principali strade che collegavano l'Africa con l'Asia e l'Europa.\nDescrizione tradizionale.\nSe la Via Regia tagliava la penisola del Sinai da Menfi ad est, fino al Golfo di Aqaba, e poi voltava a nord, verso la Transgiordania e Damasco, la \"Via Maris\" pare raggiungesse Damasco lambendo il Mediterraneo, per poi, a Dor, voltare verso Hazor.\nLa \"Via Maris\" si incrociava con altre strade mercantili, cos\u00ec che uno poteva viaggiare agevolmente fra i centri mercantili dell'Egitto e quelli degli imperi settentrionali in Siria, Anatolia e Mesopotamia(attualmente Siria, Turchia, Iraq e Iran).\nIl suo primo nome fu \"Via dei Filistei\", un riferimento fatto al suo transitare lungo la costa pianeggiante del Mediterraneo nel tratto comprendente Gaza e la Pianura di Sharon (quella fra Tel Aviv e Haifa), territorio abitato appunto dai Filistei.\n\"Via Maris\" significa in latino \"Via del Mare\". Il nome deriva da un passaggio della Vulgata neo-testamentaria), dove nel Vangelo secondo Matteo (\"Secundum Mattheum\"), capitolo 4, versetto 15, si pu\u00f2 leggere in latino:\nIl versetto ricordava la profezia di Isaia (Isaia, 8:23 oppure 9:1):\nLa Via Maris partiva da al-Qantara e giungeva a est di Pelusium, seguendo la costa settentrionale del Sinai attraversando el-Arish e Rafah. Da l\u00ec seguiva la costa di Canaan passando per Gaza, Ashkelon, Ashdod, Joppa e Dor.\nAll'altezza di Dor, la moderna Hadera, la Via si divideva in due tronchi: uno diretto lungo la costa mediterranea in direzione di Tiro e dell'Anatolia, mentre l'altro piegava verso l'interno, attraversando la catena del Carmelo e la valle di Jezreel nei pressi della citt\u00e0 di Megiddo e proseguendo verso il Mar di Galilea fino a giungere a Tiberiade. Costeggiava poi la sponda occidentale del lago passando attraverso Migdal, Capernaum e Hazor. Da Hazor s'inerpicava bruscamente sulle Alture del Golan e sviluppava serpeggiando il suo tracciato verso nordest in direzione di Damasco. Qui i viaggiatori potevano proseguire lungo la Via Regia e dirigersi verso il fiume Eufrate oppure procedere verso nord in direzione dell'Anatolia."}
{"id": "1881585", "revid": "1568601", "url": "https://it.wikipedia.org/wiki?curid=1881585", "title": "Jasemba", "text": "Il monte Jasemba \u00e8 un monte himalayano alto 7.350 metri che sorge tra il Nepal e il Tibet.\nIl 12 ottobre 1986 Katsushi Emura, Yukitoshi Endo, Katsuo Matsuki e Yoshihiro Shikoda, facenti parte di una spedizione giapponese, raggiunsero per la prima volta la vetta della montagna.\nIl 22 maggio 2007 Hans Kammerlander con Karl Unterkircher scalarono la montagna dallo spigolo sud per la prima volta. Il primato \u00e8 per\u00f2 conteso da una spedizione slovena che afferma di aver raggiunto la meta nel 2004."}
{"id": "1881589", "revid": "281901", "url": "https://it.wikipedia.org/wiki?curid=1881589", "title": "Acipenser huso", "text": ""}
{"id": "1881597", "revid": "281901", "url": "https://it.wikipedia.org/wiki?curid=1881597", "title": "Storione beluga", "text": ""}
{"id": "1881598", "revid": "281901", "url": "https://it.wikipedia.org/wiki?curid=1881598", "title": "Storione ladano", "text": ""}
{"id": "1881599", "revid": "101411", "url": "https://it.wikipedia.org/wiki?curid=1881599", "title": "Eye in the sky", "text": ""}
{"id": "1881600", "revid": "281901", "url": "https://it.wikipedia.org/wiki?curid=1881600", "title": "Storione attilo", "text": ""}
{"id": "1881602", "revid": "281901", "url": "https://it.wikipedia.org/wiki?curid=1881602", "title": "Storione cobice", "text": ""}
{"id": "1881603", "revid": "281901", "url": "https://it.wikipedia.org/wiki?curid=1881603", "title": "Storione adriatico", "text": ""}
{"id": "1881606", "revid": "281901", "url": "https://it.wikipedia.org/wiki?curid=1881606", "title": "Storione del Naccari", "text": ""}
{"id": "1881607", "revid": "281901", "url": "https://it.wikipedia.org/wiki?curid=1881607", "title": "Storione comune", "text": ""}
{"id": "1881608", "revid": "281901", "url": "https://it.wikipedia.org/wiki?curid=1881608", "title": "Storione europeo", "text": ""}
{"id": "1881612", "revid": "320578", "url": "https://it.wikipedia.org/wiki?curid=1881612", "title": "Deit\u00e0 della morte", "text": ""}
{"id": "1881618", "revid": "1543377", "url": "https://it.wikipedia.org/wiki?curid=1881618", "title": "Libro Primo della Metafisica", "text": "A (Alpha Maior) \u00e8 il libro che apre la Metafisica di Aristotele. In esso tuttavia non sono introdotti i contorni essenziali di questa scienza onnicomprensiva, poich\u00e9 lo stesso filosofo dimostra una certa cautela nell'elencare i requisiti che essa deve avere.\nIl tema della \"sophia\".\nCon la celebre affermazione secondo cui tutti gli uomini tendono per natura al sapere (980a), Aristotele apre il \"Libro A\" parlando di \"sophia\" e \"prote philosophia\", termini che indicano sia la nuova scienza come sapienza e filosofia prima (cio\u00e8 filosofia basilare per le altre scienze), sia come filosofia dei predecessori e cio\u00e8 antica saggezza dei filosofi precedenti. Ipotesi quest'ultima ben pi\u00f9 ragionevole secondo la maggioranza degli studiosi moderni, poich\u00e9 Aristotele mai come in questo libro fa riferimento agli \"endoxa\" (letteralmente: \"esempi\"), cio\u00e8 va ad indagare cosa hanno detto le dottrine filosofiche prima di lui a proposito di una probabile scienza delle cause prime seguendo le teorie che vanno da Talete al maestro Platone passando dai pitagorici e dagli eleati.\nAlcuni poi rintracciano un Aristotele ancora \"immaturo\" dato che, se da un lato ha come intento di staccarsi dallo studio della fisica secondo l'impostazione accademica, dall'altro usa termini e formule ancora molto legati alla scuola platonica. Un segnale chiave di questa congettura \u00e8 quello dell'uso della prima persona plurale, che secondo avalli di recenti studi \u00e8 un tratto peculiare dell'Accademia, in cui nelle lezioni al soggetto \"io\" si sostituiva per convenzione il \"noi\". Inoltre che il libro sia molto antico \u00e8 dimostrato anche dalle numerose affinit\u00e0 con il \"Protreptico\", poich\u00e9 neanche qui \u00e8 ben definita la scissione fra scienze teoretiche, pratiche e poietiche.\nIl passo in avanti rintracciato in questo scritto \u00e8 la descrizione dei tratti caratteristici della scienza ricercata, ossia scienza che deve avere come oggetto elementi divini (\"theoria\"), che nasce dalla meraviglia di fronte e al mondo (\"thaumazein\") e che deve allo stesso tempo essere universalissima, in modo che conoscendola si possa conoscere anche tutto ci\u00f2 che da essa deriva. Di rilievo \u00e8 inoltre la differenziazione tra questa scienza e la \"scienza empirica\", che invece nasce dall'esperienza e quindi \u00e8 inferiore (981a).\nLe quattro cause.\nNell\"'incipit\" dell'opera, la filosofia viene dunque definita come scienza prima, e oggetto principale del suo studio sono le cause e i princ\u00ecpi (982a). Diversamente dagli altri esseri viventi, gli uomini, si \u00e8 detto, ambiscono alla conoscenza, e la conoscenza altro non \u00e8 che la ricerca delle cause relative ai fenomeni, quindi conoscenza delle cause.\nDi queste cause, Aristotele nega che ve ne sia una sola, ma ne rintraccia ben quattro (982b):\nLe dottrine dei predecessori.\nEnunciate le quattro cause, Aristotele passa ad analizzare le dottrine dei suoi predecessori, da Talete a Platone. Risulta comunque chiaro che lo Stagirita nel fare ci\u00f2 non ha alcuna intenzione storiografica. Anzi, come sottolinea Reale, egli dimostra di avere interessi esclusivamente teoretici, mirando a rilevare divergenze e continuit\u00e0 nel pensiero dei diversi sapienti e filosofi da lui analizzati. Per questo motivo, Aristotele non esita a tradurre le parole dei propri predecessori con i nuovi termini della filosofia da lui coniati.\nAristotele inoltre, rivela due tipi di errori in tali dottrine: da un lato, hanno peccato di \"unilateralit\u00e0\", presentando un'unica causa - e comunque mai tutte; d'altro lato, di queste cause da loro trovate, essi hanno parlato con scarsa chiarezza. Dalla lettura del libro \"A\" si deduce quindi che tutti i pensatori da lui citati e studiati hanno peccato per eccesso o scarsit\u00e0 nelle proprie teorie.\nMolto approfondita e densa \u00e8 la critica a Platone che cos\u00ec si pu\u00f2 sintetizzare:"}
{"id": "1881619", "revid": "287204", "url": "https://it.wikipedia.org/wiki?curid=1881619", "title": "Jer\u00f3nimo Rom\u00e1n de la Higuera", "text": "Biografia.\nHiguera consegu\u00ec il titolo di \"Magister artium et theologiae\" presso l'Universit\u00e0 di Sta. Catalina a Toledo. Grazie alla sua formazione, fu introdotto nel circolo degli studiosi che gravitavano intorno all'universit\u00e0, alla cattedrale e al palazzo arcivescovile di Toledo, come Antonio de Covarrubias. Dopo essere stato ordinato sacerdote, entr\u00f2 a far parte della Compagnia di Ges\u00f9 nel 1563. Nel 1584 divenne professore di latino presso il collegio gesuita di San Eugenio a Toledo. Rinomato latinista, ebbe tra i suoi discepoli il letterato Francisco de Quevedo. Higuera \u00e8 stato autore di numerosi scritti a contenuto storico, per lo pi\u00f9 inediti, dedicati alla storia della Chiesa spagnola e in particolare a Toledo (\"Historia eclesiastica de Toledo\", 1596; \"Geograf\u00eda general de Espa\u00f1a\", 1589) che gli procurarono la fama di erudito. Cur\u00f2 inoltre edizioni commentate di varie opere classiche a contenuto storico e geografico, tra le quali un'edizione dell\"'Itinerario antonino\"\nLa Cronaca di Destro.\nHiguera \u00e8 noto soprattutto per avere composto, nel 1594, una \"Cronaca\" apocrifa da lui falsamente attribuita al senatore romano del IV secolo Flavio Lucio Destro. Higuera prese ispirazione da un passo del \"De viris illustribus\" di San Girolamo in cui si fa riferimento ad una \"Storia universale\" composta da Destro che tuttavia risultava perduta. Higuera sosteneva di avere copiato la \"Cronaca\" da un originale manoscritto conservato nella biblioteca del Monastero benedettino di Fulda.\nNelle discussioni che subito si aprirono sull'autenticit\u00e0 dell'opera, egli stesso intervenne contestandone l'autenticit\u00e0. La Cronaca fu considerata falsa dal vescovo di Segorbe, Juan Bautista P\u00e9rez Rubert, e da Nicol\u00e1s Antonio, mentre Gregorio de Arg\u00e1iz e, con molti dubbi, Juan de Mariana ne difesero l'autenticit\u00e0.\nL'opera, rimasta manoscritta per diversi anni, fu pubblicata per la prima volta a Saragozza nel 1619 dal francescano Juan Calder\u00f3n, otto anni dopo la morte di Higuera. Nel 1624, Tom\u00e1s Tamayo de Vargas, Cronista reale di Spagna, pubblic\u00f2 un libro intitolato \"Flavio Lucio Dextro, Caballero Espannol de Barcelona, prefecto pretorio de Oriente, governador de Toledo por los annos del Sennor de CCCC, defendido por don Thomas Tamajo de Vargas\" (Madrid, 1624) in cui difendeva l'autenticit\u00e0 della \"Cronaca\" dalle prime critiche emerse subito dopo la pubblicazione. Nel 1627 fu pubblicata a Lione, per i tipi di Claude Landry, un'edizione di \"Flavio Lucio Destro\" e del suo \"continuatore\" Massimo di Saragozza (anch'essa un falso di Higuera) ampiamente commentata dal monaco cistercense spagnolo Francisco Bivar. Il ricchissimo commentario \u00e8 stato definito \"un monumento di erudizione mal impiegata\". Lo stesso Bivar fu autore di una \"Chronici Dextri Apologia\", pubblicata nel 1630, in cui difendeva la Cronaca di Destro dalle accuse di falso avanzate dal filologo gesuita Matth\u00e4us Rader, che aveva accostato la Cronaca al noto falso di Annio da Viterbo \"Antiquitatum variarum\" Anche l'erudito umanista Rodrigo Caro ritenne la \"Cronaca\" autentica e ne cur\u00f2 un'edizione critica pubblicata nel 1627. Una terza edizione del testo fu pubblicata a Madrid nel 1640.\nGi\u00e0 nel corso del XVII secolo, tuttavia, i dubbi sull'autenticit\u00e0 della cronaca divennero frequenti. Lo studioso olandese Cornelio a Lapide, svolse un\u2019accurata ricerca tra i manoscritti conservati a Fulda per trovare la copia originale della Cronaca senza riuscire a rinvenirla. In Francia l'erudito benedettino R\u00e9my Ceillier scrisse nella sua \"Histoire g\u00e9n\u00e9rale des auteurs sacr\u00e9s et eccl\u00e9siastiques\" che questa \"Cronaca\" \"\u00e8 generalmente disprezzata e considerata un'opera dubbia\" e che sarebbe stato \"inutile e noioso\" preoccuparsi di dimostrarlo.\nFu il filologo illuminista Gregorio Mayans a dimostrarne definitivamente la pseudoepigrafia, pubblicando nel 1742 la \"Censura de historias fabulosas\", lo scritto che l'Antonio non pot\u00e9 pubblicare in vita, e che dimostrava come l'autore del falso fosse stato l'Higuera.\nGli altri falsi di de la Higuera.\nOltre alla Cronaca di Destro, Higuera redasse vari altri falsi, presentati come opere paleocristiane e medievali, attribuiti a Liutprando di Cremona, Massimo di Saragozza, Heleca, Juli\u00e1n P\u00e9rez e Aulo Halo. Come la Cronaca di Destro, anche queste opere furono considerate autentiche fino al XVIII secolo \u00e8 furono pi\u00f9 volte ristampate.\nNel 1628 l'umanista Lorenzo Ram\u00edrez de Prado, allora ambasciatore spagnolo in Francia, pubblic\u00f2 a Parigi la \"Cronaca\" di Juli\u00e1n P\u00e9rez, e fu talmente tanto convinto dell'autenticit\u00e0 degli scritti del gesuita da acquistare tutti i suoi manoscritti. De Prado cur\u00f2 inoltre ad Anversa una splendida edizione, con un frontespizio disegnato da Rubens e realizzato da Erasmus Quellinus, del \"Chronicon\" di Liutprando annotato da Higuera e da lui stesso pubblicata per i tipi dell'Officina Plantiniana."}
{"id": "1881620", "revid": "122937911", "url": "https://it.wikipedia.org/wiki?curid=1881620", "title": "Gaio Cluilio", "text": "Costru\u00ec le Fossae Cluiliae una trincea che circondava la citt\u00e0 di Roma ad una distanza approssimativa di 6 ~ 8\u00a0km dalle mura della citt\u00e0. Di fronte alla crescita di Roma e vedendo in pericolo l'egemonia di Alba Longa nel Lazio, decise di intraprendere una guerra contro i Romani..\nSecondo Tito Livio mor\u00ec di cause naturali prima che il risultato della guerra fosse deciso, secondo Dionigi mor\u00ec per cause ignote prima ancora che si avesse il primo scontro tra Romani ed Albani..\nGli succedette Mezio Fufezio che condusse la citt\u00e0 di Alba Longa alla sconfitta contro i romani e alla sua distruzione permanente."}
{"id": "1881623", "revid": "125424280", "url": "https://it.wikipedia.org/wiki?curid=1881623", "title": "Duca di Lancaster", "text": "Duca di Lancaster (in inglese: Duke of Lancaster) \u00e8 un titolo nobiliare appartenente alla par\u00eca d'Inghilterra e che prende il nome dal ducato omonimo. Il titolo, che si estinse con l'ultimo sovrano del casato dei Lancaster, \u00e8 tradizionalmente accordato al sovrano britannico.\nNella storia il titolo di duca di Lancaster \u00e8 stato creato tre volte.\nStoria.\nPrima creazione.\nLa prima creazione risale al 6 marzo 1351, per Enrico di Grosmont, IV conte di Lancaster, un pronipote di Enrico Plantageneto (1281-1345) che inoltre era IV conte di Leicester, I conte di Derby e I conte di Lincoln. Il titolo si estinse con la morte del duca (1361).\nSeconda creazione.\nLa seconda creazione \u00e8 del 13 novembre 1362, per Giovanni di Gand, I conte di Richmond, che era il genero del duca precedente e quarto figlio di Edoardo III. Giovanni spos\u00f2 Bianca di Lancaster, VI contessa di Lancaster, figlia del duca della prima creazione. Quando questi mor\u00ec 4 febbraio 1399, il titolo pass\u00f2 al figlio Enrico di Bolingbroke, I duca di Hereford, nello stesso anno il secondo duca usurp\u00f2 il trono d'Inghilterra strappandolo a Riccardo II, divenne sovrano con il nome di Enrico IV e il titolo ducale conflu\u00ec nei titoli reali.\nTerza creazione.\nLa terza creazione avvenne il 10 novembre 1399, per Enrico di Monmouth, Principe di Galles, figlio maggiore del nuovo sovrano in precedenza duca di Lancaster. Quando questi sal\u00ec al trono (1413) il titolo conflu\u00ec nuovamente nei titoli reali.\nDucato di Lancaster.\nContrariamente al titolo il Ducato di Lancaster esiste tuttora come entit\u00e0 territoriale separata dai possedimenti della corona i cui profitti vengono conferiti al monarca. Nonostante lo statuto della seconda creazione stabilisse la trasmissione del titolo ai soli eredi maschi Giorgio V autorizz\u00f2 l'utilizzo del titolo di duca di Lancaster per il sovrano indipendentemente dal genere, il titolo viene utilizzato in eventi formali collegati con il ducato di Lancaster, ad esempio quelli dei reggimenti del Lancaster, per il cosiddetto Loyal Toast (il primo brindisi abitualmente dedicato al sovrano) nel quale viene utilizzata la formula \"The Queen, Duke of Lancaster\"."}
{"id": "1881630", "revid": "33689", "url": "https://it.wikipedia.org/wiki?curid=1881630", "title": "Molossoide", "text": ""}
{"id": "1881634", "revid": "1906976", "url": "https://it.wikipedia.org/wiki?curid=1881634", "title": "Scuderia Toro Rosso STR3", "text": "La Toro Rosso STR3 \u00e8 la vettura con la quale la Scuderia Toro Rosso ha partecipato al Campionato mondiale di Formula 1, utilizzata dal GP di Monaco del 2008.\nDisponeva di sospensioni con triangolo superiore ed inferiore e puntoni in carbonio, con barre di torsione e barre anti-rollio.\nLa vettura ha segnato l'inizio di una nuova era per la scuderia: \u00e8 andata man mano migliorando, ottenendo un 5\u00ba posto all'esordio a Monaco con il pilota tedesco Sebastian Vettel. Ma ci\u00f2 che pi\u00f9 \u00e8 migliorato sono state le prestazioni in qualifica: Vettel \u00e8 riuscito a raggiungere la Q3 in tre occasioni: a Silverstone e nel GP di Hockenheim, dove \u00e8 partito rispettivamente dal 9\u00ba e dall'8\u00ba posto, mentre a Valencia \u00e8 partito sulla griglia con un ottimo 6\u00ba posto.\nAltri punti sono arrivati grazie al pilota tedesco a Montr\u00e9al e ad Hockenheim (due 8\u00ba posti) e a Valencia con un 6\u00ba posto nel GP d'Europa. Inoltre ha ottenuto un 5\u00ba posto a Spa, andando a punti insieme anche al suo compagno di squadra Bourdais (7\u00ba).\nNel GP di Monza Vettel ottiene uno storico risultato: pole position e vittoria, dominando la gara. Di buoni propositi ne aveva anche Bourdais, che sarebbe dovuto partire 4\u00ba, se non avesse avuto problemi al motore durante il giro di riscaldamento prima della gara. L'altro pilota della scuderia, S\u00e9bastien Bourdais, si \u00e8 trovato pi\u00f9 in difficolt\u00e0 ed ha colto solo una Q3 a Valencia. Dal GP di Silverstone \u00e8 presente sulla vettura un cambiamento aerodinamico: \u00e8 stata inserita una \"pinna\" sul retro della vettura, peraltro gi\u00e0 vista sulla Renault (che la utilizza dal GP di Magny-Cours), oltre che su altre monoposto.\nRispetto alla vettura precedente (la STR2) presenta una colorazione pi\u00f9 scura con il classico toro rosso metallizzato."}
{"id": "1881637", "revid": "90919", "url": "https://it.wikipedia.org/wiki?curid=1881637", "title": "Stalinabad", "text": ""}
{"id": "1881645", "revid": "767487", "url": "https://it.wikipedia.org/wiki?curid=1881645", "title": "Istituzionalismo", "text": "L'istituzionalismo \u00e8 una dottrina giuridica che nel concetto di istituzione trova la chiave di spiegazione della vita associata, identificando il diritto con l'istituzione che crea le norme: \"ubi societas ibi ius\". Tra i principali esponenti: Maurice Hauriou (\"La Theorie de l'institution\") che considera l'istituzione l'organizzazione che ha realizzato in s\u00e9 la situazione di diritto pi\u00f9 alta e in Italia Santi Romano (\"L'Ordinamento giuridico\") il principale fautore della teoria istituzionista del diritto.\nDiritto pubblico.\nNella filosofia del diritto occidentale del XX secolo, si individuano tre teorie dell'\"istituzionalit\u00e0 nel giuridico\" (Lorini):\nLa teoria istituzionalista si contrappone, nel dibattito giusfilosofico, a quella normativista. Essa sostiene che la caratteristica imprescindibile del diritto sia la sua effettivit\u00e0 e che questo coincida con un'organizzazione funzionante e concreta, definita da Santi Romano come corpo sociale. Il diritto sarebbe cos\u00ec una sorta di macchina funzionante che si compone dell'attivit\u00e0 giurisdizionale, delle amministrazioni, degli organi statali in azione...\nIl successo dell'istituzionalismo si pu\u00f2 ricavare da una particolare osservazione critica rivolta da questo al normativismo per la quale, se il diritto fosse solo insieme di norme, in gran parte disapplicate, come sostengono i normativisti, esso sarebbe da considerarsi alla stregua di una \"lingua morta\", totalmente inefficace.\nDiritto societario.\nCon lo stesso termine istituzionalismo, in contrapposizione a contrattualismo in diritto societario si intende quella teoria che vede nell'impresa una finalit\u00e0 diversa dall'interesse degli azionisti della societ\u00e0.\nTipica \u00e8 l'espressione usata dall'economista e imprenditore tedesco Walther Rathenau che avrebbe risposto agli azionisti della Norddeutscher Lloyd, i quali avanzavano lamentele sul fatto di non aver conseguito gli utili sperati dal loro investimento azionario:\nDa allora l'espressione \u201c i battelli del Reno\u201d ha assunto il significato di \"interesse sociale\", in una concezione di oggettivizzazione della impresa dove l'interesse degli azionisti \u00e8 qualche cosa di distinto, e qualche volta contrapposto, all'interesse dell'impresa in s\u00e9."}
{"id": "1881646", "revid": "320578", "url": "https://it.wikipedia.org/wiki?curid=1881646", "title": "Valery Karpin", "text": ""}
{"id": "1881650", "revid": "110157", "url": "https://it.wikipedia.org/wiki?curid=1881650", "title": "Fossae Cluiliae", "text": "Le Fossae Cluiliae furono un grande trincea che circondava la citt\u00e0 di Roma a circa 6 ~ 8\u00a0km dalle mura della citt\u00e0 scavata dall'armata di Alba Longa verso la met\u00e0 del VII secolo a.C. durante la prima fase della guerra contro Roma. Prendono il nome dal generale Gaio Cluilio, re di Alba Longa al tempo del re di Roma Tullo Ostilio.\nLe Fossae Cluiliae sono menzionate di nuovo da Tito Livio e da Plutarco in una guerra della met\u00e0 del IV secolo a.C. In quella circostanza il generale Coriolano, passato ai Volsci e vittorioso in una serie di battaglie contro i romani, marci\u00f2 su Roma e si accamp\u00f2 a 5 miglia della citt\u00e0 in un luogo detto Fossae Cluiliae.."}
{"id": "1881652", "revid": "149727", "url": "https://it.wikipedia.org/wiki?curid=1881652", "title": "Ferrovia Pavia-Mortara-Vercelli", "text": ""}
{"id": "1881653", "revid": "262457", "url": "https://it.wikipedia.org/wiki?curid=1881653", "title": "D\u014dgen", "text": ""}
{"id": "1881654", "revid": "486946", "url": "https://it.wikipedia.org/wiki?curid=1881654", "title": "Ferrovia Novara-Arona", "text": ""}
{"id": "1881657", "revid": "339392", "url": "https://it.wikipedia.org/wiki?curid=1881657", "title": "Ferrovia Novara-Luino", "text": ""}
{"id": "1881658", "revid": "262457", "url": "https://it.wikipedia.org/wiki?curid=1881658", "title": "S\u014dt\u014d sh\u016b", "text": ""}
{"id": "1881668", "revid": "1516566", "url": "https://it.wikipedia.org/wiki?curid=1881668", "title": "USS Cumberland (1842)", "text": "La USS \"Cumberland\" fu una fregata della marina degli Stati Uniti. La sua impostazione risale al 1824, come frutto di una decisione del Congresso degli Stati Uniti del 1816. Vista la carenza di fondi, per\u00f2, la nave venne lasciata sullo scalo per quasi vent'anni, fino a che una possibile minaccia di guerra con l'Inghilterra non fece decidere per il completamento di alcune navi a vela da affiancare alle costruende navi a vapore.\nLa sua linea, decisamente derivata da quella delle precedenti USS \"Chesapeake\" e \"Congress\", era a due ponti (per quanto fosse classificata come fregata) ed era stata creata per sovrastare in potenza le unit\u00e0 similari europee con i suoi 50 cannoni da 32 libbre.\nLa vita operativa.\nLa nave fu impegnata in varie missioni, tra cui il contrasto alla tratta degli schiavi e la Guerra messicano-statunitense del 1846. Inoltre effettu\u00f2 varie crociere nel Mediterraneo, la prima volta come ammiraglia del \"Mediterranean Squadron\".\nSebbene le prime navi a vapore stessero entrando in servizio, la US Navy aveva bisogno di un numero cospicuo di navi e quindi le fregate a vela della classe della Cumberland, ed altre navi, vennero ristrutturate e riarmate. Tra il 1855 e il 1857, la nave venne rasata, cio\u00e8 venne eliminato il ponte superiore con i relativi cannoni ed una parte degli alloggi, guadagnando quindi in peso e manovrabilit\u00e0. Tutti i cannoni esistenti vennero rimpiazzati con una batteria di 24 cannoni pesanti Dahlgren ad anima liscia, 22 da 9\" e 2 da 10\" (254mm).\nL'affondamento.\nDurante la Guerra Civile Americana, la attacc\u00f2 lo squadrone del blocco navale dell'Unione ad Hampton Roads, Virginia, l'8 marzo 1862, distruggendo l'USS \"Cumberland\" con il suo sperone, che rimase per\u00f2 incastrato nella \"Cumberland\" nonostante l'ordine di \"indietro tutta\" dato dal comandante della CSS \"Virginia\" poco prima dell'impatto; anche il \"Congress\" venne affondato con un fuoco a palle arroventate dopo il suo incagliamento su un banco di sabbia, mentre la fregata a vapore USS \"Minnesota\" ebbe miglior sorte pur essendo stata costretta a riva prima che il \"Virginia\" fosse costretto a ritirarsi da noie al motore e dal buio incombente. Quella notte il USS \"Monitor\", al comando del tenente John L. Worden, arriv\u00f2 al traino da Brooklyn.\nQuando il \"Virginia\" torn\u00f2 il giorno dopo, il 9 marzo 1862, per dare il colpo di grazia al \"Minnesota\" ed il resto della flotta della federazione venne intercettato dal \"Monitor\"."}
{"id": "1881674", "revid": "149727", "url": "https://it.wikipedia.org/wiki?curid=1881674", "title": "Ferrovia Milano-Laveno", "text": ""}
{"id": "1881676", "revid": "149587", "url": "https://it.wikipedia.org/wiki?curid=1881676", "title": "Bassora (provincia)", "text": ""}
{"id": "1881679", "revid": "278954", "url": "https://it.wikipedia.org/wiki?curid=1881679", "title": "Algernon Seymour, 7\u00b0 Duca di Somerset", "text": ""}
{"id": "1881681", "revid": "1305772", "url": "https://it.wikipedia.org/wiki?curid=1881681", "title": "Edward Seymour", "text": ""}
{"id": "1881684", "revid": "254059", "url": "https://it.wikipedia.org/wiki?curid=1881684", "title": "Rifugio Genova", "text": "Il rifugio Genova al passo Poma (in tedesco Franz-Schl\u00fcter-H\u00fctte) \u00e8 un rifugio CAI che si trova a 2.306\u00a0m, presso il passo Poma (2.340\u00a0m), al confine tra la val di Funes e la val Badia, all'interno del parco naturale Puez-Odle nella provincia autonoma di Bolzano.\nStoria.\nIl rifugio nacque da un'idea di Johann Santner di costruire un rifugio alpino presso il passo Poma (\"Kreuzkofeljoch\"). La realizzazione di quest'idea avvenne nel 1896, quando un ricco commerciante di Dresda, Franz Schl\u00fcter, rimase affascinato dalla bellezza del gruppo delle Odle.\nL'incarico di costruire il rifugio fu dato a Richard Neisse, che con l'aiuto dell'Alpenverein di Bressanone, riuscirono a inaugurare il 4 agosto 1898 il rifugio, che subito fu donato da Schl\u00fcter alla sezione dell'Alpenverein di Dresda.\nIl rifugio sub\u00ec un radicale restauro nel 1908, assumendo le odierne dimensioni, dotandolo anche di acqua corrente e elettricit\u00e0.\nIn seguito alla prima guerra mondiale il rifugio pass\u00f2 nelle mani del Demanio Militare, che lo pass\u00f2 a sua volta al CAI della sezione di Genova. Finita anche la seconda guerra mondiale il rifugio pass\u00f2 alla sezione di Bressanone, che ha provveduto negli anni a migliorarne la struttura ed efficienza.\nAccessi.\n\u00c8 possibile raggiungere il rifugio Genova partendo:\nAscensioni.\nDal rifugio Genova \u00e8 possibile salire sulle cime del:\nTraversate.\nDal rifugio Genova \u00e8 possibile raggiungere:"}
{"id": "1881685", "revid": "174925", "url": "https://it.wikipedia.org/wiki?curid=1881685", "title": "Baghdad (provincia)", "text": ""}
{"id": "1881687", "revid": "36426", "url": "https://it.wikipedia.org/wiki?curid=1881687", "title": "Chiesa di Santa Maria e San Niccol\u00f2 a Spugnole", "text": ""}
{"id": "1881692", "revid": "767487", "url": "https://it.wikipedia.org/wiki?curid=1881692", "title": "Luizinho", "text": "Carriera.\nDopo avere esordito nella propria carriera di calciatore a 17 anni nel 1975 tra le file del club brasiliano del Vila Nova, nel 1978 venne ingaggiato dall'Atletico Mineiro, dove rimase 11 anni, vincendo 8 edizioni del Campionato Mineiro, e una Bola de Prata nel 1980.\nIn quegli anni, si guadagn\u00f2 il posto di difensore centrale titolare nella nazionale brasiliana, e disput\u00f2 tutte le partite del Mondiale di Spagna 1982.\nNel 1989 and\u00f2 a giocare nella squadra portoghese dello Sporting Lisbona, per poi ritornare in Brasile dopo tre anni, fino al ritiro definitivo dalla carriera agonistica nel 1996."}
{"id": "1881693", "revid": "36426", "url": "https://it.wikipedia.org/wiki?curid=1881693", "title": "Villa le Mozzete", "text": ""}
{"id": "1881694", "revid": "71155", "url": "https://it.wikipedia.org/wiki?curid=1881694", "title": "Re latini", "text": "I Re Latini o Re Latini di Alba Longa sono una serie di leggendari re del Lazio e Alba Longa che, nella mitologia romana, colmano il vuoto fra Enea e la fondazione di Roma da parte di Romolo e Remo. Ascanio, il secondo della lista, fond\u00f2 Alba Longa intorno al XII secolo a.C., qualche tempo dopo la , che secondo gli autori antichi si situava nell'anno 1184 a.C.\nLista.\nSecondo la versione di Tito Livio e Dionigi di Alicarnasso questa \u00e8 la lista dei re Latini:\nAlbero genealogico.\n "}
{"id": "1881695", "revid": "339392", "url": "https://it.wikipedia.org/wiki?curid=1881695", "title": "Ferrovia Biella-Santhi\u00e0", "text": ""}
{"id": "1881699", "revid": "123657160", "url": "https://it.wikipedia.org/wiki?curid=1881699", "title": "Bliss Team", "text": "Il Bliss Team \u00e8 stato un gruppo musicale dance italiano nato nel 1992 e sciolto nel 1998. Era composto da Gianfranco Randone (voce), Roberto Molinaro (DJ), e dal 1995 anche da Domenico Capuano (tastiere).\nStoria del gruppo.\nNati da un'idea della BlissCo, pubblicarono il primo singolo \"Livin' on a Prayer\" nel 1992 a cui segu\u00ec l'anno seguente il singolo \"People Have the Power\", rielaborazione dell'omonimo brano di Patti Smith, che raggiunse il settimo posto della classifica dei singoli in Italia, che rimase il pi\u00f9 grande successo del gruppo.\nNel 1994 pubblicarono il singolo \"GO!\". L'anno successivo entr\u00f2 nel gruppo Domenico Capuano, il trio fece uscire il singolo \"You Make Me Cry\" che raggiunse la posizione numero 13 nella classifica dei singoli pi\u00f9 venduti in Italia. Seguirono \"Hold On To Love\" (#8) e \"Love Is Forever\". Gli ultimi singoli commercializzati furono: \"U Take Me Up\" (1996), \"How We Can Survive\", \"Yellow\" (1997) e l'ultimo \"With or Without You\" nel 1998, anno dello scioglimento. \nNegli anni seguenti i membri del gruppo hanno intrapreso progetti separati. Con il nome di Jeffrey Jey, Randone ha formato insieme a Gabry Ponte e Maurizio Lobina gli Eiffel 65. Roberto Molinaro si \u00e8 distinto come apprezzato DJ e Domenico Capuano come produttore e compositore in altri progetti (Da Blitz, Eiffel 65)."}
{"id": "1881704", "revid": "17204", "url": "https://it.wikipedia.org/wiki?curid=1881704", "title": "UNATCO", "text": ""}
{"id": "1881708", "revid": "1543377", "url": "https://it.wikipedia.org/wiki?curid=1881708", "title": "Rehab (Rihanna)", "text": "Rehab \u00e8 un brano musicale della cantante barbadiana Rihanna, estratto come ottavo e ultimo singolo estratto dal suo terzo album, \"Good Girl Gone Bad\". La Def Jam Recordings ha lanciato il brano nella contemporary hit radio negli Stati Uniti il 6 ottobre 2008. \"Rehab\" \u00e8 stato pubblicato in Regno Unito come CD singolo l'8 dicembre 2008.\nTimbaland ha creato \"Rehab\" mentre Rihanna appoggiava il tour FutureSex/LoveShow di Justin Timberlake nel 2007. \"Rehab\" \u00e8 un brano R&amp;B lento con un ritornello sofferto e malinconico.\nDescrizione.\n\"Rehab\" \u00e8 uno dei tre brani scritti e prodotti da Timbaland per il terzo album di Rihanna, \"Good Girl Gone Bad\".\nRihanna ha dato il via alla stesura di \"Rehab\" in un periodo in cui aveva seguito Timbaland in alcune tappe della tourn\u00e9e di Justin Timberlake, intitolata \"FutureSex/LoveShow\" del 2007. Una sera, alla chiusura di un concerto a Chicago, Rihanna e Timberlake si sono recati in sala di registrazione e si sono messi a lavorare insieme. Poco dopo, Timberlake \u00e8 volato a New York in studio portando con s\u00e9 Rihanna e si \u00e8 proposto di scriverle un brano per il suo nuovo album di inediti, \"Good Girl Gone Bad\". Timbaland e Timberlake insieme diedero vita al brano, il primo producendo i ritmi e il secondo formulando le parole del brano che ha basato in un primo momento solo sulla memoria e ponendole infine su carta. \"Rehab\" \u00e8 stato inciso a New York, nei Roc The Mic Studios nel 2007.\nRihanna ha dichiarato a Robert Copsey del Digital Spy di essersi divertita a lavorare con Timberlake e di aver imparato molto dalle sessioni. Ha affermato: \"lavorare con Justin in studio \u00e8 fantastico. \u00c8 una persona divertente e rende tutte le sessioni formidabili. Ed \u00e8 anche un genio a scrivere i testi\".\nIl brano \u00e8 stato scritto e composto da Timbaland, che ne \u00e8 anche il produttore, e Justin Timberlake, che esegue i cori della canzone.\nStruttura.\n\"Rehab\" \u00e8 una ballad mid-tempo R&amp;B. Secondo gli spartiti musicali forniti dal sito Sony/ATV Music Publishing, il brano \u00e8 stato scritto nella chiave del Sol minore e posto in un tempo comune, con un groove piuttosto lento.\nQuentin B. Huff da PopMatters ha scritto che la musica riecheggia il singolo \"What Goes Around... Comes Around\" di Timberlake del 2007.\nAccoglienza.\n\"Rehab\" ha diviso la stampa musicale. Rodney Dugue dal \"The Village Voice\" l'ha definito uno dei piatti forti di \"Good Girl Gone Bad\", mentre Sarah Rodman dal \"The Boston Globe\" ha affermato che \"Rehab\" \u00e8 essenziale per l'album. Huff da PopMatters l'ha definito \"una piccola perla\" e l'ha paragonato alla collaborazione di Babyface con Madonna in \"Take a Bow\". La rivista \"Billboard\" ha definito il brano uno dei momenti pi\u00f9 belli dell'album con \"le sonorit\u00e0 striscianti di sottofondo di Timberlake che fanno da spalla al brano, una produzione sottoposta a tensione, contrasti tra archi e chitarre\". Shanel Odum dal \"Vibe\", in una recensione di \"Good Girl Gone Bad\", ha affermato che l'album \u00e8 formato in modo predominante da brani up-tempo, mentre le ballad sono il suo punto debole, fatta eccezione per \"Rehab\". Spence D. da IGN ha dichiarato che Rihanna e Timberlake si sposano bene insieme per merito del loro timbro vocale simile. Ha affermato che il brano \"ripiega sul vecchio R&amp;B morente di Rihanna, con il groove costruito con colpi di tamburello, vortici di chitarra acustica e un ingegnoso ritmo di sfondo\". Doug Rule dal \"Metro Weekly\" ha dichiarato che \"Rehab\" \u00e8 un brano con una propria particolarit\u00e0 - e che convince - ma \u00e8 inequivocabile il rimando a uno dei successi di Timberlake\". Sylvia Patterson dal \"The Guardian\" ha definito il brano \"un contrito resoconto di un amore perduto vissuto come se fosse un riscatto catastrofico\".\nTom Breinan da Pitchfork ha ribattuto che Rihanna \"si avvicina pi\u00f9 di quanto ci si possa immaginare a rievocare un'emozione umana ma se la spunta sembrando un robot programmato per personificare Alanis Morissette\". Neil Drumming dal \"Entertainment Weekly\" ha dichiarato che \"\"Rehab\" \u00e8 una dolente overdose di melodramma mid-tempo\". Sal Cinquemani dal Slant Magazine ha affermato che \"Rehab\" \u00e8 la prova che Timberlake \"\u00e8 migliore rispetto a quando scrive testi su sederi sexy e peni nelle scatole\" - un'allusione ai singoli \"SexyBack\" e \"Dick in a Box\" di Timberlake.\nIl singolo.\n\"Rehab\" \u00e8 stato lanciato come ottavo e ultimo singolo dall'album \"Good Girl Gone Bad\". Secondo la testata musicale \"Rap-Up\", \"Rehab\" ha sostituito \"Breakin' Dishes\" come nuovo singolo estratto dal disco.\n\"Rehab\" \u00e8 stato trasmesso dalle radio statunitensi a partire dal 7 ottobre 2008, e da quelle europee a partire dal 5 dicembre 2008.\nIl CD singolo \u00e8 uscito nei negozi il 10 dicembre 2008, sia nel formato fisico sia nel formato digitale.\nClassifiche.\n\"Rehab\" ha esordito nella \"Billboard\" Hot 100 alla numero 91 il 22 novembre 2008, e ha raggiunto la numero 18, divenendo il dodicesimo singolo di Rihanna tra i venti posti pi\u00f9 alti della classifica. Ha anche raggiunto la numero 17 nella classifica \"Billboard\" Mainstream Top 40, e la numero 52 nella classifica Hot R&amp;B/Hip-Hop Songs.\nIl video.\nRihanna ha filmato il video con Justin Timberlake nel Vasquez Rocks Park, nei pressi di Los Angeles, il 22 ottobre 2008. \u00c8 stato diretto dal suo collaboratore Anthony Mandler, che aveva gi\u00e0 diretto i video di \"Take a Bow\" e \"Disturbia\". Il giorno stesso sono affiorati in rete alcuni scatti delle riprese. Tim Nixon dal \"The Sun\" ha sostenuto che la \"bollente alchimia\" dei protagonisti non deve essere stata facile da guardare per i loro partner. Simon Reynolds dal Digital Spy ha affermato che la partner di Timberlake, Jessica Biel \"ha dichiarato di aver sentito una stretta allo stomaco dopo aver scoperto che Rihanna indossava un costume scollato mentre faceva il video con Timberlake\". Timberlake ha dichiarato in un'intervista con \"Access Hollywood\": \"sono io il ragazzo nel video, perci\u00f2 dovevo portare addosso tutte le insicurezze che questo ruolo comporta. Ma s\u00ec ci siamo divertiti molto e abbiamo riso per tutto il tempo delle riprese\". Il video \u00e8 stato presentato il 17 novembre 2008 su MTV.\nIl Video si apre con Rihanna che sospira con gli occhi socchiusi, poi si vedr\u00e0 un'auto vintage rossa e Rihanna che si avvicina al veicolo emulando con gli orecchini il suono delle campane ed attende qualcuno vestita con un top e un pantaloncino iper-ridotto verdi. Poi si vedr\u00e0 la ruota anteriore di una motocicletta capitanata da un uomo con un casco ed una giubba nera che si incammina verso la spiaggia (luogo dove Rihanna lo attende mentre gode di se stessa). Dopo aver messo il tacco sul parafango dell'auto incomincia la canzone. La moto si ferma e il conducente di quest'ultima scende mentre Rihanna, colpita da una luce verde, intona i primi versi della canzone. Poi il motociclista si toglie il casco e si scopre che quest'ultimo \u00e8 Justin Timberlake. Rihanna lo guarda mentre il cantante si toglie i guanti e poi la giubba mostrando i suoi possenti muscoli. Poi dopo una breve doccia in una cabina esterna nelle vicinanze, mentre si tocca i capelli il ragazzo si avvicina a Rihanna, quest'ultima gli accarezza il collo e lo spinge sulla macchina; da qui incominciano varie effusioni erotiche fra i due. Poi la scena si sposta a qualche miglia pi\u00f9 lontani dall'auto dove i cantanti si incamminano verso una meta ignota. Poi si mostra il volto di Rihanna e il viso di Justin Timberlake che si avvicina mentre Rihanna veste in rosso e nero. La scena torna su quella precedente e mentre i due camminano, si incontrano con gli sguardi. Poi la cantante uscir\u00e0 da una roulotte e questa scena verr\u00e0 spesso alternata a quella in cui Rihanna si trova su un divano e giocherella con le decorazioni dello schienale. Il video continua con le stesse location, l'auto e i due mentre si scambiano coccole ed effusioni, la camminata, la roulotte. Il video termina con Rihanna che con uno sguardo trafitto chiude gli occhi; la scena si offusca e il video si conclude.\nDavid Balls dal Digital Spy ha scritto che \"la coppia pop si \u00e8 calata in un scenario sessuale scottante e molto affiatato e non sorprende che la ragazza di Justin non ne sia stata felice\"."}
{"id": "1881709", "revid": "93556", "url": "https://it.wikipedia.org/wiki?curid=1881709", "title": "FA Cup 1950-1951", "text": "La FA Cup 1950\u201351 fu la 70\u00aa edizione del torneo calcistico pi\u00f9 vecchio del mondo, la Football Association Challenge Cup, nota anche come FA Cup. Il vinse la competizione, battendo il 2\u20130 nella finale giocata allo stadio Wembley di Londra.\nFinale.\nLa finale fu giocata sabato 28 aprile 1951 allo stadio Wembley e fin\u00ec con la vittoria del sul per 2\u20130, con entrambi i goal segnati da Jackie Milburn. Il pubblico contava 100.000 persone."}
{"id": "1881712", "revid": "765341", "url": "https://it.wikipedia.org/wiki?curid=1881712", "title": "I pianeti", "text": "I pianeti, op. 32 (\"The Planets\") \u00e8 una suite per grande orchestra in sette movimenti, scritta dal compositore inglese Gustav Holst fra il 1914 e il 1916.\n\u00c8 scritta per un organico particolare, molto ampio, influenzato molto probabilmente da alcune composizioni di Gustav Mahler (\"Sinfonia n. 6\") e Arnold Sch\u00f6nberg (\"5 pezzi per orchestra\"). Questa suite prende spunto dalla passione dell'autore per l'astrologia e la teosofia.\nMovimenti.\nOgnuno dei sette movimenti reca nel titolo il nome e il carattere astrologico di un pianeta.\nLa Terra non \u00e8 inclusa.\nOrganico.\nLa \"suite\" \u00e8 composta per un'orchestra di\nIl settimo pezzo soltanto prevede un coro nascosto di voci femminili in sei parti.\nRegistrazioni.\nDiscografia selettiva\nUtilizzo in altre opere.\nLa settima traccia dell'opera \"Neptune, the Mystic\" \u00e8 stata inserita come colonna sonora nell'episodio intitolato \"eps2.2_init_1.asec\" della seconda stagione della serie Mr. Robot di Sam Esmail."}
{"id": "1881714", "revid": "819238", "url": "https://it.wikipedia.org/wiki?curid=1881714", "title": "Ferrovia Roma-Pisa", "text": ""}
{"id": "1881715", "revid": "149727", "url": "https://it.wikipedia.org/wiki?curid=1881715", "title": "Ferrovia Roma-Firenze", "text": ""}
{"id": "1881735", "revid": "339392", "url": "https://it.wikipedia.org/wiki?curid=1881735", "title": "Legione SS italiana", "text": ""}
{"id": "1881737", "revid": "1543377", "url": "https://it.wikipedia.org/wiki?curid=1881737", "title": "Premio John Wood Campbell Memorial", "text": "Il premio John Wood Campbell Memorial (\"John W. Campbell Memorial Award\") \u00e8 un premio letterario di fantascienza. \u00c8 stato assegnato, quale riconoscimento al miglior romanzo pubblicato, a partire dal 1973 (con la sola eccezione del 1994). Diversamente dagli altri premi di fantascienza il vincitore viene determinato da una giuria. Il premio \u00e8 dedicato all'autore e curatore editoriale di fantascienza John W. Campbell.\nLa cerimonia di premiazione a partire dal 1979 \u00e8 sempre stata tenuta alla universit\u00e0 del Kansas.\nTale premio non deve essere confuso con il Premio John Wood Campbell per il miglior nuovo scrittore che viene assegnato all'autore della migliore opera prima in un determinato anno. I due premi sono gestiti da due differenti organizzazioni e non sono collegati."}
{"id": "1881738", "revid": "2153076", "url": "https://it.wikipedia.org/wiki?curid=1881738", "title": "Jonas Brothers (album)", "text": "Jonas Brothers \u00e8 il secondo album della band Jonas Brothers pubblicato nel 2007. Questo album, prodotto dalla Hollywood Records a differenza del primo ha riscosso un notevole successo.\nBonus Jonas Edition DVD.\nJonas Brothers: Bonus Jonas Edition include un DVD con i seguenti contenuti:"}
{"id": "1881743", "revid": "486946", "url": "https://it.wikipedia.org/wiki?curid=1881743", "title": "Ferrovia Varallo-Novara", "text": ""}
{"id": "1881746", "revid": "42179", "url": "https://it.wikipedia.org/wiki?curid=1881746", "title": "Premio John W. Campbell Memorial", "text": ""}
{"id": "1881747", "revid": "42179", "url": "https://it.wikipedia.org/wiki?curid=1881747", "title": "Premio John W. Campbell", "text": ""}
{"id": "1881753", "revid": "228587", "url": "https://it.wikipedia.org/wiki?curid=1881753", "title": "Consolato onorario", "text": ""}
{"id": "1881760", "revid": "38120", "url": "https://it.wikipedia.org/wiki?curid=1881760", "title": "Rama-Tut", "text": ""}
{"id": "1881761", "revid": "1006494", "url": "https://it.wikipedia.org/wiki?curid=1881761", "title": "G\u00fcnther Messner", "text": "Biografia.\nSi avvicina alla montagna da ragazzo, trascinato dal fratello Reinhold, con cui avrebbe in seguito formato una cordata molto affiatata, in cui Reinhold era il primo e lui il secondo.\nLa sua attivit\u00e0 inizia sulle Dolomiti dove risiede con la famiglia. Impiegato in banca, dedica tutti i fine settimana all'attivit\u00e0 alpinistica. All'inizio del 1967 i due fratelli Messner si dedicano in particolare all'arrampicata artificiale. Durante la seconda ripetizione della via \"Schubert-Werner\" allo Spiz delle Ro\u00e9 di Ciampi\u00e9, G\u00fcnther osserva che l'arrampicata artificiale \"\u00e8 una burla\", e che \"una volta imparata la tecnica, addio fascino, non cambia pi\u00f9\". In seguito, i due fratelli Messner abbandonano l'arrampicata artificiale, riscoprendo l'arrampicata libera. Con questa filosofia, nello stesso anno sale la parete nord-est del monte Agner, insieme a Reinhold ed Heini Holzer, e con l'appoggio esterno di un altro fratello, Erich. Con Reinhold poi, nell'ottobre del 1967, sale la parete nord della Cima della Madonna.\nIl 1968 \u00e8 un anno di grande attivit\u00e0. Il punto saliente dell'annata \u00e8 probabilmente la salita, con Reinhold, del Pilastro di Mezzo del Sass d'la Crusc. La via presenta un passaggio successivamente valutato di grado di difficolt\u00e0 VIII grado / 7a. Nello stesso anno, sempre con Reinhold, apre la diretta della parete nord del Sass de la P\u00f9tia.\nNel 1969, anche per gli impegni di lavoro, dirada l'attivit\u00e0. Nell'autunno di quell'anno, Reinhold viene invitato ad una spedizione austriaca al Nanga Parbat, organizzata da Karl Maria Herrligkoffer; a fine anno, in seguito alla rinuncia di un altro membro della spedizione, l'invito viene esteso anche a G\u00fcnther.\nLa spedizione ha luogo nel 1970; oltre ai due fratelli Messner, vi partecipano Max von Kienlin e Hans Sale. L'obiettivo \u00e8 quello di aprire la prima via sulla parete Rupal del Nanga Parbat, con metodo classico (attacco prolungato, posa di corde fisse) ma senza ossigeno. Il piano originale prevede che l'attacco finale alla vetta venga portato dal solo Reinhold, ma questi viene raggiunto lungo il percorso da G\u00fcnther. I due fratelli proseguono insieme, e raggiungono la vetta il 27 giugno 1970, realizzando la terza salita assoluta al Nanga Parbat. G\u00fcnther \u00e8 molto provato, e soffre di allucinazioni a causa del freddo e della stanchezza; inoltre, i due non hanno con s\u00e9 scorte di acqua e cibo n\u00e9 corde. Decidono cos\u00ec di scendere per il versante Diamir, considerando questa via pi\u00f9 facile rispetto alla parete Rupal. Durante la discesa, G\u00fcnther viene travolto da una valanga, e scompare. Nel 2010 \u00e8 stato girato un film sulla tragedia, intitolato \"Nanga Parbat\", diretto da Joseph Vilsmaier.\nLe polemiche sulla morte.\nReinhold Messner cerc\u00f2 invano il fratello per tre giorni, riportando numerosi congelamenti che gli impedivano di camminare, poi a fatica scese a valle, dove venne salvato dagli abitanti del luogo. In modo fortuito incroci\u00f2 i componenti della sua spedizione che nel frattempo avevano smantellato il campo base ritenendo morti i due fratelli altoatesini, senza aver effettuato alcun tentativo di ricerca o di soccorso.\nSuccessivamente Herrligkoffer lo accus\u00f2 di aver causato la morte del fratello sacrificandolo per la propria ambizione, sostenendo in pratica che Reinhold avesse abbandonato G\u00fcnther, ormai allo stremo delle forze e in condizioni di salute precarie, sulla parete Rupal, per poter raggiungere comunque la vetta. Gli altri componenti della spedizione, Max von Kienlin e Hans Saler, pubblicarono in seguito un libro in cui sostenevano che Reinhold avesse fatto scendere il fratello dalla parete Rupal, riservandosi per s\u00e9 la discesa dal versante Diamir, per diventare cos\u00ec il primo alpinista a scendere in solitaria per quel versante attraversando il Nanga Parbat.\nReinhold fu molto sconvolto dall'accaduto, e l'anno successivo organizz\u00f2 una spedizione alla ricerca dei resti del fratello, che per\u00f2 non riusc\u00ec a ritrovare. Nel 2000, alla base della parete Diamir, fu ritrovato un osso umano, che successive analisi del DNA dimostrarono appartenere a G\u00fcnther. Il corpo di G\u00fcnther fu ritrovato dalla popolazione locale nel 2005, sulla parete Diamir, a 4600 metri di quota. La posizione del corpo confermava il racconto di Reinhold sulla morte del fratello. Reinhold, recatosi sul posto, riconobbe il corpo dai capelli e dall'abbigliamento. I resti furono bruciati, secondo l'uso tibetano, ma Reinhold riusc\u00ec a far uscire dal paese uno scarpone contenente alcune ossa, nascosto in uno zaino; l'analisi del DNA su queste ossa conferm\u00f2 che si trattava proprio dei resti di G\u00fcnther.\nGiudizi tecnici.\nIn un'intervista concessa ad \"ALP\", Uschi Demeter, ex moglie di Max von Kienlin e poi di Reinhold Messner, si lamenta del pessimo trattamento postumo riservato a G\u00fcnther, che viene spesso considerato un novellino che aveva bisogno dell'aiuto costante del fratello:\nSecondo Sepp Mayerl e Heindl Messner, che negli anni sessanta furono spesso compagni di arrampicata di Reinhold Messner, i due fratelli erano entrambi ottimi alpinisti ed arrampicatori, e dal punto di vista tecnico si equivalevano."}
{"id": "1881763", "revid": "21981", "url": "https://it.wikipedia.org/wiki?curid=1881763", "title": "GP di Monaco del 2008", "text": ""}
{"id": "1881764", "revid": "21981", "url": "https://it.wikipedia.org/wiki?curid=1881764", "title": "STR2", "text": ""}
{"id": "1881765", "revid": "339392", "url": "https://it.wikipedia.org/wiki?curid=1881765", "title": "Grande Punto Abarth", "text": ""}
{"id": "1881766", "revid": "124861949", "url": "https://it.wikipedia.org/wiki?curid=1881766", "title": "Thea Prandi", "text": "Biografia.\nGi\u00e0 \"soubrette\" di rivista al \"Teatro dei Fiorentini\" di Napoli, spos\u00f2 civilmente Eduardo De Filippo a Torino il 2 gennaio 1956, dopo che il tribunale del capoluogo campano aveva convalidato l'annullamento del suo matrimonio con Dorothy Pennington, pronunciato dal tribunale della Repubblica di San Marino nel 1952.\nEduardo De Filippo, lo aveva conosciuto nel 1947 al Teatro Eliseo e da lui si sarebbe poi separata nel dicembre del 1959. Dall'unione con l'attore-commediografo erano nati due figli: Luca (1948 - 2015), divenuto poi anch'egli attore, e Luisa \"Luisella\" (1949 - 1960), morta per emorragia cerebrale mentre si trovava al Terminillo.\nInsieme a Isa Bellini e a Wilma Mangini, come cantante aveva fatto parte del Trio Primavera, un gruppo vocale formatosi all'interno dell'EIAR come imitazione \"autarchica\" del pi\u00f9 famoso Trio Lescano. Il gruppo fu chiamato nel 1941 ad animare gli interventi canori del film di Tot\u00f2 \"L'allegro fantasma\" e della pellicola \"Una famiglia impossibile\", di Carlo Ludovico Bragaglia, una delle pellicole antesignane dei futuri \"musicarelli\".\nMuore per le conseguenze di un tumore all'utero l'8 giugno 1961.\n\u00c8 ricordata fra l'altro per essere stata la voce narrante del film \"Napoletani a Milano\"."}
{"id": "1881767", "revid": "7", "url": "https://it.wikipedia.org/wiki?curid=1881767", "title": "Enrichetta Thea Prandi", "text": ""}
{"id": "1881772", "revid": "119301979", "url": "https://it.wikipedia.org/wiki?curid=1881772", "title": "Colonia Firenze", "text": "La Colonia Firenze \u00e8 una colonia marina di villeggiatura estiva a Calambrone (frazione di Pisa), situata nel viale Tirreno 70-72.\nLa Colonia fu il primo complesso del genere a Calambrone, costruita nel 1931-1932 dall'architetto Giovannozzi per la Giovent\u00f9 Italiana Littorio. Ha una forma a \"pettine\" con pi\u00f9 padiglioni disposti perpendicolarmente al litorale e raccordati a est da un lungo corridoio di distribuzione in asse.\nDall'ingresso sul viale Tirreno si arriva al corpo centrale, dove si trovava la direzione e gli uffici amministrativi, caratterizzato da un loggiato con colonne in laterizio. Quattro padiglioni longitudinali, disposti simmetricamente a due a due, erano occupati dalle camerate e dai servizi, per uno sviluppo su due piani. Alle estremit\u00e0 nord e sud vi sono due padiglioni destinati a refettorio con le cucine e a camerate di dimensioni inferiori.\nOltre alle forme tipicamente razionaliste, era una caratteristica del complesso l'assoluta autonomia di ogni blocco, che permetteva di usare la colonia anche parzialmente. La decorazione era affidata ad alcuni motivi del paramento in cotto.\nAll'esterno il complesso era circondato da un'ampia pineta-giardino, per un totale di 32.867 m\u00b2. Attualmente tale pineta \u00e8 stata abbattuta a causa dell'attacco del matsucoccus (una cocciniglia che causa la morte dei pini) e non \u00e8 previsto un reimpianto, in quanto la zona dovrebbe divenire parcheggio.\nIl complesso adesso \u00e8 in stato di abbandono e, dopo l'inizio dei lavori per il recupero della Colonia Vittorio Emanuele II, sar\u00e0 l'ultima colonia ancora da recuperare a Calambrone."}
{"id": "1881775", "revid": "110157", "url": "https://it.wikipedia.org/wiki?curid=1881775", "title": "Universit\u00e0 Titu Maiorescu", "text": "L'Universit\u00e0 Titu Maiorescu (ufficialmente \"Universitatea Titu Maiorescu\") \u00e8 un'istituzione di studi superiori privata di Bucarest (Romania), nata nel 20 settembre 1990. All'epoca l'istituto si chiamava \"Asocia\u0163ia Universitatea Independent\u0103 Titu Maiorescu\", ma nel 2002 in seguito alle riforme riguardanti l'insegnamento superiore romeno, diventa \"Universitatea Titu Maiorescu\".\nStruttura.\nL'universit\u00e0 dispone delle seguenti facolt\u00e0:"}
{"id": "1881778", "revid": "287204", "url": "https://it.wikipedia.org/wiki?curid=1881778", "title": "Campionati europei giovanili di nuoto 2009", "text": "I XXXVI Campionati europei giovanili di nuoto e tuffi si sono disputati tra il 1\u00ba e il 12 luglio 2009 nelle sedi di Praga per il nuoto e di Budapest per i tuffi.\nHanno partecipato alla manifestazione le federazioni iscritte alla LEN; questi i criteri di selezione:\nPodi.\nREJ = record europeo juniores"}
{"id": "1881779", "revid": "767487", "url": "https://it.wikipedia.org/wiki?curid=1881779", "title": "Napoletani a Milano", "text": "Napoletani a Milano \u00e8 un film del 1953 diretto da Eduardo De Filippo.\nIl film \u00e8 stato selezionato tra i 100 film italiani da salvare.\nTrama.\nUna societ\u00e0 milanese (I.L.A.R. industrie Lombarde Acciaierie Riunite) acquista un terreno nella periferia di Napoli per la costruzione di un nuovo stabilimento industriale. Sul terreno vivono in condizioni di miseria alcune famiglie sopravvissute alla seconda guerra mondiale che si vedono, causa forza maggiore, costrette a lasciare le loro abitazioni. Purtroppo, cinque anziani si ostinano a rimanere asserragliati nel loro rudere e cos\u00ec a seguito dei lavori di sterro la vecchia casa crolla improvvisamente, seppellendo sotto le sue rovine gli abitanti.\nL'evento provoca la rivolta degli sloggiati dando colpa dell'accaduto all'ingegnere milanese direttore di lavori. Quest'ultimo, preso di mira riesce a trovare riparo a casa di Nannina, una ragazza del rione. \nCalmati gli animi, Salvatore, ritenuto il pi\u00f9 popolare e pi\u00f9 saggio della borgata, pensa di approfittare dell'accaduto associando ai nomi dei defunti un certo numero di falsi parenti; questi, sotto la sua guida, si recano a Milano per richiedere un risarcimento.\nGli industriali, invece di denaro, offrono ai falsi parenti un lavoro.\nI napoletani, per non sfigurare, accettano e ben presto si dimostrano ottimi lavoratori. Non solo, ma quando la fabbrica deve sospendere l'attivit\u00e0 per mancanza di ordini, i napoletani, rivolgendosi ai compatrioti emigrati in tutto il mondo, otterranno i necessari aiuti risollevando cos\u00ec l'azienda.\nProduzione.\nLa voce narrante del film \u00e8 quella di Thea Prandi, al tempo compagna (poi sposata nel 1956) dello stesso De Filippo.\nTutte le scene interne della acciaieria e dei tumulti esterni alla fabbrica, sono state girate nella acciaieria Tenaris a Dalmine (Bg) ancora oggi esistente e all'epoca denominata appunto Dalmine.\nDistribuzione.\nFu presentato alla 14\u00aa Mostra internazionale d'arte cinematografica di Venezia."}
{"id": "1881784", "revid": "149727", "url": "https://it.wikipedia.org/wiki?curid=1881784", "title": "Ferrovia Siracusa-Vizzini-Ragusa", "text": ""}
{"id": "1881792", "revid": "729019", "url": "https://it.wikipedia.org/wiki?curid=1881792", "title": "Siebel Flugzeugwerke", "text": "La Siebel Flugzeugwerke KG, o da altre fonti Siebel Flugzeugwerken Halle KG, era un'azienda aeronautica tedesca fondata da Friedrich Wilhelm Siebel nel dicembre 1937 rilevando la Flugzeugwerken Halle GmbH, il ramo dedicato alla produzione di velivoli leggeri dell'azienda di propriet\u00e0 di Hanns Klemm, la Hanns Klemm Flugzeugbau GmbH.\nStoria.\nL'azienda, la cui sede era a Halle sul Saale, si specializz\u00f2 nella progettazione e costruzione di aerei passeggeri e da trasporto oltre alla produzione di velivoli su licenza, ovvero il ricognitore Heinkel He 46, l'addestratore Focke-Wulf Fw 44 \"Stieglitz\", bombardiere-ricognitore Dornier Do 17 M-P e Junkers Ju 88.\nI loro modelli di successo commerciale furono gli addestratori Si 202 \"Hummel\" e Si 204, inoltre dal 1944 svilupparono il prototipo del supersonico DFS 346, un velivolo caratterizzato dall'ala a freccia positiva di 45\u00b0, motore a razzo e dalla postazione di pilotaggio in posizione prona.\nL'azienda, si scopr\u00ec pi\u00f9 tardi, a quel tempo ricorreva anche allo sfruttamento dei prigionieri nel vicino campo di lavoro forzato, uno dei molti sottocampi di Buchenwald.\nNel 1944, durante le ultime fasi della seconda guerra mondiale, gli stabilimenti vennero danneggiati dai bombardamenti alleati e la produzione interrotta. Alla fine del conflitto, dopo un iniziale controllo del territorio da parte del personale statunitense, l'area venne assegnata all'influenza sovietica i quali richiesero la ripresa dello sviluppo del DFS 346. Tuttavia, nell'ottobre del 1946, gli impianti vennero smantellati e l'intero progetto, comprese le maestranze e le loro famiglie, venne trasferito nei pressi di Podberesje, circa 129 km a nord di Mosca. In quel luogo il progetto venne ripreso e seguito dal Dipl Ing Heinz (Heinrich) R\u00f6ssing dell'OKB 2. Nel 1950 cominciarono a tornare in Germania i primi lavoratori della Siebel.\nIntanto, dopo la spartizione del territorio tedesco, nel 1948 Friedrich Siebel, in collaborazione con un altro partner commerciale straniero, fonda nella neodivisa Germania Ovest un'azienda che si occupa di articoli sportivi e di trasporti aerei.\nIn cooperazione con la Waggonbau- und Maschinenbau Donauw\u00f6rth (WMD), nel 1958 venne poi creata la Siebel Works/ATG Ltd (SIAT) che con la realizzazione conto terzi di parti di grandi dimensioni destinate a velivoli vide il ritorno dell'azienda alla produzione aeronautica.\nDopo che la B\u00f6lkow GmbH aveva acquisito la maggioranza della societ\u00e0, nel 1968 venne definitivamente integrata nelle operazioni di fusione del gruppo Messerschmitt-B\u00f6lkow-Blohm GmbH."}
{"id": "1881802", "revid": "74668", "url": "https://it.wikipedia.org/wiki?curid=1881802", "title": "Ventriloquismo", "text": ""}
{"id": "1881804", "revid": "228587", "url": "https://it.wikipedia.org/wiki?curid=1881804", "title": "Rispetto (disambigua)", "text": "Il rispetto \u00e8 un atteggiamento e un comportamento improntato alla consapevolezza dei diritti e dei meriti altrui, dell'importanza e del valore morale e culturale di qualcuno."}
{"id": "1881807", "revid": "712828", "url": "https://it.wikipedia.org/wiki?curid=1881807", "title": "Galley-la Company", "text": ""}
{"id": "1881811", "revid": "712828", "url": "https://it.wikipedia.org/wiki?curid=1881811", "title": "Paulie", "text": ""}
{"id": "1881813", "revid": "339392", "url": "https://it.wikipedia.org/wiki?curid=1881813", "title": "Trevor Rhodes", "text": ""}
{"id": "1881815", "revid": "712828", "url": "https://it.wikipedia.org/wiki?curid=1881815", "title": "Peepley Lulu", "text": ""}
{"id": "1881816", "revid": "712828", "url": "https://it.wikipedia.org/wiki?curid=1881816", "title": "Tilestone", "text": ""}
{"id": "1881819", "revid": "217432", "url": "https://it.wikipedia.org/wiki?curid=1881819", "title": "Polmonite eosinofila cronica", "text": "Per polmonite eosinofila cronica in campo medico, si intende una forma di polmonite che si \u00e8 distinta dalla altre grazie agli studi condotti da Carrington nel 1969. Si differenzia dalla forma acuta soprattutto per le manifestazioni della malattia.\nEpidemiologia.\nL'incidenza \u00e8 maggiore nel sesso femminile rispetto a quello maschile con una prevalenza doppia, e hanno un'et\u00e0 che rientra a partire dalla quinta decade in poi.\nEziologia.\nLa causa \u00e8 sconosciuta, al contrario di molte forme simili il fumo non costituisce fattore aggravante ma fornisce una sorta di tenue protezione.\nSintomatologia.\nFra i sintomi e i segni clinici si riscontrano anoressia, febbre, dolore toracico, dispnea e tosse. In genere \u00e8 presente eosinofilia periferica.\nEsami.\nPer una corretta diagnosi \u00e8 indicata l'esecuzione di una TAC ad alta risoluzione (HRTC).\nUna semplice radiografia del torace non \u00e8 sufficiente e non fornisce abbastanza informazioni.\nQuadro tipico all'HRTC \u00e8 la presenza di addensamenti alveolari migranti.\nTerapia.\nCome trattamento di scelta si somministrano corticosteroidi a dosi basse."}
{"id": "1881820", "revid": "767487", "url": "https://it.wikipedia.org/wiki?curid=1881820", "title": "Allister", "text": "Gli Allister sono un gruppo punk rock statunitense originario di Chicago. Si formarono nel 1996, e furono tra le prime band a firmare con l'etichetta indipendente Drive-Thru Records. Si sciolsero dopo poco pi\u00f9 di dieci anni di attivit\u00e0, in seguito anche alla decisione del cantante Tim Rogner di lasciare la band per poter passare pi\u00f9 tempo con la sua famiglia. Nel 2010 tornano insieme firmando per la Universal Music Japan e annunciando un nuovo album che uscir\u00e0 durante l'estate dello stesso anno.\nStoria del gruppo.\nIl gruppo, che in origine si chiamava \"Phineas Gage\", si form\u00f2 a Chicago, nel 1996, per mano di John Hamada e Tim Rogner, che erano compagni di scuola, ed Eric \"Skippy\" Mueller. L'anno successivo cambiarono il nome in \"Allister\", in omaggio ad Alasdair Gillis, attrice adolescente in uno show televisivo canadese.\nNel 1998, dopo aver inviato un demo alla Drive-Thru Record, la casa discografica pubblica un vinile con quattro canzoni, \"You Can't Do That On Vinyl\". Prima della fine dell'anno il chitarrista Scott Murphy si unisce alla band, mentre Mueller passa a suonare il basso.\nNel 1999 viene pubblicato il primo album degli Allister, \"Dead Ends and Girlfriends\". Il disco, prodotto con un budget di soli 700 dollari, contiene anche una cover di \"I Want It That Way\", dei Backstreet Boys. Negli anni successivi Mueller lasci\u00f2 il gruppo, seguito poco dopo da Hamada; furono rimpiazzati rispettivamente da Chris Rogner, fratello minore di Tim, e dal batterista David Rossi."}
{"id": "1881822", "revid": "767487", "url": "https://it.wikipedia.org/wiki?curid=1881822", "title": "Alejandro Morera Soto", "text": "Carriera.\nA 16 anni, nel 1925, debutt\u00f2 con la maglia della Liga Deportiva Alajuelense, nella prima divisione in una partita contro la Sociedad Gimn\u00e1stica Espa\u00f1ola.\nGli anni di studio li prosegu\u00ec nell'Istituto di Alajuela, dove non emerse solo come buon studente, ma anche come un grande sportivo. Le sue capacit\u00e0 lo portarono ad attraversare le frontiere costaricane, dato che nel 1927 gioc\u00f2 per la squadra Centro Gallego di Cuba. \nOttenne il primo campionato nella storia della Liga Deportiva Alajuelense nel 1928. Nell'ultima partita opposta al Club Sport Herediano, l'Alajuelense trionf\u00f2 per 4-2 con una quaterna di Morera Soto poi capocannoniere della competizione con 26 centri, diventando campione nazionale. \nNel 1933 si trasfer\u00ec in Spagna per un provino col Real Club Deportivo Espa\u00f1ol, che lo tesser\u00f2 facendolo esordire contro il Real Madrid. Dopodich\u00e9 pass\u00f2 al Barcellona, che gli offr\u00ec un contratto per 3 stagioni Con il Barcellona debutt\u00f2 il 18 maggio 1933 contro il Tenerife (3-1, doppietta del costaricano). Con la squadra catalana segn\u00f2 una rete a Ricardo Zamora, portiere del Real Madrid. \nCon il Barcellona vinse il campionato 1933-1934, e alla scadenza del contratto si trasfer\u00ec all'H\u00e9rcules, appena promosso in prima categoria. Nella prima stagione dell'H\u00e9rcules nella prima divisione spagnola, la squadra termin\u00f2 il torneo in seconda posizione, ma la guerra civile che si diede in quella nazione obblig\u00f2 il costaricano a ritornare al proprio paese.\nIn seguito, Soto gioc\u00f2 due partite con la squadra francese del Le Havre per racimolare qualche guadagno e poter far ritorno alla sua Alajuela. Ritorn\u00f2 il 2 novembre del 1936.\nLa sua carriera calcistica continu\u00f2 in Costa Rica con la Liga Deportiva Alajuelense, che guid\u00f2 ad un altro campionato nazionale, nel 1939, segnando nella finale una tripletta all'Herediano. Nel 1941 fu giocatore e tecnico della squadra, che in quell'anno stabil\u00ec un record, conquistando il titolo senza mai perdere un solo incontro. Alejandro Morera celebr\u00f2 l'ultimo titolo di campione come giocatore con la sua squadra nel 1945, quando ricopr\u00ec anche il ruolo di direttore tecnico.\nCoi colori Rojinegros, prosegu\u00ec fino al 1947; il 6 aprile si ritir\u00f2 come giocatore, ma continu\u00f2 ad allenare fino al 7 marzo 1949.\nLo stadio della Liga Deportiva Alajuelense porta il suo nome, ed \u00e8 stato costruito un mausoleo per rendergli tributo.\nEntr\u00f2 alla Galleria Costaricana dello Sport nel 1969, facendo parte del primo gruppo di sportivi costaricani che riceverono questo omaggio."}
{"id": "1881827", "revid": "92723", "url": "https://it.wikipedia.org/wiki?curid=1881827", "title": "Edu Ardanuy", "text": "\u00c8 l'attuale chitarrista solista degli Dr. Sin.\nArdanuy cominci\u00f2 a suonare su una chitarra acustica all'et\u00e0 di undici anni. Ispirato da artisti come Yngwie Malmsteen, Ritchie Blackmore, Jimmy Page, Jimi Hendrix, Jeff Beck e Alex Lifeson, migr\u00f2 alla chitarra elettrica quando comp\u00ec 13 anni. Al suo sedicesimo compleanno suonava gi\u00e0 in due band, Anjos da Noite e A Chave, e suonava nei nightclubs di San Paolo. A 25 anni, entr\u00f2 a far parte degli Dr. Sin, gruppo hard rock Brasiliano, dove suona ancora oggi.\nEdu \u00e8 conosciuto per la sua abilit\u00e0 con la chitarra, per aver scritto articoli ed essere apparso sulla copertina di riviste come \"'Cover Guitarra\" e \"Guitar Player'. \"Inoltre ha suonato con Steve Vai, dietro invito di quest'ultimo.\nGear.\nChitarra: Tagima E1 ed E2 -\nAttuale equipaggiamento (2007): Chitarre Tagima Edu Ardanuy model, Amplificatori Warm Music, Cab Santo Angelo."}
{"id": "1881830", "revid": "1149807", "url": "https://it.wikipedia.org/wiki?curid=1881830", "title": "Secret of the Solstice", "text": "Secret of the Solstice \u00e8 un videogioco massively multiplayer online sviluppato e pubblicato da DNC Entertainment in Corea e ospitato da Outspark nel mercato internazionale in lingua inglese. \u00c8 il secondo MMO pubblicato da Outspark, e include molte caratteristiche in comune con il genere MMORPG, ad esempio un mondo online, quests, ecc.\nSecret of the Solstice si caratterizza per un visivo stile anime. Giocatore, personaggi, mostri, sono rappresentati in 2D, mentre gli ambienti e gli elementi di fondo sono in 3D."}
{"id": "1881832", "revid": "2173351", "url": "https://it.wikipedia.org/wiki?curid=1881832", "title": "Reconstructor", "text": "Reconstructor \u00e8 un software per il processamento di nuvole di punti e oggetti tridimensionali digitali. Sviluppato e commercializzato dalla software house italiana Gexcel, Reconstructor fu rilasciato per la prima volta nel settembre del 2007 e da allora sottoposto a continui sviluppi. Il pacchetto software include gli strumenti necessari per un'analisi completa del dato 3D, come l'allineamento manuale ed automatico di pi\u00f9 nuvole (anche senza l'ausilio di target), strumenti di consultazione misura e di calcolo.\nGeomax, Stonex e Teledyne-Opetch sono alcune tra le aziende nel campo della geomatica e del rilevamento 3D che hanno scelto di avvalersi della tecnologia Reconstructor per lo sviluppo dei propri prodotti.\nStoria.\nLo sviluppo del software Reconstructor \u00e8 inizialmente nato nei laboratori del centro di ricerca Europeo Joint Research Centre, l'azienda Gexcel lo ha poi introdotto sul mercato internazionale e dal 2007, ne continua gli sviluppi.\nInizialmente conosciuto con il nome di JRC3DReconstructor ha continuato ad evolversi in termini di struttura e funzioni. Dalla versione 4.0 lanciata nel febbraio del 2019 cambia il nome in Reconstructor ed introduce una nuova formula commerciale che prevede un pacchetto unico a cui \u00e8 possibile aggiungere delle funzioni \"add-on\".\nIl software \u00e8 disponibile sotto forma di licenza perpetua o mensile e permette di allineare, analizzare, ispezionare, misurare e condividere dati 3D o 2D. Il set di comandi \"add-on\" \u00e8 a disposizione per ambiti specifici come quello paesaggistico e per minerario (Mining add-on), Cultural Heritage (Color add-on), Mobile mapping dataset (HERON add-on) e pu\u00f2 essere aggiunto in qualsiasi momento."}
{"id": "1881836", "revid": "180559", "url": "https://it.wikipedia.org/wiki?curid=1881836", "title": "Dialetti cechi occidentali", "text": "I dialetti cechi occidentali (in lingua ceca: n\u00e1\u0159e\u010d\u00ed \u010cesk\u00e1, \u010cesk\u00e1 n\u00e1\u0159e\u010dn\u00ed skupina, \u010cesk\u00e1 n\u00e1\u0159e\u010d\u00ed v u\u017e\u0161\u00edm smyslu) sono un gruppo di dialetti comuni nella parte occidentale dell'area della lingua ceca, nella regione storica della Boemia.\nSi tratta di quattro gruppi dialettali tradizionalmente identificati come:\nI dialetti cechi sono caratterizzati da vocali lunghe (\u00e1, \u00ed, \u00fa), dittonghi (e\u026a\u032f, ou\u032f), protesi v, un particolare gruppo \"sh\" ed altre caratteristiche dialettali.\nSulla base dei dialetti cechi, soprattutto quello centrale (parlato nella Boemia centrale), si \u00e8 formata la lingua ceca letteraria e quella parlata comunemente dalle persone (Obecn\u00e1 \u010de\u0161tina), diffuse nella Repubblica ceca come lingua di comunicazione quotidiana."}
{"id": "1881838", "revid": "2039709", "url": "https://it.wikipedia.org/wiki?curid=1881838", "title": "Kosovo (disambigua)", "text": "Il termine Kosovo (anche nelle forme Kossovo, Kosava, Kosova e Kosowo) pu\u00f2 riferirsi a:"}
{"id": "1881839", "revid": "17580306", "url": "https://it.wikipedia.org/wiki?curid=1881839", "title": "Passo Porretta", "text": ""}
{"id": "1881841", "revid": "37401", "url": "https://it.wikipedia.org/wiki?curid=1881841", "title": "Apocalisse di Paolo copta", "text": ""}
{"id": "1881843", "revid": "17580404", "url": "https://it.wikipedia.org/wiki?curid=1881843", "title": "Kosowo", "text": ""}
{"id": "1881846", "revid": "161374", "url": "https://it.wikipedia.org/wiki?curid=1881846", "title": "Parco Nazionale della Krka", "text": ""}
{"id": "1881848", "revid": "287204", "url": "https://it.wikipedia.org/wiki?curid=1881848", "title": "Sellitto", "text": ""}
{"id": "1881850", "revid": "1632387", "url": "https://it.wikipedia.org/wiki?curid=1881850", "title": "Dr. Sin", "text": "Dr. Sin \u00e8 una band hard rock brasiliana di S\u00e3o Paulo."}
{"id": "1881861", "revid": "547034", "url": "https://it.wikipedia.org/wiki?curid=1881861", "title": "Siena Calcio Femminile", "text": "LAssociazione Sportiva Dilettantistica Siena Calcio Femminile \u00e8 stata una societ\u00e0 di calcio femminile italiana, la principale della citt\u00e0 di Siena.\nStoria.\nGli albori.\nLa genesi del calcio femminile in terra senese \u00e8 da imputarsi alla calciatrice Vanna Landi, che nel 1968 ottenne il sostegno della A.c.f. Fiorentina, allora in A, e riusc\u00ec a formare con alcune colleghe una squadra denominata A.C.F. Chiantigiana, colori sociali viola. La squadra non disputava campionati, ma solo qualche amichevole, fra cui una proprio con la Fiorentina che termin\u00f2 6-0 per le gigliate. A Siena, intanto, si and\u00f2 costituendo il San Prospero. \nLa svolta avvenne tuttavia con l'interesse di Sergio Nannini, cugino del pi\u00f9 celebre Danilo, il quale nel 1969 entr\u00f2 nel consiglio della Chiantigiana, divenuta Amaranto su spinta del nuovo sponsor, i \"Vini Brolio\". Nannini spinse per lo svolgimento di amichevoli con formazioni di alto livello, per preparare nelle sue intenzioni l'esordio nel campionato competitivo U.I.S.P.. \nIn quegli anni, infatti, l'U.I.S.P. senese era molto attiva rispetto alle altre corrispettive delegazioni, tanto da risultare una delle prime in Italia riguardo al calcio femminile.\nNel 1970, fu organizzato dall'U.I.S.P. un Campionato provinciale, che vide la presenza di numerose squadre appena formatesi, quali il Quercegrossa, l'Abbadia San Salvatore, il San Prospero e la Chiantigiana, mut\u00f2 da allora nome in A.C.F. Siena - Gaiole. Nel 1971, con la scomparsa del San Prospero, la squadra si rafforz\u00f2 e decise di iscriversi al campionato di Serie C, allora interregionale, cogliendo un sorprendente secondo posto. Fu svolta anche una amichevole internazionale con lo , terminata 3-1 per le cecoslovacche.\nLa Serie A del 1974.\nNel 1972 la squadra riceve il riconoscimento ufficiale, per mano del Sindaco Roberto Barzanti e del presidente del Vittorio Beneforti, mutando il nome in A.C.F. Siena e i colori sociali in bianco nero; pur non avendo campi per allenarsi, ed arrangiandosi a Pian del Lago, una radura poco fuori dalla citt\u00e0, il Siena vince il campionato ottenendo la promozione in serie B.\nLa societ\u00e0, grazie agli ottimi rapporti intrattenuti con Firenze, costru\u00ec una rosa competitiva, terminando il girone tosco-umbro di Serie B imbattuta e cogliendo a sorpresa la promozione in Serie A. \nQuesto successo fin\u00ec tuttavia per creare una spaccatura fra quelli che sostenevano la necessit\u00e0 di uno sforzo per disputare il campionato, e quelli che invece tiravano per il verso opposto, consci delle esigue disponibilit\u00e0 economiche societarie. Alla fine, non solo il Siena rinunci\u00f2 all'iscrizione in massima serie, ma cess\u00f2 addirittura la propria attivit\u00e0. \nLa prima rifondazione del 1987.\nDieci anni dopo, nel 1983, a Colle Val d'Elsa fu formata una squadra, che riport\u00f2 il calcio femminile in provincia. \nPassarono quattro anni, e nel 1987 una squadra denominata Siena Calcio Femminile fu iscritta in Serie C. Sergio Nannini \u00e8 nuovamente nel consiglio direttivo, ed ottiene la sponsorizzazione da Nannini. La squadra riporta subito un buon terzo posto, per poi ottenere nel 1989 la promozione in Serie B. Tuttavia, la storia si ripet\u00e9, e dopo la rinuncia alla serie B, la societ\u00e0 prosegu\u00ec per tre anni l'attivit\u00e0 per poi sciogliersi nuovamente.\nLa seconda rinascita: San Gusm\u00e9, San Miniato, Siena Nord.\nE' all'alba del nuovo millennio, che torna a muoversi qualcosa nel senese. Sono, in questi anni, le societ\u00e0 Siena Nord e G.S. San Miniato a portare avanti l'attivit\u00e0. Contemporaneamente, anche nella piccola frazione di San Gusm\u00e8 si forma una squadra femminile, che il presidente Landozzi iscrive con la matricola della defunta societ\u00e0 di calcio maschile locale, datata 1930. Nel 2003, si decide di riunire le varie squadre in un'unica entit\u00e0 denominata Senese San Gusm\u00e8, colori sociali nero-verde, che conserva la matricola del San Gusm\u00e8 e di conseguenza l'anzianit\u00e0 di affiliazione di oltre 70 anni. Il neonato sodalizio viene iscritto al campionato regionale di Serie D, ultima categoria regionale del calcio femminile.\nLa scalata verso la A.\nDopo qualche anno d'assestamento, la Senese raggiunge la Serie C, la massima serie a livello regionale: dopo un terzo posto nel 2004-2005, nel 2005-2006 le neroverdi vincono il proprio girone e ottengono la promozione in Serie B. Grazie all'aiuto del Monte Dei Paschi, la societ\u00e0 si iscrive, e decide di ridare alla squadra la vecchia denominazione di \"Associazione Sportiva Dilettantistica Siena Calcio Femminile\". Il primo campionato \u00e8 travagliato, e si chiude con il decimo posto e la retrocessione. Tuttavia, in estate arriva il ripescaggio a completamento degli organici.\nAnche la seconda stagione non mancano le difficolt\u00e0, soprattutto in avvio: ma un buon finale di campionato e permette al Siena di salvarsi con due giornate di anticipo.\nAl terzo anno in B, la societ\u00e0 decide di mutare i colori sociali in bianco-nero. Pur orfane di giocatrici importanti, le senesi si impongono fra le protagoniste del proprio girone, ottenendo con tre giornate d'anticipo la vittoria e la conseguente promozione in Serie A2.\nL'esordio in A2, dopo un'ottima partenza, si chiude con un buon sesto posto. Andamento analogo si registra nell'anno successivo.\nLa Serie A non disputata.\nAl terzo anno, la squadra bianconera si muove molto sul mercato, costruendo una rosa ambiziosa. Il campionato si rivela difatti una sfida a due con la Grifo Perugia. Tuttavia, dopo un intenso testa a testa, la squadra guidata da Oliviero Montanelli subisce una flessione nel finale, con tre sconfitte consecutive che consegnano il campionato alle umbre e costringono le bianconere a guardarsi dal ritorno della Molassana Boero; il tecnico d\u00e0 le dimissioni e viene sostituito in panchina da Giacomo Migliorini, con il quale il Siena centra all'ultima gara di campionato l'accesso ai play off.\nPartite come sfavorite nella competizione, le senesi estromettono la al termine di una sfida estenuante, terminata 1-1 e vinta dopo undici tiri di rigore grazie alla trasformazione del portiere Mazzola. Nella finale contro la quotatissima , le bianconere giocano una gara di rimessa, trovando al 63' il gol della vittoria, in contropiede, con la quarantesima rete in stagione di Jessica Migliorini. \nTuttavia, un mese dopo la vittoria nei play off, la Banca Monte dei Paschi di Siena decide di non rinnovare la sponsorizzazione al Siena Calcio Femminile; la dirigenza si trova cos\u00ec ancora una volta a corto di fondi, ed \u00e8 costretta a rinunciare alla Serie A.\nGli ultimi anni.\nCon le giocatrici di spicco che, dopo la rinuncia al titolo, si accasano altrove, la societ\u00e0 senese si iscrive alla serie C con le proprie Juniores, centrando non senza difficolt\u00e0 la salvezza. Nell'estate del 2013, alcune giocatrici importanti tornano a vestire la maglia del Siena, che sfiora cos\u00ec la vittoria chiudendo il campionato al secondo posto. Il successo arriva comunque nell'anno successivo, con le bianconere che avrebbero diritto a disputare il campionato di Serie B.\nAncora una volta, per\u00f2, mancano i soldi: nel 2015-2016, la dirigenza rinuncia ad iscrivere la prima squadra, riducendo l'attivit\u00e0 alle sole Giovanissime. \nSono proprio queste ultime a conquistare l'ultimo trofeo ufficiale dell'A.S.D. Siena calcio femminile, portando a casa la Coppa Toscana dopo il successo, in finale, contro l'Empoli Ladies. \nAl termine del campionato, infatti, le residue tesserate confluiscono all'interno del G.S. San Miniato, che gi\u00e0 possiede una squadra femminile di Serie C, e proseguono la loro attivit\u00e0 in seno a questa societ\u00e0.\nColori e simboli.\nColori.\nI colori della maglia del Siena Calcio Femminile erano il bianco e il nero, colori che compongono la balzana, ovvero lo stemma della citt\u00e0, e che hanno da sempre contraddistinto anche la principale societ\u00e0 di calcio cittadina, l'AC Siena. Per quanto riguarda la scelta della seconda maglia, i pattern adottati sono variati di anno in anno.\nSimboli ufficiali.\nStemma.\nLo stemma del Siena calcio femminile era uno scudetto incorniciato d'oro, suddiviso all'interno circa a met\u00e0 dal profilo, in nero, della citt\u00e0 di Siena (in cui sono facilmente distinguibili il Duomo e la Torre del Mangia, simboli del potere spirituale e temporale della citt\u00e0). Sulla met\u00e0 alta, su uno sfondo bianco che, oltre a ricomporre il bianconero della balzana, simboleggia il cielo, campeggia la figura stilizzata di una donna bionda, con lunghi capelli raccolti, che effettua una rovesciata con un pallone da calcio. Questa \"rovescia\", con questo gesto, il pregiudizio che vuole il calcio uno sport prettamente maschile, alta nel cielo della citt\u00e0.\nStrutture.\nStadio.\nLa societ\u00e0 non ha mai disposto di un proprio impianto. In generale, fra i pi\u00f9 utilizzati figurano quelli di Acquacalda, San Miniato, Cerchiaia e Uopini.\nImpegno nel sociale.\nLa societ\u00e0 senese si \u00e8 spesso distinta anche fuori dal campo, per le iniziative a scopo benefico e di sensibilizzazione.\nLa sponsorizzazione Telethon e il \"Calcio solidale\".\nNel 2008-2009, la squadra senese ha portato sulla sua maglia il logo di Telethon, e per fare ci\u00f2 ha effettuato a inizio stagione una donazione di 300.000 euro, con l'aiuto della Banca Monte Dei Paschi di Siena. Nel maggio 2009 viene organizzato un convegno sull'uguaglianza e la dignit\u00e0 delle calciatrici, e contestualmente un triangolare internazionale con il Betlemme e il Princesse, squadra del Burkina Faso. L'intero ricavato dell'evento viene devoluto ad AVIS, AISM, Telethon e UNICEF.\nLa visita al reparto pediatria delle Scotte.\nIl 21 dicembre 2010, con la collaborazione della Polizia e della Questura di Siena, le calciatrici e lo staff al completo hanno fatto visita ai bambini ricoverati nel reparto di Pediatria del Policlinico le Scotte, donando ad ogni bimbo un pallone riportante gli stemmi di Polizia, Questura e Siena calcio femminile.\nSettore giovanile.\nAlcuni risultati di rilievo sono stati riportati, negli anni, anche dalle squadre del settore giovanile.\nLa squadra Primavera \u00e8 arrivata, nel 2009-2010, a un soffio dalla qualificazione alla fase nazionale, ottenuta alla fine dal Primadonna Firenze. \nCon la creazione del Campionato Nazionale Juniores per le squadre regionali, il Siena ha rappresentato per tre anni consecutivi, dal 2013 al 2015, la Toscana alle fasi finali, uscendo sconfitta in tutti e tre i casi in semifinale.\nLa squadra ha infine vinto per due volte la Coppa Toscana Under 15, nel 2011 (come Circolo Carlo Serafini Siena Calcio Femminile) e nel 2016.\nIl Siena calcio femminile nella cultura di massa.\nLa societ\u00e0 viene citata nel libro \"Donne e Sport\", edito da Pascal editrice che ripercorre un po' le tappe dei lavori durante la manifestazione del 29 e 30 maggio 2009.\nAll'indomani della promozione in Serie A, alle bianconere \u00e8 stato dedicato un sonetto da Beppe Pallini, noto autore di sonetti in vernacolo senese.\nStatistiche.\nPrima squadra.\nMiglior piazzamento: 2\u00b0 in Serie A2 2011-2012]\nMigliore Vittoria: Siena-Casentino 14-1, (Serie C 2013-2014)\nPeggiore sconfitta: Pisa-Siena 13-1 (Serie C 2012-2013)\nPartita con pi\u00f9 gol: 15 (Siena-Casentino 14-1, Serie C 2013-2014)\nMiglior striscia di vittorie: 6 (dal 29 gennaio al 18 marzo, Serie A2 2011-2012); (dal 15 dicembre 2013 al 9 febbraio 2014, Serie C\nCapocannoniere in una stagione: Jessica Migliorini 40 gol (Serie A2 2011-2012)\nCapocannoniere in una partita: Benedetta Aldinucci, Jessica Migliorini 5 gol (Bellaria Cappuccini-Siena 1-13, Coppa Toscana 2005-2006;Siena-Casentino 14-1, Serie C 2013-2014)\nGol pi\u00f9 giovane di sempre in Prima Squadra: Serena Ceci, 14 anni 4 mesi 23 giorni (Siena-Free Sisters 3-1, Serie B, 25 novembre 2007)\nRecord di presenze: Valentina Fambrini (nove stagioni con la maglia del Siena)\nRecord di et\u00e0 in Serie B: Patrizia Gennai, 45 anni 5 mesi 6 giorni (Anspi Marciano-Siena 3-1, 17 maggio 2009)\nPi\u00f9 giovane esordio in Serie A2: Ilaria Presentini, 14 anni 9 mesi 9 giorni (Siena-Ariete Calcio 2-0, 14 febbraio 2010)"}
{"id": "1881862", "revid": "486946", "url": "https://it.wikipedia.org/wiki?curid=1881862", "title": "Siena calcio femminile", "text": ""}
{"id": "1881864", "revid": "486946", "url": "https://it.wikipedia.org/wiki?curid=1881864", "title": "International Monetary Fund", "text": ""}
{"id": "1881867", "revid": "1855146", "url": "https://it.wikipedia.org/wiki?curid=1881867", "title": "Etiopia italiana", "text": ""}
{"id": "1881869", "revid": "55935", "url": "https://it.wikipedia.org/wiki?curid=1881869", "title": "Titu Maiorescu", "text": ""}
{"id": "1881874", "revid": "180559", "url": "https://it.wikipedia.org/wiki?curid=1881874", "title": "Piazza Pia", "text": "Piazza Pia, gi\u00e0 denominata piazza Luigi Sabatini, \u00e8 una storica piazza principale della citt\u00e0 di Albano Laziale, in provincia di Roma, nell'area dei Castelli Romani. Situata a ridosso del fianco orientale della Cattedrale di San Pancrazio, \u00e8 la seconda piazza pi\u00f9 vasta del centro storico di Albano.\nStoria.\nLa piazza venne aperta alla met\u00e0 del Seicento, quando sulle terre della duecentesca abbazia di San Paolo venne disegnato il \"tridente di strade\" di Albano Laziale, attorno al quale sorse il nuovo quartiere di borgo San Paolo, che si popol\u00f2 di edifici monumentali come palazzo Rospigliosi (1667) e soprattutto palazzo Pamphilj (1708-1717).\nAl suo aspetto originario la piazza si presentava come un vasto manto erboso largo circa 55 metri per 75 e delimitato a sud-est da palazzo Serlupi, a nord-est da case di civile abitazione, a nord-ovest dal convento della monache clarisse (aperto nel 1631 e noto agli albanensi come \"delle sepolte vive\" o \"delle monache Farnesiane\") ed a sud-ovest dalla navata destra della basilica cattedrale di San Pancrazio (adibito dal 1687 al 1826 a cimitero). La piazza prese il nome di \"prato delle Monache\" dal convento delle clarisse, ed era destinata tra l'altro all'annuale fiera del 12 maggio ed alle esecuzioni capitali; in particolare dopo la rivoluzione francese ospit\u00f2 la ghigliottina, che venne collocata sul lato nord-est del quadrilatero erboso: lo storico boia dello Stato Pontificio, Mastro Titta, registr\u00f2 nelle che fu attivo ad Albano solo due volte in un settantennio, nel 1801 e nel 1856.\nNel 1847, un anno dopo la visita ad Albano di papa Pio IX, la piazza ricevette il nome di \"Pia\" che conserv\u00f2 nella toponomastica ufficiale fino al 1870, ma che \u00e8 rimasto ancora oggi fortemente radicato presso gli albanensi. Una nuova denominazione della piazza venne decretata dal sindaco albanense Pietro Feoli il 13 maggio 1883, che decise di intitolare la piazza a s\u00e9 stesso in considerazione del dono da lui fatto alla citt\u00e0 di una storica fontana precedentemente collocata nel suo palazzo, gi\u00e0 palazzo Corsini, e fatta realizzare da Carlo IV di Spagna all'epoca del suo soggiorno ad Albano.\nPiazza Feoli tuttavia gi\u00e0 nel 1897 cambi\u00f2 nome in piazza Luigi Antonio Sabatini, poich\u00e9 l'amministrazione accolse la proposta del maestro Cesare De Santis di dedicare l'area al compositore e musicista albanense Luigi Antonio Sabatini. Durante il fascismo la piazza venne intitolata al presidente del Consiglio dei ministri Benedetto Cairoli. Dopo la seconda guerra mondiale \u00e8 tornata la denominazione di piazza Luigi Sabatini, ma si \u00e8 probabilmente generata una confusione tra il compositore settecentesco ed il quasi omonimo sindaco repubblicano Luigi Sabatini. Ad ogni modo dopo la risistemazione del 2006 la piazza \u00e8 tornata alla denominazione di piazza Pia, che in effetti non le \u00e8 mai stata tolta."}
{"id": "1881886", "revid": "729019", "url": "https://it.wikipedia.org/wiki?curid=1881886", "title": "Carabinieri a San Marino", "text": "Per Carabinieri a San Marino si intende il distaccamento di alcuni carabinieri presso la Repubblica di San Marino. Ci\u00f2 avvenne in due occasioni.\nDal 1921 al 1936.\nSu richiesta della Repubblica, il 1\u00ba giugno 1921 l'Italia istitu\u00ec il distaccamento di una ventina di Carabinieri con funzioni di polizia, in attesa, che si organizzasse la Gendarmeria.\nTale distaccamento di carabinieri doveva permanere per 6 mesi. Stante, tuttavia, le difficolt\u00e0 della piccola Repubblica ad organizzare la propria gendarmeria, i Carabinieri rimasero fino al 2 febbraio 1936. I militari venivano forniti dalla Legione Carabinieri di Ancona. Il distaccamento era composto da 21 unit\u00e0 ed un Ufficiale subalterno con le funzioni di comandante.\nIl 2 febbraio 1936, presso il Palazzo Pubblico, alla presenza di Giuliano Gozi e del Comandante della Legione Carabinieri di Ancona, si celebr\u00f2 il passaggio di consegne dal Comandante dei Carabinieri di San Marino alla Gendarmeria sammarinese.\nDal 1962 al 1984.\nNel 1962 sono tornati i Carabinieri a San Marino con 30 unit\u00e0 poi ridotte a 21 tutte operanti in borghese per istituire un Nucleo Investigativo e di Polizia Giudiziaria. I Carabinieri hanno lasciato definitivamente San Marino nel 1984.\nTale distaccamento di carabinieri dipendeva dal comando provinciale di Forl\u00ec."}
{"id": "1881888", "revid": "767487", "url": "https://it.wikipedia.org/wiki?curid=1881888", "title": "Batteriocini", "text": "I batteriocini sono tossine proteiche prodotte da ceppi di batteri per inibire la crescita di linee batteriche simili o strettamente correlate. Sono solitamente considerati antibiotici a spettro ristretto, sebbene ci\u00f2 sia stato oggetto di dibattito. Essi sono concettualmente molto simili ai fattori tossici rilasciati dai lieviti o da Paramecium, sebbene siano poi strutturalmente, funzionalmente ed ecologicamente differenti.\nI batteriocini furono individuati la prima volta da Andr\u00e8 Gratia nel 1925. Egli era coinvolto nella ricerca di molecole in grado di uccidere i batteri, che avrebbe poi portato, nel giro di pochi anni, alla scoperta degli antibiotici e dei batteriofagi. Gratia chiam\u00f2 i primi batteriocini \"colicini\", poich\u00e9 essi erano in grado di uccidere ceppi di \"Escherichia coli.\""}
{"id": "1881891", "revid": "729019", "url": "https://it.wikipedia.org/wiki?curid=1881891", "title": "Roberto di Tarragona", "text": "Biografia.\nAll'inizio del secolo XII, giunge in Spagna (Catalogna) e lotta contro i Musulmani. Nel 1124, Roberto divenne il governatore del recentemente conquistato territorio di Tudela e nel marzo del 1129, divenne \"Princeps Tarraconensis\" (Principe di Tarragona). Il suo titolo a Tarragona \u00e8 durato fino al 1153."}
{"id": "1881895", "revid": "237545", "url": "https://it.wikipedia.org/wiki?curid=1881895", "title": "Roberto Burdet", "text": ""}
{"id": "1881898", "revid": "17581733", "url": "https://it.wikipedia.org/wiki?curid=1881898", "title": "Greina", "text": ""}
{"id": "1881901", "revid": "17581747", "url": "https://it.wikipedia.org/wiki?curid=1881901", "title": "San Jorio", "text": ""}
{"id": "1881906", "revid": "21880", "url": "https://it.wikipedia.org/wiki?curid=1881906", "title": "Nocci\u00f2lo", "text": ""}
{"id": "1881907", "revid": "119982", "url": "https://it.wikipedia.org/wiki?curid=1881907", "title": "Stallo (scacchi)", "text": "Nel gioco degli scacchi, lo stallo \u00e8 il termine con cui si indica la situazione in cui un giocatore non ha a disposizione mosse legali effettuabili pur non trovandosi sotto scacco.\nLo stallo determina la fine immediata della partita con il risultato di patta.\nSpesso, durante i finali, il giocatore in netto svantaggio di materiale o di posizione, pu\u00f2 cercare di trovare una situazione di stallo per evitare la sconfitta.\nIn alcune varianti degli scacchi, quali ad esempio gli Scacchi vinciperdi, lo stallo non determina necessariamente la conclusione in parit\u00e0 della partita.\nIn funzione del tipo di variante, lo stallo pu\u00f2 determinare la vittoria del giocatore con meno materiale (in caso di materiale pari si ha di nuovo una patta) o di quello che viene a trovarsi in stallo.\nStoria.\nLa regola dello stallo ha subito un'evoluzione in qualche modo contorta. Nei predecessori degli scacchi moderni (come lo shatranj) lo stallo assegnava la vittoria all'avversario del giocatore che lo subiva, questa regola perdur\u00f2 per un certo tempo anche negli scacchi moderni. Secondo \"A History of Chess\" (Oxford University Press, 1913) di H.J.R. Murray, la regola vigente in Gran Bretagna era che lo stallo provocasse la vittoria del giocatore che lo subiva. L'attuale regola che associa lo stallo alla patta \u00e8 stata generalmente adottata nel corso del XIX secolo.\nAssumendo come esempio che il re nero sia quello che subisca lo stallo, la situazione delle diverse regole nel corso dei secoli \u00e8 stata la seguente:\nCi furono tentativi di stabilire che lo stallo assegnasse la vittoria al giocatore che lo provocava.\nL'effetto di tale regola avrebbe per\u00f2 enfatizzato troppo il vantaggio di materiale, un pedone in pi\u00f9 sarebbe stato un vantaggio molto superiore a quanto lo sia oggi; ad esempio, nel finale di re e pedone contro re, il giocatore con il pedone in pi\u00f9 (in grado di difenderlo) avrebbe vinto in ogni caso.\nLo stallo e la teoria dei finali.\nSe lo stallo significasse la sconfitta del giocatore che non pu\u00f2 muovere, l'esito di alcuni finali sarebbe differente.\nIn queste situazioni lo stallo pu\u00f2 essere forzato dal giocatore in fase di attacco, ma pu\u00f2 anche essere a volte un'importante risorsa difensiva.\nEsempi teorici.\nCon la mossa al Nero, il re nero \u00e8 in stallo in ciascuna delle quattro posizioni illustrate nel diagramma a destra. Lo stallo \u00e8 un fattore da tenere bene in considerazione nell'analisi dei finali. La situazione della parte superiore a destra del diagramma \u00e8 spesso considerata nella teoria del finale di re e pedone contro re.\nLa posizione nel settore inferiore a sinistra \u00e8 un esempio di pedone che pareggia contro una Donna. Stalli di questo tipo possono salvare un giocatore da una posizione apparentemente senza speranza nei finali di donna. In tale posizione, anche con la mossa al Bianco, non c'\u00e8 modo di evitare lo stallo senza consentire la promozione del pedone.\nEsempi in partita.\nIn partita si sono verificati molti esempi di stallo verificatisi sia con pochi che molti pezzi in gioco.\nAnand-Kramnik.\nIn questa partita tra Viswanathan Anand e Vladimir Kramnik del campionato del mondo di scacchi 2007, il Nero deve catturare il pedone in f5 e causare lo stallo. Ogni altra mossa perde.\nKorchnoi-Karpov.\nUno stallo intenzionale capit\u00f2 alla 124\u00aa mossa della quinta partita del campionato del mondo di scacchi 1978 tra Anatolij Karpov e Viktor Kor\u010dnoj. La partita era una patta teorica gi\u00e0 da molte mosse, infatti, anche se il Bianco pu\u00f2 catturare il pedone, il re nero pu\u00f2 raggiungere l'angolo a8 da dove non pu\u00f2 essere scacciato ed impedire cos\u00ec la promozione del Bianco. Dato per\u00f2 che i due contendenti non si rivolgevano la parola, nessuno offr\u00ec la patta d'accordo. Kor\u010dnoj disse in seguito che gli fece piacere \"imporre\" lo stallo a Karpov, cosa che consider\u00f2 in una certa misura umiliante per l'avversario. Si trattava, fino al 2021, della partita con il maggior numero di mosse mai giocata in un campionato del mondo di scacchi e la sola a terminare con uno stallo.\nGelfand-Kramnik.\nLo stallo pu\u00f2 anche verificarsi con pi\u00f9 pezzi sulla scacchiera. La posizione nel diagramma si verific\u00f2 nella sesta partita del match dei candidati al titolo mondiale FIDE del 1994 tra Boris Gelfand e Vladimir Kramnik. Quest'ultimo, con il Nero, sotto di due pedoni e sulla difensiva sarebbe stato molto lieto di ottenere una patta. Il suo avversario aveva appena giocato 67.Te7?, una mossa apparentemente buona che minaccia 68.Dxf6 guadagnando un terzo pedone o 68.Tc7 che restringerebbe ancora di pi\u00f9 i movimenti del Nero. La risposta di Kramnik fu 67\u2026Dc1! Se il Bianco cattura la torre nera indifesa con 68.Dxd8, il Nero patta con 68.Dh1+ 69.Rg3 Dh2+! forzando 70.Rxh2 stallo. Se il Bianco decidesse di evitare lo stallo con 68.Txg7 Rxg7 69.Dxd8, il Nero patterebbe per scacco perpetuo con 69\u2026Dh1+ 70.Rg3 Dg1+ 71.Rf4 Dc1+! 72.Re4 Dc6+! 73.Rd3!? (73.d5 Dc4+; 73.Dd5 Dc2+) Dxf3+! 74.Rd2 Dg2+! 75.Rc3 Dc6+ 76.Rb4 Db5+ 77.Ra3 Dd3+. Gelfand gioc\u00f2 invece 68.d5, ma riusc\u00ec ugualmente solo a pattare.\nBernstein-Smyslov.\nA volte uno stallo a sorpresa pu\u00f2 salvare una partita. Nell'incontro tra Ossip Bernstein e Vasilij Smyslov il Nero doveva vincere sacrificando il pedone f e usando il re per sostenere il pedone b. Smyslov, per\u00f2, pens\u00f2 bene di avanzare il pedone b a causa dell'infilata della torre se avesse catturato il pedone una volta giunto in b2. La partita continu\u00f2 cos\u00ec:\nOra se 2.\u2026Th2+ 3.Rf3! Txb2 stallo. Smyslov gioc\u00f2 2\u2026Rg4 e la partita fu patta dopo 3.Rf1.\nMatulovic-Minev.\nNella partita Bernstein-Smyslov la possibilit\u00e0 di stallo si verific\u00f2 a seguito di un errore. Non fu questo il caso della partita tra Milan Matulovi\u0107 e Nikolaj Minev. La continuazione fu:\nsperando in 3\u2026Ta3+?, con vittoria per il Bianco\nora 4.Txa6 sarebbe stallo. Il Bianco gioc\u00f2 invece 4.Tc5+ e la partita termin\u00f2 patta alcune mosse pi\u00f9 tardi.\nWilliams-Harrwitz.\nNella partita tra Williams e Harrwitz, il Nero era in vantaggio di un cavallo e un pedone nel finale. Un tale vantaggio sarebbe normalmente decisivo, ma il Nero non riusciva a trovare un modo di concretizzarlo a causa delle varie possibilit\u00e0 di stallo a disposizione del Bianco. La partita prosegu\u00ec con 72\u2026Ta8 73.Tc1 (evitando la minaccia 73\u2026Cc2+) Re3 74.Tc4 Ta4 75.Tc1 Rd2 76.Tc4 Rd3 (76\u2026Cc2+ 77.Txc2+! Rxc2 stallo) 77.Tc3+! Rd4 (77\u2026Rxc3 stallo) 78.Tc1 Ta3 79.Td1+ Rc5 (79\u2026Td3 80.Txd3+! lascia al Nero materiale insufficiente per vincere dopo 80\u2026Cxd3 81.Rxa2, o una posizione ti patta teorica dopo 80\u2026Rxd3) 80.Tc1+ Rb5 81.Tc7 Cd5 82.Tc2 Cc3 83.Tb2+ Rc4 84.Tb3! (vedi diagramma 2). Qui i giocatori si accordarono per la patta dato che 84\u2026Rxb3 o 84\u2026Txb3 portano allo stallo cos\u00ec come 84\u2026Ta8 85.Txc3+! Rxc3.\nSacrifici disperati.\nA volte un pezzo \u00e8 offerto in sacrificio per creare una situazione di stallo. Molte partite sono state salvate da tali sacrifici disperati, una delle pi\u00f9 note \u00e8 quella giocata nel campionato statunitense del 1942 da Pilnik contro Reshevsky. Dalla posizione in diagramma, dopo 2\u2026g4?? 2.Df2! la donna bianca \u00e8 un sacrificio disperato: il Nero perde se non la prende, ma la sua cattura causa lo stallo.\nUn altro ben noto esempio \u00e8 quello della partita tra Evans e Reshevsky. Evans sacrific\u00f2 la sua donna alla mossa 49 e offr\u00ec la torre alla mossa successiva. La torre bianca \u00e8 stata chiamata \"torre eterna\". Catturarla significa lo stallo, ma non farlo significa trovarsela per sempre in settima traversa a dare scacco al re all'infinito. In conclusione si avrebbe o una patta d'accordo o una patta per ripetizione o una patta per la regola delle cinquanta mosse.\nLo stallo negli studi.\nLo stallo \u00e8 presente di frequente negli studi riguardanti i finali e in altre composizioni di scacchi. Un esempio \u00e8 il problema nel diagramma 1 composto dal Maestro di scacchi statunitense Frederick Rhine nel 2005. Il Bianco ottiene la patta con\nil Nero vince dopo 1.Cb4+? Rb5! o dopo 1.De8+? Axe8 2.Ce5+ Rb5! 3.Txb2+ Cb3\ndopo 1\u2026Rb5? 2Txb2+ Cb3 3.Txc4! Dxe3 (la migliore; 3\u2026Db8+ 4.Rd7 Dxh8 5.Txb3+ forza lo scacco matto) 4.Txb3+! Dxb3 5.Dh1! Af5+ 6.Rd8! Dxc4 7.Cxc4 Rxc4 8.Df3, il Bianco come minimo pareggia facilmente. Secondo il database dei finali, la posizione \u00e8 vinta dal Bianco in altre 62 mosse.\nSe 2.Dxe5? Db7+ 3.Rd8 Dd7#\nanche 3\u2026Rb5 4.Txb6+ Rxb6 5.Cxc4+ conduce ad un finale patto. Non 5.Txb2+? Axb2 6.Cc4+ Rb5 7.Cxb2 Ah5! e il cavallo bianco \u00e8 in trappola.\nMuovere il re sarebbe un tentativo migliore, ma il finale che ne risulterebbe di due cavalli ed un alfiere contro una torre \u00e8 da molto tempo considerato una patta teorica.\nIl Nero ha tre pezzi in pi\u00f9 ma, se al Bianco viene permesso di prendere l'alfiere, i due cavalli non basterebbero a forzare lo scacco matto. L'unico modo di salvare l'alfiere \u00e8 muoverlo, ma ci\u00f2 provocherebbe lo stallo. Un'idea simile consente al giocatore in svantaggio di ottenere la patta nel finale di re, alfiere e cavallo contro re.\nIl diagramma 3 mostra una notevole composizione di A.J.Roycroft. Il Bianco patta con:\nse 1\u2026g5 2.c8=T!! Cg6 3.Tc1+ forza il Nero alla cattura con stallo.\na 2\u2026b1=D segue 3.Tc2!! e ora 3\u2026Dxc2 o 3\u2026g5 causano lo stallo, altrimenti il Bianco sacrifica la torre in a2\nnon 3.Tc1+?? b1=D+! 4.Txb1+ Axb1#. Ora il Bianco minaccia 4.Txb2 e 5.Txa2+ forzando lo stallo o lo scacco perpetuo.\ncercando di venire poi a trovarsi sotto scacco; 3\u2026b1=D, 3\u2026b1=A o 3\u2026Ab1 portano tutte allo stallo; se 3\u2026Cg6 segue 4.Tc1+!\nCome nell'esempio della \"torre eterna\".\nLo stallo nei problemi.\nAlcuni problemi di scacchi richiedono \"Il Bianco muove e patta con stallo in \"n\" mosse\", invece del pi\u00f9 comune \"Il Bianco muove e matta in \"n\" mosse\".\nI problemisti hanno anche cercato di ricostruire la pi\u00f9 breve partita possibile che finisca con uno stallo. Samuel Loyd ne trov\u00f2 una di sole dieci mosse: 1.e3 a5 2.Dh5 Ta6 3.Dxa5 h5 4.Dxc7 Tah6 5.h4 f6 6.Dxd7+ Rf7 7.Dxb7 Dd3 8.Dxb8 Dh7 9.Dxc8 Rg6 10.De6 (diagramma 1). Uno stallo simile si raggiunge con 1.d4 c5 2.dxc5 f6 3.Dxd7+ Rf7 4.Dxd8 Af5 5.Dxb8 h5 6.Dxa8 Th6 7.Dxb7 a6 8.Dxa6 Ah7 9.h4 Rg6 10.De6 (Frederick Rhine).\nLoyd dimostr\u00f2 inoltre che \u00e8 possibile che si verifichi uno stallo con tutti i pezzi ancora sulla scacchiera (diagramma 2): 1.d4 d6 2.Dd2 e5 3.a4 e4 4.Df4 f5 5.h3 Ae7 6.Dh2 Ae6 7.Ta3 c5 8.Tg3 Da5+ 9.Cd2 Ah4 10.f3 Ab3 11.d5 e3 12.c4 f4.\nDoppio stallo.\nEsistono particolari composizioni in cui compare il doppio stallo. Nei diagrammi sono illustrate due possibili posizioni nelle quali nessuno dei due giocatori ha mosse legali disponibili, tali posizioni non si riscontrano in partita. Esistono anche bizzarre varianti degli scacchi che iniziano da una posizione di doppio stallo.\nIl pi\u00f9 veloce doppio stallo conosciuto fu scoperto da Enzo Minerva e pubblicato nell'inserto scacchistico del quotidiano \"l'Unit\u00e0\" il 14 agosto 2007: 1.c4 d5 2.Db3 Ah3 3.gxh3 f5 4.Dxb7 Rf7 5.Dxa7 Rg6 6.f3 c5 7.Dxe7 Txa2 8.Rf2 Txb2 9.Dxg7+ Rh5 10.Dxg8 Txb1 11.Txb1 Rh4 12.Dxh8 h5 13.Dh6 Axh6 14.Txb8 Ae3+ 15.dxe3 Dxb8 16.Rg2 Df4 17.exf4 d4 18.Ae3 dxe3 (36 tratti). Il record precedente (37 tratti) apparteneva al tedesco Eduard Schildberg e venne pubblicato nel 1915 sulla rivista \"Deutsches Wochenschach\"."}
{"id": "1881909", "revid": "287204", "url": "https://it.wikipedia.org/wiki?curid=1881909", "title": "Bukka Raya I", "text": "Della sua infanzia (come quella del fratello Harihara Raya I) non si hanno molte notizie, la maggior parte di ci\u00f2 che sappiamo \u00e8 basato su ipotesi pi\u00f9 o meno attendibili. Una di queste teorie sostiene che i fratelli siano discendenti del clan Kuruba e li pone come comandanti dell'esercito sotto gli ordini del re di Warangal. In seguito alla sconfitta del re per mano dei Muhammad bin Tughluq, Bukka e suo fratello furono catturati e inviati a Delhi, dove vennero convertiti all'Islam con la forza. Fuggiti, ripresero il loro stile di vita ind\u00f9 e fondarono l'Impero Vijayanagara sotto il consiglio del bramino Vidyaranya. Un'altra teoria, tuttavia, sostiene che i fratelli fossero comandanti dell'Impero Hoysala e nati nelle vicinanze della citt\u00e0 di Hampi, nell'odierno Karnataka, e che semplicemente ereditarono l'Hoysala. Mentre l'affidabilit\u00e0 di entrambe le teorie \u00e8 ancora un argomento controverso, \u00e8 fuor di dubbio che entrambi fossero stati grandi strateghi e che fondarono l'Impero. \nNel corso dei ventun anni del regno di Bukka Raya (trentasette secondo Fern\u00e3o Nunes), l'Impero prosper\u00f2 e si ampli\u00f2 a scapito della maggioranza dei regni indipendenti del sud del subcontinente. Verso il 1360 aveva annesso tutta la regione attorno a Penukonda dopo aver sconfitto il regno di Sahmbuvaraya (intorno a Arcot) e i Reddis di Kondavidu. Infine nel 1371 vinse sul Sultanato di Maturai, aggiungendo al suo territorio l'importante centro commerciale di Rameswaram. La sua famiglia lo accompagn\u00f2: suo figlio Kumara Kamapna combatt\u00e9 al suo fianco e sua moglie, Gangambika, scrisse una cronaca della sua campagna in sanscrito, il \"Madhuravijayam\". \nIl maggior nemico dell'Impero Vijayanagara a quel tempo fu il Sultanato di Bahmani, in lotta per il dominio sull'altopiano del Deccan. I due imperi fondati allo stesso tempo, geograficamente vicini e con gli stessi obiettivi militari, furono chiamati ad affrontarsi senza piet\u00e0, ed perdur\u00f2 fino alla disintegrazione del sultanato e la sua successiva suddivisione in cinque Stati. Poco prima della sua morte, Bukka trasfer\u00ec la capitale ad Hampi, in un luogo pi\u00f9 sicuro e pi\u00f9 facilmente difendibile rispetto alla precedente capitale, Anegondi, e sped\u00ec un'ambasciata per aprire le relazioni diplomatiche con la Cina. Nonostante le guerre e le ribellioni, Bukka fu in grado di espandere la citt\u00e0 e migliorarne le infrastrutture e forn\u00ec patrocinio ad un gran numero di scrittori, poeti e filosofi. Ugualmente decine di intellettuali e gruppi di religiosi furono istruiti da Vidyaranya e Sayan."}
{"id": "1881913", "revid": "21880", "url": "https://it.wikipedia.org/wiki?curid=1881913", "title": "Muffa Grigia", "text": ""}
{"id": "1881920", "revid": "104066", "url": "https://it.wikipedia.org/wiki?curid=1881920", "title": "Sem\u00ebn Bud\u00ebnnyj", "text": ""}
{"id": "1881926", "revid": "2056951", "url": "https://it.wikipedia.org/wiki?curid=1881926", "title": "Stallo", "text": ""}
{"id": "1881929", "revid": "104458", "url": "https://it.wikipedia.org/wiki?curid=1881929", "title": "Marianne Kj\u00f8rstad", "text": "Biografia.\nStagioni 1987-1995.\nSciatrice polivalente originaria di Nordfjordeid di Eid, Marianne Kj\u00f8rstad debutt\u00f2 in campo internazionale ai Mondiali juniores di Hemsedal/S\u00e4len 1987 e ottenne il primo risultato di rilievo in Coppa del Mondo il 29 febbraio 1992 a Narvik, concludendo 26\u00aa in slalom speciale.\nEsord\u00ec ai Campionati mondiali in occasione della rassegna iridata di Morioka 1993, dove giunse 22\u00aa nel supergigante, 7\u00aa nello slalom gigante e 11\u00aa nello slalom speciale. L'anno dopo, il 22 gennaio 1994, sal\u00ec per la prima volta sul podio in Coppa del Mondo in slalom speciale a Maribor, giungendo 3\u00aa con 66 centesimi di distacco dalla vincitrice, la slovena Ur\u0161ka Hrovat. Partecip\u00f2 quindi ai XVII Giochi olimpici invernali di , sua unica presenza olimpica, ottenendo il 22\u00ba posto nel supergigante, l'8\u00ba nello slalom gigante e non concludendo lo slalom speciale.\nStagioni 1996-2000.\nIl 18 novembre 1995 a Vail si piazz\u00f2 2\u00aa, miglior risultato di carriera in Coppa del Mondo, in slalom speciale dietro all'austriaca Elfi Eder, piazza d'onore che biss\u00f2 il 30 dicembre a Semmering, nella medesima specialit\u00e0. Il 19 marzo 1996 onor\u00f2 la convocazione ai Mondiali che si tennero in Sierra Nevada conquistando la medaglia di bronzo nella combinata vinta dalla svedese Pernilla Wiberg; si classific\u00f2 inoltre 14\u00aa nello slalom gigante e non termin\u00f2 lo slalom speciale. Il 10 marzo seguente, a Kvitfjell, sal\u00ec per l'ultima volta sul podio in Coppa del Mondo giungendo 3\u00aa dietro alla svizzera Karin Roten e a Pernilla Wiberg in slalom speciale.\nAi Mondiali di Sestriere 1997, sua ultima presenza iridata, fu 28\u00aa nello slalom speciale, 11\u00aa nella combinata e non complet\u00f2 lo slalom gigante; il 7 marzo 1997 disput\u00f2 l'ultima gara in Coppa del Mondo, il supergigante di Mammoth Mountain, classificandosi 40\u00aa. Continu\u00f2 a gareggiare in circuiti minori (Coppa Europa, gare FIS, campionati nazionali) fino al definitivo ritiro, avvenuto nel 2000."}
{"id": "1881936", "revid": "767487", "url": "https://it.wikipedia.org/wiki?curid=1881936", "title": "Harihara Raya II", "text": "Harihara Raya II (1377-1404) fu il terzo rajah dell'Impero Vijayanagara nell'India meridionale, e un membro della dinastia Sangam. \nPatrocin\u00f2 il poeta in lingua kannada Madhura. Sotto il suo regno fu realizzato uno dei pi\u00f9 importanti studi sui Veda. Gli vennero assegnati due titoli, \"Vaidikamarga Sthapanacharya\" e \"Vedamarga Pravartaka\". \nDurante il suo regno, l'impero continu\u00f2 ad espandersi a spese dei domini dei loro rivali, nella guerra contro i Reddis di Kondavidu questi ultimi perdettero le province di Addanki e Srisailam. Riusc\u00ec a controllare la costa dell'attuale Andhra Pradesh tra Nellore e Ralinga. Allo stesso tempo domin\u00f2 la maggior parte dei territori a sud del fiume Krishna, che port\u00f2 alla guerra contro Velamen di Rachakonda per il controllo del Telangana. Dopo la morte di Mujahid Bahmani nel 1378, Hariharan II si avventur\u00f2 nel nord-ovest annettendo Goa, Chaul e Dabhol. \nHariharan II mantenne la corte a Vijayanagara, nell'attuale Hampi. Le rovine del suo palazzo sono ancora visibili oggi."}
{"id": "1881940", "revid": "123024193", "url": "https://it.wikipedia.org/wiki?curid=1881940", "title": "LittleBigPlanet", "text": "LittleBigPlanet (letteralmente \"PiccoloGrandePianeta\", chiamato \"Craftworld\" durante lo stadio di sviluppo) \u00e8 un videogioco a piattaforme pubblicato in esclusiva per PlayStation 3. \u00c8 stato annunciato la prima volta il 7 marzo 2007, da Phil Harrison al \"2007 Game Developers Conference\" a San Francisco. \u00c8 stato sviluppato da Media Molecule, una societ\u00e0 britannica fondata in parte dal creatore di \"Rag Doll Kung Fu\", Mark Healey.\nPubblicato da Sony Computer Entertainment Europe ed inizialmente previsto per il 22 ottobre 2008, ha subito un leggero rinvio a causa della scoperta di una citazione del Corano contenuta in un brano su licenza (esattamente nel secondo capitolo, \"la savana\"). Il gioco \u00e8 stato lanciato con lo slogan \"PLAY, CREATE, SHARE\". Il gioco si differenzia da molti altri nella possibilit\u00e0 di creare un livello a proprio piacimento (dalla modalit\u00e0 Avventura, alla modalit\u00e0 Horror, Automobilistica, sparatutto e fantasy) con oggetti raccolti durante la modalit\u00e0 storia.\nTrama.\nLa storia comincia quando il Re (il Curatore Creatore dei Giardini), avviser\u00e0 il Sackboy del giocatore di alcune strane sparizioni delle creazioni degli altri Curatori Creatori. In seguito, progredendo nella Storia, si scoprir\u00e0 che a rubare tutte queste creazioni \u00e8 \"Il Collezionista\". Una volta sconfitto (nell'ultimo livello del gioco) dichiarer\u00e0 di non essere poi cos\u00ec cattivo e che il motivo che lo ha spinto a rubare le altre creazioni e a non condividerle \u00e8 perch\u00e9 non ha amici. Cos\u00ec, tutti i personaggi visti durante la storia (anche coloro che inizialmente erano cattivi) accolgono con un sorriso il \"Collezionista\" nella vastissima comunit\u00e0 di \"LittleBigPlanet\".\nModalit\u00e0 di gioco.\nIn \"LittleBigPlanet\" i giocatori controllano piccoli pupazzi di pezza (chiamati \"Sackboy\" o \"Sackgirl\", a seconda del loro aspetto), che possono saltare, spostare e afferrare oggetti. Durante la storia \u00e8 possibile raccogliere dei premi chiamati \"bolle premio\", contenenti adesivi, oggetti, vestiti e musiche che potranno essere inseriti nei livelli personalizzati grazie all'editor () anche chiamato \"La mia luna\", accessibile attraverso il Pod.\nUno dei punti di forza di \"LittleBigPlanet\" \u00e8 proprio la costruzione dei livelli, in cui il giocatore pu\u00f2 realizzare ci\u00f2 che desidera. Un altro importante punto di forza di questo gioco \u00e8 la realistica gravit\u00e0 sugli oggetti. Una volta realizzato uno scenario \u00e8 possibile giocarci, sia in modalit\u00e0 offline che online (entrambe da 1 a 4 giocatori) ed in quest'ultima condividere le proprie creazioni con quelle degli altri utenti nella rete di PlayStation Network. I server del gioco sono stati ufficialmente chiusi il 13 settembre 2021, insieme a quelli di LittleBigPlanet 2, LittleBigPlanet PS Vita e la versione PS3 di LittleBigPlanet 3.\nModalit\u00e0 Storia.\nIn modalit\u00e0 Storia, dopo aver creato il proprio Sackboy, il giocatore ha la possibilit\u00e0 di esplorare il mondo di \"LittleBigPlanet\", suddiviso in 8 capitoli: \"I Giardini\", \"La Savana\", \"Il Matrimonio\", \"Il Canyon\", \"La Metropoli\", \"Le Isole\", \"I templi\" e \"La natura selvaggia\" (in cui \u00e8 presente il boss finale).\nSackboy.\nL'elemento principale e caratterizzante del gioco \u00e8 il \"Sackboy\", un piccolo pupazzo di pezza che il giocatore muove durante il gioco e che pu\u00f2 essere personalizzato a piacere con vestiti e accessori sbloccabili nella Modalit\u00e0 Storia oppure con dei pacchetti acquistabili tramite PlayStation Store. Il giocatore, oltre a cambiare la pelle, i vestiti, i capelli, il tipo di denti e di occhi e aggiungere accessori, potr\u00e0 cambiare a seconda della situazione, le espressione facciali del proprio Sackboy.\nAccoglienza.\nLa rivista \"Play Generation\" lo classific\u00f2 come il terzo miglior gioco a piattaforme e quarto miglior titolo online del 2008. La stessa testata diede al gioco un punteggio di 96/100, trovandolo un gioco di piattaforme rivoluzionario, che stimola a immaginare, creare e condividere mondi.\nPremi.\nL'Academy of Interactive Arts &amp; Sciences ha assegnato 8 \"Interactive Achievement Awards\" al gioco durante la premiazione che si \u00e8 svolta a Las Vegas il 19 febbraio 2009.\nIl gioco \u00e8 stato inoltre nominato Game of the Year 2008.\nSeguito.\nIn una intervista alla BBC, Alex Evans conferma che un sequel di \"LittleBigPlanet\" \u00e8 in lavorazione ma non rilascia nessun dettaglio.\nNel mese di novembre 2009, il designer Danny Leaver ha dichiarato che fare un seguito di \"LittleBigPlanet\" sarebbe controproducente poich\u00e9 la vasta comunit\u00e0 formatasi fino ad ora non farebbe altro che crollare. Tuttavia, Leaver ha assicurato che verranno comunque pubblicati nuovi aggiornamenti e contenuti aggiuntivi per il primo titolo di \"LittleBigPlanet\" in modo tale che esso non risulti mai noioso.\nNel mese di giugno 2010, \"Game Informer\" ha rivelato il seguito \"LittleBigPlanet 2\"."}
{"id": "1881943", "revid": "287204", "url": "https://it.wikipedia.org/wiki?curid=1881943", "title": "Aleksandr Egorov", "text": ""}
{"id": "1881944", "revid": "226458", "url": "https://it.wikipedia.org/wiki?curid=1881944", "title": "Virupaksha Raya", "text": "Virupaksha Raya (1404-1405) \u00e8 stato il quarto rajah (imperatore) dell'Impero Vijayanagara nell'India meridionale, e un membro della dinastia Sangama. \nLa morte di Hariharan II sorpreso i tre principi: ne' Deva Raya I, ne' Bukka Raya II o Virupaksha Raya avevano un sostegno sufficiente per presentarsi come erede legittimo per disputarsi il trono. Virupaksha riusc\u00ec ad ottenere il controllo per alcuni mesi fino a che non venne ucciso dai suoi stessi figli, che misero sul trono Bukka Raya II, fino a che nel giro di appena due anni Deva Raya I non prese il posto del fratello maggiore. \nIl regno di Virupaksha dur\u00f2 solo pochi mesi, per cui l'Impero sotto il suo comando non visse grandi cambiamenti. Virupaksha non si distinse per la sua abilit\u00e0 come politico o guerriero: secondo le cronache di Fern\u00e3o Nunes, l'imperatore era una persona crudele, \u201ca cui solo importavano le donne e il bere fino a perdere i sensi.\" L'incuria nel suo compito come imperatore, associato alla situazione di instabilit\u00e0 interna, fece s\u00ec che l'Impero perse grandi regioni per mano dei musulmani nel nord, tra cui i Goa, Chaul e Dabhol."}
{"id": "1881949", "revid": "83531", "url": "https://it.wikipedia.org/wiki?curid=1881949", "title": "Bukka Raya II", "text": "Dopo la morte di Harihara Raya II il trono imperiale divenne vacante, ed i loro discendenti cercarono di conquistare il potere. Virupaksha Raya riusc\u00ec in un primo momento ad ottenere il trono, ma dovette pagare un prezzo enorme in termini di territori persi e stabilit\u00e0 politica interna, e fu assassinato pochi mesi dopo l'incoronazione dai suoi stessi figli. Sorte analoga fu quella di Bukka Raya II, deposto l'anno successivo, dal terzo dei figli di Harihara Raya II, Deva Raya I."}
{"id": "1881952", "revid": "83531", "url": "https://it.wikipedia.org/wiki?curid=1881952", "title": "Deva Raya I", "text": "Patrocin\u00f2 al pari del padre Harihara Raya II il poeta Madhura. \nIn seguito al decesso del Hariharan, i figli si contesero il trono dell'Impero. Dopo una breve guerra civile Deva Raya ne usc\u00ec vincitore, ma nel caos l'Impero perse considerevoli territori, e Deva Raya consacr\u00f2 il suo regno a combattere i Sultanati del Deccan per riconquistare l'Impero di suo padre. Una volta stabilizzata la situazione interna, l'unica crisi per il suo governo fu riguardo ad una disputa territoriale tra Shankar Jainalya del distretto di Gadag e il tempio Somesvara, ma venne risolta per vie amichevoli. \nLo scrittore persiano Ferishta \u00e8 autore di una narrazione in cui \u00e8 protagonista il re Deva Raya, il quale si innamora di una giovane donna di Mudugal (nel distretto di Raichur) e la situazione porta a una guerra contro il Sultanato di Bahmani e la successiva sconfitta di Deva Raya, anche se non esistano resti archeologici a sostenere questo episodio. \nSecondo Niccol\u00f2 Da Conti, che visit\u00f2 Vijayanagara in questo periodo, la citt\u00e0 misurava quasi 100 chilometri di diametro."}
{"id": "1881955", "revid": "287204", "url": "https://it.wikipedia.org/wiki?curid=1881955", "title": "Vira Vijaya Bukka Raya", "text": "Veera Vijaya Bukka Raya era figlio di Deva Raya I e succedette a suo fratello Ramachandra Raya, nel 1422 alla guida dell'Impero Vijayanagara. Similmente a Ramachandra Raya, Vijaya Raya non si distinse particolarmente durante il suo breve regno che si concluse nel 1424 quando sal\u00ec al potere suo figlio, Deva Raya II."}
{"id": "1881961", "revid": "22475", "url": "https://it.wikipedia.org/wiki?curid=1881961", "title": "Partito di Unit\u00e0 Nazionale (Kenya)", "text": "Il Partito di Unit\u00e0 Nazionale (in inglese: \"Party of National Unity\" - PNU) \u00e8 stata una coalizione di partiti politici fondata in Kenya nel 2007, al fine di sostenere la candidatura di Mwai Kibaki in vista delle elezioni presidenziali.\nLa coalizione si componeva dei seguenti soggetti politici:\nLe elezioni videro la vittoria di Kibaky, che ottenne il 47% dei voti contro il 44% dello sfidante Raila Odinga, sostenuto dal Movimento Democratico Arancione.\nAlle precedenti elezioni presidenziali del 2002, Kibaki era stato sostenuto dalla Coalizione Nazionale Arcobaleno, che successivamente si era divisa: nel 2005, infatti, i fedeli di Kibaki fuoriuscirono dal NARC e si riorganizzarono col nome NARC-Kenya; il resto del partito, guidato da Charity Ngilu, non appoggi\u00f2 la rielezione di Kibaki nel 2007 e sostenne Odinga."}
{"id": "1881963", "revid": "1391297", "url": "https://it.wikipedia.org/wiki?curid=1881963", "title": "Jacques-Fran\u00e7ois Blondel", "text": "Biografia.\nFu soprattutto un teorico dell'architettura di notevole influenza, mentre poco rimane della sua scarsa attivit\u00e0 progettuale.\nDopo avere diretto a Parigi dal 1743 una propria scuola di architettura, divenne professore all'Acad\u00e9mie royale d'architecture nel 1762. Nel 1771 pubblic\u00f2 il suo Cours d'architecture, che comprendeva i corsi universitari da lui tenuti e dove tracci\u00f2 la summa del suo insegnamento, costituendo l'ultima codificazione delle norme architettoniche che dal Rinascimento in poi avevano avuto un valore universale.\nBlondel avvert\u00ec il mutamento profondo avvenuto dopo la met\u00e0 del '700, tuttavia non fu in grado di spiegarsi il fenomeno; gli sfugg\u00ec la via completamente nuova intrapresa dal suo discepolo Claude Nicolas Ledoux. Fu il primo teorizzatore della cosiddetta \"Architecture terrible\".\nTra i suoi scritti:\nDei suoi progetti sopravvive solo la \"Place d'Armes\" a Metz (1762-65), seppure ampiamente rimaneggiata."}
{"id": "1881964", "revid": "1543377", "url": "https://it.wikipedia.org/wiki?curid=1881964", "title": "Stenosi ipertrofica del piloro", "text": "La stenosi ipertrofica del piloro \u00e8 una malattia gastrointestinale caratterizzata da un restringimento del piloro conseguente a un aumento di volume del tessuto muscolare che lo compone per ipertrofia delle cellule che lo costituiscono.\nEpidemiologia.\nLa malattia \u00e8 pi\u00f9 comune nel sesso maschile, in particolar modo nei maschi primigeniti, che risultano colpiti quattro volte pi\u00f9 spesso degli altri. La malattia \u00e8 spesso presente nei soggetti con antenati ebrei e risulta pi\u00f9 comune nei caucasici (2,4 casi ogni nati) rispetto a ispanici (1,8 casi), neri (0,7 casi) e asiatici (0,6 casi). \u00c8 pi\u00f9 raro nei neonati di razza mista, mentre \u00e8 pi\u00f9 comune nei neonati bianchi con gruppo sanguigno 0 o B. Si presenta soprattutto tra la quarta e la sesta settimana di vita, mentre non si presenta mai, invece, dopo i tre mesi dalla nascita.\nEziologia.\nLe cause precise della malattia non sono note, ma si ipotizza una genesi multifattoriale con una componente genetica. Uno studio clinico del 2012 ha ipotizzato che l'allattamento artificiale possa essere correlato a una maggiore incidenza della malattia. La somministrazione di eritromicina al neonato, soprattutto nelle prime due settimane di vita, \u00e8 correlata a un maggior rischio di sviluppo della malattia.\nClinica.\nRisultando ridotto il lume del canale che connette lo stomaco al duodeno, si osserva un'ostruzione allo svuotamento gastrico con conseguenti disidratazione, vomito continuo senza presenza di bile, alcalosi e ipocloremia. Il neonato va incontro a vomito a getto dopo ogni pasto, risultando quindi affamato e dimostrando un rapido calo ponderale.\nTrattamento.\nLa terapia \u00e8 solitamente chirurgica e consiste nella resezione della muscolatura ipertrofica del piloro."}
{"id": "1881965", "revid": "262457", "url": "https://it.wikipedia.org/wiki?curid=1881965", "title": "Eny\u016b santai", "text": ""}
{"id": "1881970", "revid": "547034", "url": "https://it.wikipedia.org/wiki?curid=1881970", "title": "Buonavoglia", "text": "Col termine buonavoglia (plurale: \"buonevoglie\") s'intendevano quegli uomini che, a pagamento, si arruolavano nelle marinerie italiane medievali (specialmente della Serenissima e della Superba) al fine di garantire un'adeguata propulsione alle imbarcazioni a remi (galee).\nAnche le buonevoglie (come i galeotti) erano incatenati al remo ma, al contrario dei forzati, in momenti di pericolo essi erano di norma liberati dai ceppi per evitarne la morte in caso d'affondamento della nave; si usava anche fornirli di armi per il combattimento ravvicinato col nemico.\nAd essi, in caso di azione ben condotta, potevano essere concessi premi in denaro.\nCollegamenti esterni.\nRicostruzione della vita a bordo di una galea (Museo del Mare - Genova). Filmato"}
{"id": "1881975", "revid": "767487", "url": "https://it.wikipedia.org/wiki?curid=1881975", "title": "La via della droga", "text": "La via della droga \u00e8 un film del 1977 diretto da Enzo G. Castellari.\nTrama.\nMike Hamilton, il capo dell\"'International Narcotic Bureau\" di Roma, convinto che il traffico internazionale di droga abbia il suo centro di smistamento nella capitale italiana, decide di inserire un proprio agente, Fabio, nelle file dell'organizzazione malavitosa.\nFabio, giunto a Fiumicino da Hong Kong con un quantitativo di droga, si fa scoprire e arrestare. In tal modo riesce a prendere contatto con Gillo e Vera, pi\u00f9 vittime che criminali della droga, e, per loro mezzo, prende contatto con gli uomini di un boss, Le Roy, capo di una organizzazione statunitense che, nascosta dietro il paravento di un istituto farmaceutico, da Roma distribuisce la merce trattata in un laboratorio clandestino.\nPer quanto seguito costantemente a distanza da Mike, Fabio non ha la vita facile tanto per la diffidenza degli uomini con cui deve trattare, sia per il fatto che la polizia comune, tenuta per prudenza all'oscuro dell'operazione, lo attacca pi\u00f9 volte. Per conquistarsi la fiducia di Le Roy il coraggioso agente \u00e8 costretto a fungere da corriere. Alla fine, quando ha nelle mani le chiavi del mistero, verr\u00e0 anche scoperto dai criminali contro i quali sar\u00e0 costretto a battersi da solo.\nColonna sonora.\nLa colonna sonora \u00e8 stata curata dal gruppo progressive rock italiano \"Goblin\".\nDistribuzione.\nDistribuito nei cinema italiani il 13 agosto 1977, \"La via della droga\" ha incassato complessivamente 1.308.550.110 di lire dell'epoca."}
{"id": "1881977", "revid": "729019", "url": "https://it.wikipedia.org/wiki?curid=1881977", "title": "Stazione di Cividale", "text": "La stazione di Cividale \u00e8 la stazione ferroviaria di testa della linea regionale Udine\u2013Cividale.\n\u00c8 gestita dalla Societ\u00e0 Ferrovie Udine-Cividale (FUC).\nStoria.\nLa stazione fu inaugurata il 24 giugno 1886 assieme alla linea proveniente da Udine.\nHa seguito le vicende della linea ferroviaria: fu esercita dalla Societ\u00e0 Veneta e dalle sue controllate fino al 1986, quando pass\u00f2 alla \"Gestione commissariale governativa delle Ferrovie Venete - Ferrovia Udine Cividale\". Tra il 2001 e il 2005 \u00e8 stata gestita provvisoriamente da Ferrovie Venete e da Sistemi Territoriali fino a quando non \u00e8 stata rilevata dalla societ\u00e0 regionale creata appositamente per l'esercizio della linea: la \"Societ\u00e0 Ferrovie Udine-Cividale Srl\".\nIl 4 marzo 2008 \u00e8 stato dismesso l'impianto originario per favorire il riassetto urbanistico dell'area dell'Italcementi. La nuova stazione \u00e8 posta a circa centro metri pi\u00f9 ad ovest della precedente ed \u00e8 stata costruita assieme all'autostazione, per favorire l'interscambio tra servizi ferroviari e autobus.\nStrutture e impianti.\nStazione originaria.\nIl piazzale dell'impianto originario era dotato di due binari per il servizio passeggeri ed altri quattro per quello merci e di trazione. Oltre al fabbricato viaggiatori e allo scalo merci con annesso magazzino erano presenti anche una rimessa locomotive, una torre dell'acqua, la carbonaia e il magazzino per l'armamento.\nStazione del 2008.\nLa nuova stazione \u00e8 dotata, al suo interno, del servizio di biglietteria e sala d'aspetto, inoltre al primo piano \u00e8 presente uno spazio multifunzionale.\nNel piazzale esterno \u00e8 presente l'autostazione coperta da una tettoia.\nServizi.\nLa stazione dispone dei seguenti servizi:\nMovimento.\nNella stazione fanno capolinea tutti i treni regionali FUC che circolano sulla linea ferroviaria Udine\u2013Cividale."}
{"id": "1881979", "revid": "767487", "url": "https://it.wikipedia.org/wiki?curid=1881979", "title": "Sensivit\u00e0", "text": "Sensivit\u00e0 \u00e8 un film del 1979 diretto da Enzo G. Castellari. La pellicola \u00e8 stata ridistribuita negli anni 80 dalla Video Kineo, in una versione differente da quella originale e con il titolo di Kyra - La signora del lago.\nTrama.\nIn un paesello si stanno verificando molte morti misteriose; vengono ritrovati i cadaveri di alcuni ragazzi che, poco prima di morire, avevano avuto un rapporto sessuale con Lilian, una studentessa ritornata in paese dopo anni di assenza. La ragazza scopre una verit\u00e0 rimasta celata troppo a lungo: in paese vive anche Lilith, la sorella che non ha mai conosciuto e la loro contemporanea presenza nel paese ha provocato il risveglio dello spirito di Kira, una divinit\u00e0, nonch\u00e9 loro antenata. Ma Lilith, costretta a vivere in tutti questi anni come una derelitta, covando rancore ed invidia nei confronti della sorella, non \u00e8 per nulla felice del suo ritorno a casa e la aggredisce, dando vita ad uno scontro in cui finiscono con l'uccidersi a vicenda.\nEdizione home video.\nIl film, diretto da Enzo G. Castellari, venne distribuito senza successo a partire dal 28 settembre 1979; i suoi diritti vennero acquistati negli anni 80 dalla \"Video Kineo\", che intendeva mettere in commercio una nuova edizione del film, apportando per\u00f2 notevoli cambiamenti. Vennero girate ex novo da Alfonso Brescia delle scene, utilizzando una controfigura che sostituisse Leonora Fani, vennero tagliate alcune sequenze della versione originale, venne effettuato un rimontaggio che stravolse l'intreccio della vicenda. La nuova versione, intitolata \"Kira - La signora del lago\", risulta perci\u00f2 notevolmente differente da quella originale di Castellari, tuttora introvabile."}
{"id": "1881986", "revid": "287204", "url": "https://it.wikipedia.org/wiki?curid=1881986", "title": "Tullio Rossi", "text": "Professionista dal 1973 al 1978, vinse una tappa al Giro d'Italia 1973 e indoss\u00f2 la maglia a pois al Tour de France 1977.\nCarriera.\nInizi\u00f2 la sua carriera di ciclista nel 1968 con la \"Giornalai di Roma\". Ottenne subito risultati che gli permisero in breve tempo di passare professionista con la Dreherforte; successivamente pass\u00f2 alla \"Presutti Notari\", alla \u201cFurzi\u201d nel 1976, e infine alla Bianchi."}
{"id": "1881987", "revid": "599013", "url": "https://it.wikipedia.org/wiki?curid=1881987", "title": "Monte Porale", "text": "Il Monte Porale \u00e8 un monte posto tra la valle Scrivia e la val Lemme tra i comuni di Voltaggio (AL) e Ronco Scrivia (GE). Sul monte si trova una cappelletta.\nIl parco eolico.\nL'Enel e la Fera s.r.l. hanno in progetto di costruire un parco eolico di 11 torri alte 55 metri (7 nel comune di Voltaggio e 4 nel comune di Ronco Scrivia) con tre pale ciascuna e un diametro di 52 metri e una velocit\u00e0 tra i 15 e i 30 giri al minuto. La costruzione del parco eolico \u00e8 fortemente osteggiata a Ronco Scrivia dove si \u00e8 gi\u00e0 costituito un comitato contro il parco eolico mentre la provincia di Alessandria ha gi\u00e0 concluso le procedure burocratiche. Sulla centrale eolica \u00e8 stata anche presentata un'interrogazione parlamentare dal parte dei deputati dei radicale Bruno Mellano e del Pd Livia Turco. Inoltre a Ronco Scrivia \u00e8 stata istituita una commissione ambiente che ha dato parere favorevole. La Fera s.r.l. ha gi\u00e0 costruito impianti a Calice Ligure e Stella in provincia di Savona.\nStoria.\nIn antichit\u00e0 dal monte Porale passava la Via Postumia Anteriore collegando il passo della Bocchetta con Rigoroso e quindi con la fiorente citt\u00e0 romana di Libarna."}
{"id": "1881988", "revid": "729019", "url": "https://it.wikipedia.org/wiki?curid=1881988", "title": "Stazione di Pinzano", "text": "La stazione di Pinzano \u00e8 una stazione ferroviaria, a servizio del comune di Pinzano al Tagliamento, capolinea delle linee per Sacile e per Gemona; quest'ultima proseguiva in passato fino a Casarsa.\nStoria.\nLa stazione venne inaugurata nel 16 gennaio 1912 quando venne aperto il tratto ferroviario che la collegava a Spilimbergo provenendo da Casarsa. Il 1\u00ba novembre 1914 la stazione venne collegata con quella di Gemona, completando cos\u00ec l'intera linea ferroviaria Gemona del Friuli-Casarsa. Solo il 28 ottobre 1930 la stazione viene collegata a quella di Sacile completando il tratto ferroviario Sacile-Pinzano. Nel 1967 viene dismesso il tratto che collega Pinzano a Casarsa, mantenendo per\u00f2 in esercizio i tratti ferroviari che la collegavano a Sacile e Gemona. La stazione possedeva anche uno scalo merci di medie dimensioni, che viene per\u00f2 chiuso nello stesso periodo. La stazione ha avuto una grande importanza durante le guerre mondiali, ed era un punto strategico nevralgico per i nazisti nella seconda guerra mondiale, infatti molti treni con prigionieri di guerra diretti in Germania ed in Polonia, transitavano o si fermavano alla stazione di Pinzano in quanto il paese era occupato da truppe naziste stabili.\nEx fermata presso il tempio Ossario.\nSempre durante la seconda guerra mondiale, nei pressi dell'area militare dell'Ossario di Pinzano, era stata istituita una fermata provvisoria in un casello (dato che la ferrovia passa a poche decine di metri) destinata al carico e scarico di rifornimenti indirizzati alle truppe naziste, al carico di prigionieri di guerra (partigiani di Pinzano) e per facilitare l'arrivo e la partenza dei militari. La fermata si trovava in una piccola scarpata, subito dopo la galleria che la divide con la Stazione di Pinzano, in direzione Gemona. Mediante una scalinata, si raggiungeva il casello della stazione (ancora presente). Vicino alla stessa, fu costruita una piccola tettoia in cemento, ancora visibile.\nLa sospensione del 2012 e la riattivazione.\nIn seguito alla sospensione della linea ferroviaria avvenuta nel 2012 a causa di una frana a Meduno, la stazione venne chiusa ed abbandonata dal personale delle FS, risultando in un progressivo abbandono dell'area.\nNel 2017, con la riattivazione del servizio di linea tra Sacile e Maniago, vennero svolti dei lavori per ripristinare gli impianti di controllo in quanto presso la stazione ha sede il DCO, ovvero la centrale che regola la circolazione sull'intera linea ferroviaria. \nCon l'avvio del servizio turistico da parte di Fondazione FS nel 2018, vennero svolti diversi lavori per ridare decoro alla stazione, la quale \u00e8 stata imbiancata esternamente, il tetto \u00e8 stato rifatto, sono stati installati nuovi impianti di illuminazione e nuova segnaletica e i marciapiedi sono stati asfaltati.\nStrutture e impianti.\nLa stazione ha al suo interno il servizio di biglietteria automatica e a sportello, nella sala d'attesa della stazione.\nIl piazzale, un tempo dotato di 5 binari, \u00e8 stato ridimensionato nei primi anni 90. \nAttualmente la stazione dispone di due binari:\nPinzano, se non si contano i capolinea, \u00e8 l'unica stazione delle linee per Sacile e per Gemona presenziata da personale delle FS, in quanto proprio presso questa stazione ha sede il DCO che regola la circolazione.\nSia in direzione Sacile che in direzione Gemona del Friuli, la stazione termina con delle gallerie. Al binario 3, \u00e8 posto un passaggio, che un tempo conduceva alla stazione di pompaggio dell'acqua per i treni a vapore, tramite il quale \u00e8 possibile raggiungere il fiume Tagliamento, frequentato d'estate da numerosi turisti.\nMovimento.\nIl servizio passeggeri regionale era svolto da Trenitalia lungo la relazione Sacile-Pinzano-Gemona. Dal luglio 2012 il servizio ferroviario \u00e8 sostituito da autocorse. \nIn attesa della riattivazione del servizio di linea, la stazione \u00e8 servita esclusivamente da convogli turistici e storici della Fondazione FS durante la stagione estiva.\nServizi.\nLa stazione dispone dei seguenti servizi:\nInterscambi.\nAll'esterno della stazione fermano le linee sostitutive per Gemona del Friuli e Maniago, dove sono possibili coincidenze con i treni per Sacile. \nPresso il centro di Pinzano, a 500 metri, fermano le linee SAF per San Daniele del Friuli e Udine ed ATAP per Spilimbergo e la Val d'Arzino.\nLa stazione offre i seguenti interscambi:"}
{"id": "1881991", "revid": "729019", "url": "https://it.wikipedia.org/wiki?curid=1881991", "title": "Eutelsat 12 West A", "text": "Eutelsat 12 West A \"(precedentemente chiamato Atlantic Bird 1)\", \u00e8 un satellite televisivo del gruppo Eutelsat Communications (Organizzazione Europea di Satelliti per Telecomunicazioni), con sede a Parigi.\nStoria.\nA partire dal 1\u00ba marzo 2012 il gruppo ha adottato una nuova denominazione dell'intera flotta satellitare, tutti i satelliti del gruppo hanno assunto il nome \"Eutelsat\" associato alla propria posizione orbitale e ad una lettera che sta ad indicare l'ordine di arrivo in quella posizione, il satellite Atlantic Bird 1 \u00e8 diventato quindi Eutelsat 12 West A.\nRicezione.\nLa ricezione del satellite \u00e8 possibile in Europa, Nordamerica e Sudamerica. La trasmissione avviene in banda Ku."}
{"id": "1881995", "revid": "1543377", "url": "https://it.wikipedia.org/wiki?curid=1881995", "title": "Val Vibrata", "text": "La Val Vibrata \u00e8 una valle italiana in provincia di Teramo, nella regione Abruzzo.\nGeografia fisica.\nLa valle ricopre una superficie di 270,73\u00a0km\u00b2 ed \u00e8 situata nella estrema area settentrionale dell'Abruzzo. Si estende lungo una vallata percorsa dal torrente Vibrata fino al confine con la regione Marche. Oltre che dal Vibrata \u00e8 attraversata anche dai fiumi Salinello e Tronto confinando con le rispettive valli che prendono il nome da due corsi d'acqua, quali: Valle del Salinello e Valle del Tronto.\nIl suo territorio ha caratteristiche principalmente collinari alternate a zone pianeggianti che risultano punteggiate da numerosi piccoli centri. Le localit\u00e0 balneari sull'Adriatico: Tortoreto, Alba Adriatica e Martinsicuro hanno avuto il riconoscimento della Bandiera Blu nell'anno 2012.\nLa classificazione sismica varia per zona. Sul litorale \u00e8 una \"zona 3\", al centro \u00e8 \"zona 2\".\nAmministrazione.\nI dodici comuni che rientrano nel territorio della Val Vibrata fanno parte unione dei comuni Citt\u00e0 Territorio-Val Vibrata. \nClima e temperatura.\nIl clima della Val Vibrata varia a seconda delle caratteristiche delle diverse zone, ma in generale lo si pu\u00f2 considerare di tipo mediterraneo nell'area costiera e nell'immediato entroterra, e submontano e montano nelle aree pi\u00f9 elevate. L'indice di precipitazioni aumenta a partire dall'area litoranea, dove non si superano i 700\u00a0mm circa, verso l'entroterra, dove si oltrepassa il metro.\nLa tabella sottostante indica la media trentennale, dal 1961 al 1990, delle temperature nel territorio a centro valle, che oscillano tra i 6-7 gradi di gennaio e i 24-25 di luglio-agosto.\nStoria.\nDiverse testimonianze comprovano che la valle ha ospitato insediamenti umani gi\u00e0 dalla preistoria come il ritrovamento di pietre lavorate del neolitico nella Grotta di Sant'Angelo a Ripe.\nDalla nascita del Regno Normanno fino al termine del periodo Borbonico, la valle ha rappresentato l'estremo nord dell'Italia meridionale ed il suo territorio \u00e8 stato per lungo tempo conteso tra il Regno delle due Sicilie e lo Stato Pontificio. Soprattutto Nereto ed Ancarano furono per molti anni esclusi dal territorio abruzzese, cadendo rispettivamente nei feudi del senato ascolano e del Vescovo di Ascoli.\nToponimo.\nVi sono varie ipotesi sull'origine del toponimo Val Vibrata. Secondo alcuni, Vibrata deriva da \u00ab\"biberata\"\u00bb, termine che sta a indicare una terra irrigua. Secondo altri dalla parola \u00ab\"Ubrata\"\u00bb, cos\u00ec come \u00e8 chiamato in dialetto locale il torrente, riferita alla temporanea presenza del popolo Umbro nella valle.\nMonumenti e luoghi d'interesse.\nNella Val Vibrata vi sono numerosi centri di interesse storico-artistico, tra i pi\u00f9 noti e rappresentativi del territorio: \nCase di terra.\nLe case di terra sono antiche abitazioni caratteristiche della Val Vibrata come anche di altre zone dell'Abruzzo, in uso fino agli anni sessanta, costituite da \"massoni\", cio\u00e8 grandi zolle ricavate da un impasto di paglia e fieno, e prive o quasi di fondamenta.\nSono definite localmente col termine dialettale \"pinciare\" ed \u00e8 possibile osservarne alcune percorrendo l'itinerario (per trekking, mountain bike e cavallo) denominato \"Via delle Pinciare\".\nDialetto.\nLa Val Vibrata rappresenta insieme al piceno, dal punto di vista linguistico quell'area di transizione tra i dialetti marchigiani e i dialetti abruzzesi. Nei comuni truentini della Valle, quindi quelli confinanti con la regione Marche, sono presenti dialetti di tipo aso-truentino, comunemente detti \"dialetti piceni\". In questi dialetti l'influenza marchigiana \u00e8 maggiore, anche a causa della notevole vicinanza con le principali citt\u00e0 picene (Ascoli Piceno, San Benedetto del Tronto), tanto che in queste localit\u00e0, \u00e8 presente un italiano regionale analogo a quello ascolano-sambenedettese, in maniera particolare tra le popolazioni pi\u00f9 giovani. Nella restante parte del territorio vibratano sono parlati dialetti appartenenti all'area abruzzese adriatica o teramana. In questi comuni l'italiano regionale \u00e8 pi\u00f9 simile al teramano, pur differendo da esso in alcuni tratti. Le influenze marchigiane nei dialetti vibratiani permangono tuttavia nell'intera vallata. Ne \u00e8 un esempio l'apocope dei finali di parola in \"-ne\", \"-no\" e \"-ni (dom\u00e0\" per \"domani\", \"c\u00e0\" per \"cane\"), fenomeno tipicamente marchigiano, presente anche nella Val Vibrata.\nSport.\nGli sport pi\u00f9 praticati sono il beach soccer, karting, pallavolo, calcio e il resto degli sport da spiaggia.\nSport di squadra.\nCalcio.\nQuesto \u00e8 l'elenco delle principali squadre di calcio della Valle:\nPallavolo.\nQuesto \u00e8 l'elenco delle principali squadra di pallavolo della Valle:\nBasket.\nQuesto \u00e8 l'elenco delle principali squadre di pallacanestro della Valle:\nInfrastrutture e trasporti.\nIl Corridoio Verde Adriatico.\nIl Corridoio Verde Adriatico in Val Vibrata nasce nel territorio di Martinsicuro e, attraversando anche Alba Adriatica, arriva fino al ponte ciclopedonale che unisce Tortoreto e Giulianova.\nSpesso si restringe verso la spiaggia, al venire di pinete o parchi. Durante il percorso presenta diverse caratteristiche, ad esempio la suddivisione tra pista ciclabile e zona pedonale, l'unione di queste due, il cambiamento di suolo percorribile in bicicletta."}
{"id": "1881996", "revid": "292361", "url": "https://it.wikipedia.org/wiki?curid=1881996", "title": "Stazione di Conegliano", "text": "La stazione di Conegliano \u00e8 la stazione ferroviaria dell'omonimo comune, posta lungo la linea ferroviaria Venezia - Udine e capolinea della ferrovia Ponte nelle Alpi-Conegliano.\nStoria.\nLa stazione fu aperta all'esercizio il 1\u00ba maggio 1855 assieme al tronco Treviso Centrale \u2013 Pordenone.\nStrutture e impianti.\nOltre ai binari passanti, dispone di un tronchino denominato \"Binario 1 giardino\", attivato a servizio della linea per Belluno. Dall'attivazione dell'elettrificazione su quest'ultima tratta, tale binario risulta per\u00f2 inutilizzato in quanto non \u00e8 dotato di linea aerea di alimentazione. \nLa stazione \u00e8 dotata, al suo interno, del servizio di biglietteria, biglietteria automatica, sala d'aspetto, bar, edicola, wc e zona snacks.\nLa circolazione ferroviaria \u00e8 gestita con un ACC (Apparato Centrale Computerizzato), telecomandabile dal DCO di Mestre.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate; in particolare, vi fermano tutti i treni regionali e regionali veloci della relazione Venezia-Udine-Trieste, e funge da capolinea per i treni della linea Belluno-Conegliano. Inoltre \u00e8 servita da collegamenti a lunga percorrenza operati anch'essi da Trenitalia: due coppie di Frecciarossa da e per Milano, una coppia di Frecciarossa e di treni notturni da e per Roma. Infine, vi fermano i treni Nightjet delle Ferrovie Federali Austriache da e per Vienna e Monaco di Baviera. Da ottobre del 2019 \u00e8 inoltre servita da una coppia di treni Italo AV in servizio tra Udine e Roma.\nServizi.\nLa stazione, classificata da RFI nella categoria \"silver\", dispone dei seguenti servizi:\nInterscambi.\nLa stazione dispone di un'area di fermata per gli autobus e per i taxi appena al di fuori di essa lungo la via XXI Aprile ed inoltre \u00e8 collegata all'omonima autostazione accessibile direttamente dai binari."}
{"id": "1882001", "revid": "113757", "url": "https://it.wikipedia.org/wiki?curid=1882001", "title": "Via Postumia anteriore", "text": ""}
{"id": "1882002", "revid": "1543377", "url": "https://it.wikipedia.org/wiki?curid=1882002", "title": "IIHF Federation Cup", "text": "La IIHF Federation Cup (pi\u00f9 nota semplicemente come Federation Cup) \u00e8 stata la seconda competizione europea per squadre di club di hockey su ghiaccio, accanto alla Coppa dei Campioni, nelle stagioni 1994-95 e 1995-96. Verr\u00e0 poi sostituita dalla Continental Cup nel 1997.\nStagione 1994-95.\nLa prima edizione della Federation Cup vide come protagoniste perlopi\u00f9 squadre provenienti dall'Europa dell'Est e dai Balcani. Difficolt\u00e0 politiche si ebbero quando la squadra croata KHL Medve\u0161\u010dak Zagabria si qualific\u00f2 per il girone finale che si tenne a Lubiana, cui, perdipi\u00f9, era qualificata anche una squadra jugoslava, l'HK Partizan Belgrado: la Guerra d'indipendenza croata non era all'epoca ancora terminata.\nStagione 1995-96.\nPer la stagione 1995-96 furono coinvolte anche squadre dell'Europa occidentale. Il girone finale si svolse a Tren\u010d\u00edn, Slovacchia, e se lo aggiudic\u00f2 la compagine italiana AS Mastini Varese Hockey, non senza sorpresa, vista la provenienza da paesi con una maggiore tradizione (Repubblica Ceca nel girone preliminare, Russia e Slovacchia in quello finale) delle squadre affrontate."}
{"id": "1882003", "revid": "16758", "url": "https://it.wikipedia.org/wiki?curid=1882003", "title": "Federation Cup (hockey su ghiaccio)", "text": ""}
{"id": "1882005", "revid": "113757", "url": "https://it.wikipedia.org/wiki?curid=1882005", "title": "Via Postumia Anteriore", "text": ""}
{"id": "1882016", "revid": "28402", "url": "https://it.wikipedia.org/wiki?curid=1882016", "title": "Gruppo protettore", "text": ""}
{"id": "1882019", "revid": "287204", "url": "https://it.wikipedia.org/wiki?curid=1882019", "title": "Episodi di Mai dire s\u00ec (prima stagione)", "text": "La prima stagione della serie televisiva \"Mai dire s\u00ec\" \u00e8 andata in onda per la prima volta negli Stati Uniti d'America dal 1\u00ba ottobre 1982 al 12 aprile 1983 sulla NBC. In Italia, \u00e8 stata trasmessa in prima visione da Rete 4 nel 1984."}
{"id": "1882026", "revid": "124114944", "url": "https://it.wikipedia.org/wiki?curid=1882026", "title": "Graham Dorrans", "text": "Statistiche.\nPresenze e reti nei club.\n\"Statistiche aggiornate al 30 maggio 2019.\""}
{"id": "1882027", "revid": "6340", "url": "https://it.wikipedia.org/wiki?curid=1882027", "title": "Rodolfo il Magro", "text": ""}
{"id": "1882028", "revid": "6340", "url": "https://it.wikipedia.org/wiki?curid=1882028", "title": "Rodolfo il magro", "text": ""}
{"id": "1882029", "revid": "599013", "url": "https://it.wikipedia.org/wiki?curid=1882029", "title": "Bruno De Lazzari", "text": "Carriera.\nCresce calcisticamente nel Dolo e nella Mestrina per passare in Serie A con la nel 1942 e con la quale esordisce nella massima serie il 4 ottobre dello stesso anno a Trieste contro la Lazio.\nBloccato dalla guerra torna a Mestre prima per disputare il campionato di guerra nel 1944, poi in Serie C nel 1945 ed in Serie B nel 1946. Lo nota Paolo Mazza che lo porta a Ferrara alla SPAL nel 1947.\nIn un campionato gioca titolare e segna 14 reti in Serie B.\nNel 1949 verr\u00e0 ceduto al Verona restando con gli scaligeri, in Serie B, sino al 1951 dove giocher\u00e0 accanto ai futuri spallini Aulo Gelio Lucchi e Sergio Sega.\nPasser\u00e0 successivamente al Brescia allenato da Luigi Bonizzoni e dove giocher\u00e0 accanto a Ferruccio Valcareggi.\nNel 1952 andr\u00e0 al per poi tornare, nel 1953, vicino a casa e concludere con il calcio in squadre minori della provincia di Venezia.\nIn carriera ha totalizzato complessivamente 15 presenze e 3 reti in Serie A."}
{"id": "1882036", "revid": "287204", "url": "https://it.wikipedia.org/wiki?curid=1882036", "title": "Yuanrong sandi", "text": ""}
{"id": "1882043", "revid": "287204", "url": "https://it.wikipedia.org/wiki?curid=1882043", "title": "Zhiyi", "text": ""}
{"id": "1882045", "revid": "287204", "url": "https://it.wikipedia.org/wiki?curid=1882045", "title": "Halfdan", "text": ""}
{"id": "1882047", "revid": "110157", "url": "https://it.wikipedia.org/wiki?curid=1882047", "title": "Logica (azienda)", "text": "Logica \u00e8 stata un'azienda britannica che si occupava di Information and Communication Technology. Era quotata al London Stock Exchange ed all'Euronext di Amsterdam ed era membro dell'indice azionario FTSE 250. La compagnia ha 38.740 dipendenti in 36 nazioni. Nel 2007 ha realizzato un giro d'affari di 3 miliardi di \u00a3 (6 miliardi di $, 3,9 miliardi di \u20ac). Nel 2012 \u00e8 stata acquisita dalla canadese CGI Group\nStoria.\nLogica \u00e8 stata fondata nel 1969 da Len Taylor, Philip Hughes and Pat Coen con supporto finanziario della Planning Research Corporation statunitense. La fondazione della compagnia coincide approssimativamente con la nascita dei primi mini computer. La maggior parte dei progetti sono stati intrapresi sfruttando la flessibilit\u00e0 e la potenza di quelle macchine.\nProgetti importanti sono stati:"}
{"id": "1882052", "revid": "59976", "url": "https://it.wikipedia.org/wiki?curid=1882052", "title": "LogicaCMG", "text": ""}
{"id": "1882054", "revid": "76963", "url": "https://it.wikipedia.org/wiki?curid=1882054", "title": "Luciano Martino", "text": "Biografia.\nHa prodotto oltre 100 film, principalmente tra gli anni sessanta e gli anni ottanta, quasi tutti appartenenti al filone del cosiddetto cinema di genere, molti dei quali in collaborazione con Mino Loy. \nInizi\u00f2 con la parodia di alcuni film peplum, come \"I giganti di Roma\", poi si dedic\u00f2 agli spaghetti western. In seguito lanci\u00f2 il filone della commedia sexy degli anni settanta, facendo lavorare attrici come Edwige Fenech, con la quale ebbe anche una lunga relazione sentimentale.\nMalato da tempo, il 14 agosto 2013 venne colpito da un edema polmonare a Malindi, in Kenya, dove amava trascorrere le vacanze e mor\u00ec durante il volo verso Nairobi a 79 anni.\nEra fratello del regista Sergio Martino, nonch\u00e9 nipote del regista Gennaro Righelli e dell'attrice Maria Mauro."}
{"id": "1882056", "revid": "599013", "url": "https://it.wikipedia.org/wiki?curid=1882056", "title": "Chris Gunter", "text": "Con 106 apparizioni \u00e8 il calciatore pi\u00f9 presente nella storia della nazionale gallese.\nCaratteristiche tecniche.\nDi ruolo terzino destro, sa adattarsi a giocare anche sull'altra fascia.\nCarriera.\nClub.\nDopo gli inizi al Cardiff City, il 24 dicembre 2007 viene acquistato dal . Esordisce con gli \"Spurs\" il 15 gennaio 2008 contro il Reading nel terzo turno di FA Cup. Quindici giorni dopo esordisce in Premier League contro l'Everton (0-0 il finale). Lascia il terreno di gioco al 62' sostituito da Kevin-Prince Boateng.\nIl 18 settembre 2008 esordisce nelle competizioni europee contro il Wisla Cracovia, incontro valido per il primo turno di Coppa UEFA.\nNon riuscendo a trovare spazio in prima squadra, il 12 marzo 2009 passa in prestito al , societ\u00e0 militante in Championship. Esordisce con i \"Forest\" due giorni dopo contro il Burnley. Il 20 luglio il Nottingham acquista il giocatore a titolo definitivo in cambio di 1.75 milioni di sterline, tesserando il gallese per quattro stagioni.\nIl 17 luglio 2012 il Reading (squadra neopromossa in Premier League) ne annuncia l'ingaggio. Giocher\u00e0 20 partite nella massima serie inglese con il club che retroceder\u00e0 a fine anno.\nNazionale.\nIl 16 maggio 2006 esordisce con l'Under-21 in un'amichevole vinta 1-0 contro il Cipro, diventando - all'et\u00e0 di 16 anni e 299 giorni - il calciatore pi\u00f9 giovane ad aver indossato la maglia della massima rappresentativa giovanile gallese. Il record verr\u00e0 poi successivamente superato da Aaron Ramsey.\nEsordisce in nazionale maggiore il 26 maggio 2007 (circa due mesi prima di diventare maggiorenne) contro la Nuova Zelanda dal primo minuto, venendo sostituito nell'intervallo da Steve Evans. Viene convocato per gli Europei 2016 in Francia. Esordisce nella competizione l'11 giugno contro la Slovacchia.\nIl 16 novembre 2018, nella sfida persa per 2-1 in casa contro la Danimarca, ha pareggiato il record di presenze nella storia del Galles di Neville Southall; record che verr\u00e0 poi superato da Gunter 4 giorni dopo in occasione dell'amichevole contro l'Albania. Il 27 marzo 2021 invece raggiunge (sempre in amichevole) quota 100 presenze in nazionale maggiore, diventando il primo gallese nella storia a riuscirci.\nStatistiche.\nPresenze e reti nei club.\n\"Statistiche aggiornate al 20 giugno 2021.\""}
{"id": "1882063", "revid": "63756", "url": "https://it.wikipedia.org/wiki?curid=1882063", "title": "Grande sala del popolo", "text": ""}
{"id": "1882068", "revid": "599013", "url": "https://it.wikipedia.org/wiki?curid=1882068", "title": "Dorian Dervite", "text": "Carriera.\nNazionale.\nIl 5 settembre 2009 ha giocato con la Nazionale francese Under-21 la partita di qualificazione al campionato europeo di calcio Under-21 2011 contro i pari et\u00e0 della (1-3 il risultato)."}
{"id": "1882075", "revid": "124123", "url": "https://it.wikipedia.org/wiki?curid=1882075", "title": "Nicomede I", "text": "Succeduto al padre nel 279 a.C. circa, anno in cui chiam\u00f2 i Galati per fondare con il loro appoggio il regno di Bitinia, dovette contrastare le mire del fratello Zipoite II, che sconfisse nel 278 a.C. e di Antioco I Sotere, re di Siria, che minacciava il suo regno. \nFond\u00f2 la capitale Nicomedia e contribu\u00ec al rafforzamento e all'ellenizzazione della Bitinia."}
{"id": "1882077", "revid": "729019", "url": "https://it.wikipedia.org/wiki?curid=1882077", "title": "Tour della Nazionale di rugby a 15 dell'Inghilterra 1975", "text": "Nel 1975 la nazionale inglese di rugby a 15 si reca in tour ufficiale in Australia.\nSi trattava di una squadra giovane, sperimentale, che sub\u00ec sconfitte anche imbarazzanti come quella contro la selezione di \"campagna\" del Nuovo Galles del Sud.\nVi furono anche molti infortuni e molti giocatori vennero richiamati a sostituire i colleghi infortunati.\nTouring Party.\nMediani.\nReplacements\nAvanti.\nReplacements"}
{"id": "1882082", "revid": "83531", "url": "https://it.wikipedia.org/wiki?curid=1882082", "title": "Ramachandra Raya", "text": "Ramachandra Raya era il figlio di Deva Raya I e divenne rajah di Vijayanagara dopo la morte del padre nel 1422. Durante tutto il suo regno non si sono registrati significativi cambiamenti territoriali o particolari eventi significativi. Successivamente, nel corso dello stesso anno, sal\u00ec al trono suo fratello Vira Vijaya Bukka Raya, ma anche lui, similmente a Ramachandra, ebbe un regno troppo breve e povero di eventi degni di nota."}
{"id": "1882084", "revid": "1573940", "url": "https://it.wikipedia.org/wiki?curid=1882084", "title": "Basilica del Murgo", "text": "La basilica del Murgo \u00e8 una fabbrica federiciana mai ultimata che si trova ad Agnone Bagni, a poche centinaia di metri dalla spiaggia.\nStoria.\nL'istituzione fu fondata dai religiosi dell'Ordine cistercense della vicina abbazia di Santa Maria di Roccaradia su sollecitazione dello stesso imperatore. \u00c8 possibile datarla al periodo tra il 1220 e il 1224.\nI resti si trovano dentro una propriet\u00e0 privata e nei secoli sono stati parecchio deturpati. Si possono per\u00f2 ancora ammirare gli inizi delle mura spesse circa 2 metri e alte dai 2.5 metri ai 3. \nSono visibili le basi del portone principale, le decorazione delle absidi quadrate (su quello centrale fu costruita una cappella nel 1707), qualche capitello, semi colonne dei costoloni delle crociere delle navatine laterali (era infatti ad impostazione a tre navate), e la porta ogivale del transetto in perfette condizioni.\nLa basilica \u00e8 lunga circa 90 metri e larga 20."}
{"id": "1882092", "revid": "767487", "url": "https://it.wikipedia.org/wiki?curid=1882092", "title": "La ragazza del lago", "text": "La ragazza del lago \u00e8 un film del 2007 diretto da Andrea Molaioli, al suo debutto registico, ispirato al romanzo della scrittrice norvegese Karin Fossum \"Lo sguardo di uno sconosciuto\" (\"Se Deg ikke Tilbake!/Don\u2019t look back\", 1996), ripubblicato poi dopo l'uscita del film con il titolo del film stesso. Il film \u00e8 vincitore di 10 David di Donatello.\nTrama.\nIl commissario Giovanni Sanzio, padre di una ragazza e marito di una donna ricoverata per una grave malattia del sistema nervoso, indaga sull'omicidio di una studentessa giocatrice di hockey, rinvenuta morta e nuda sulle sponde dei laghi di Fusine vicino a Tarvisio in Friuli-Venezia Giulia.\nL'indagine investe le famiglie di un intero villaggio perch\u00e9 la comunit\u00e0 \u00e8 piccola e isolata e quindi il crimine \u00e8 senz'altro maturato in una delle poche famiglie del paese. I potenziali assassini vengono interrogati dal commissario e il cerchio si stringe. Le verit\u00e0 nascoste risulteranno angosciose, tristi e sconcertanti. L'apparente incanto del paese rimarr\u00e0 sospeso nel ritorno del silenzio lungo le rive del lago.\nDistribuzione.\nIl film \u00e8 uscito nelle sale cinematografiche italiane il 14 settembre 2007.\nColonna sonora.\nLa colonna sonora \u00e8 stata realizzata da Teho Teardo. Nei titoli di coda del film vengono indicate le musiche presenti nel film. Dall'album \"Excellent swimmer - Modern Institute\" del 2006 sono state tratte: \"International rustic\", \"Ambientone\" e \"ECM Haircuts\"; dall'album \"Sounds like physical exercise\" del 2006: \"s/nord\"; dall'album \"Giorni rubati\", sempre del 2006: \"Stolen Days\".\nLa colonna sonora del film \u00e8 stata pubblicata da Universal, in contemporanea con l'uscita nelle sale del film."}
{"id": "1882094", "revid": "119810561", "url": "https://it.wikipedia.org/wiki?curid=1882094", "title": "Acipenser ruthenus", "text": "Lo storione sterleto o sterleto (\"Acipenser ruthenus\") \u00e8 un pesce d'acqua dolce appartenente alla famiglia degli storioni (Acipenseridae).\nDistribuzione ed habitat.\nIl suo areale comprende il bacino del fiume Danubio ed i suoi affluenti ed in generale i tributari del Mar Nero, Mar Caspio, del Mar Bianco e del Mar di Kara.\n\u00c8 stato immesso in diversi paesi, spesso con acclimatazione, e si sta allevando anche nel nostro paese. Non \u00e8 escluso il possibile rinvenimento di esemplari nelle nostre acque libere.&lt;br&gt;\nAl contrario di molti suoi congeneri che hanno abitudini anadrome, \u00e8 uno storione residente in acqua dolce e vive di preferenza nei fiumi grandi o grandissimi. Solo nel Mar Caspio settentrionale, alcune popolazioni sono migratrici.\nDescrizione.\n\u00c8 lo storione di minori dimensioni, infatti la media \u00e8 sugli 80\u00a0cm e pu\u00f2 raggiungere dimensioni massime di 125\u00a0cm per un peso di 15\u00a0kg.\nSi differenzia dai congeneri soprattutto per il maggior numero di scudetti ossei laterali, per la cresta ossea che percorre la schiena, per il muso sottile e stretto rivolto all'ins\u00f9, i barbigli lunghi e sfrangiati e le pinne pi\u00f9 grandi, di colore scuro.&lt;br&gt;\nIl dorso \u00e8 di solito color sabbia, il ventre chiaro ma non bianco.\nRiproduzione.\nSi riproduce nelle forti correnti del corso principale in cui vive, cercando zone con fondo ciottoloso e profondit\u00e0 modesta. I giovanili restano alcuni giorni nelle acque basse per poi portarsi negli ambienti pi\u00f9 profondi abitati dagli adulti.\nAlimentazione.\nBasata quasi completamente su larve acquatiche ed, in piccola parte, su pesci.&lt;br&gt;\nD'inverno staziona in profonde buche dove cessa di nutrirsi.\nConservazione.\nLa pesca \u00e8 vietata nel suo areale d'origine, gli sbarramenti dei fiumi limitano le migrazioni riproduttive. \u00c8 anche danneggiato dagli inquinamenti."}
{"id": "1882095", "revid": "124910832", "url": "https://it.wikipedia.org/wiki?curid=1882095", "title": "Mazda 2", "text": "La Mazda 2 \u00e8 un'utilitaria prodotta dal costruttore giapponese Mazda che ha debuttato nel mercato interno nel 2002 e nel resto del mondo nel 2003. Nella gamma Mazda si pone al di sotto della media Mazda 3. \u00c8 stata prodotta in tre differenti generazioni, denominate rispettivamente \"Mazda 2 DY\", \"Mazda 2 DE\" e \"Mazda 2 DJ\". In alcuni mercati, come quello giapponese e asiatico viene venduta con il nome dell'antenata, ossia \"Mazda Demio\". A fine 2021 viene presentata la Mazda 2 Hybrid, rebadge della Toyota Yaris. \nMazda 2 DY (2002-2007).\nAnticipata dalla concept car MX Sport Runabout al salone dell'automobile di Ginevra del 2002, la Mazda 2 prima serie utilizzava una piattaforma condivisa con le Ford Fiesta sesta serie e Ford Fusion, ovvero il pianale Ford B3. Sostitu\u00ec la Mazda 121 e la Mazda Demio. Di quest'ultima in Asia ne mantenne il nome. Fin dal lancio \u00e8 stata apprezzata per la fluidit\u00e0 di marcia e per lo spazio interno, infatti in Giappone giunse alla settima posizione nelle classifiche delle automobili pi\u00f9 vendute. Il tetto alto, le portiere scavate e lo spazio interno di conseguenza ricavato permise di poter ospitare all'interno di questa utilitaria anche cinque adulti senza problemi. La praticit\u00e0 era aumentata dal bagagliaio dalla forma squadrata e spazioso, oltre che dai numerosi portaoggetti dislocati nell'abitacolo e dalla possibilit\u00e0 di abbattere il sedile del passeggero anteriore per permettere di caricare anche oggetti pi\u00f9 lunghi di due metri.\nTutte le Mazda 2 erano equipaggiate con ABS ed EBD, mentre l'ESP era disponibile solo come optional. In Asia era offerta anche con un innovativo sistema di trazione integrale, denominato \"e-4WD\", composto da due motori: il termico classico, che agiva sulle ruote anteriori, ed un motore elettrico di piccole dimensioni e potenza che agiva sulle ruote posteriori quando perdevano aderenza.\nSul mercato questa vettura doveva competere soprattutto con altre utilitarie come Ford Fiesta, Opel Corsa, Renault Clio, Volkswagen Polo e Fiat Punto, oppure anche con le pi\u00f9 simile di filosofia, ossia la Honda Jazz e la Renault Modus\nMotorizzazioni.\nTutti i motori a benzina sono stati a norma Euro 4 fin dal debutto della vettura nella primavera 2003.\nNel corso del 2006, per l'occasione di un lifting, anche il motore diesel si \u00e8 adeguato alla normativa Euro 4.\nMazda 2 DE (2007-2014).\nLa seconda generazione si differenzia molto dalla prima, per via del design che abbandona le linee da \"Boxy-Car\" a favore di tratti pi\u00f9 sportiveggianti, inoltre \u00e8 disponibile anche in versione 3 porte. Il pianale totalmente nuovo utilizza materiali leggeri che permettono alla vettura di perdere del peso complessivo per circa 100\u00a0kg. Questa base sar\u00e0 utilizzata anche dalla Ford Fiesta sesta generazione. La nuova Mazda 2 \u00e8 prodotta ad Hiroshima invece che a Valencia.\nSul mercato la nuova Mazda 2 viene inquadrata per dare l'opportunit\u00e0 alla casa giapponese di avere una vettura pi\u00f9 simile ad altre del segmento B: Ford Fiesta, Fiat Grande Punto, Nissan Micra, Toyota Yaris, Suzuki Swift, Opel Corsa, Renault Clio, Peugeot 206 Plus, Volkswagen Polo e Citro\u00ebn C3.\nQuesto cambiamento porta molte positivit\u00e0 in casa Mazda, la nuova Mazda 2 grazie al suo stile, alle modeste dimensioni che non influiscono sul comfort interno dei passeggeri, all'allestimento di tutto rispetto, alla grande sicurezza che le valgono le 5 stelle Euro NCAP e soprattutto al minor peso che influisce su migliori prestazioni e abbassamento dei consumi la promuove Auto mondiale 2008 e la fregia del secondo posto di Auto dell'anno 2008 dopo la Fiat 500.\nPer il mercato cinese la vettura \u00e8 disponibile in un'inedita versione tre volumi berlina, prodotta nello stabilimento Ford di Nanchino. Le numerose novit\u00e0 introdotte su questa seconda generazione le hanno permesso di aggiudicarsi il prestigioso premio \"Auto Mondiale 2008\".\nDal 2009 \u00e8 stata introdotta la Mazda 2 \"Generation 2009\" ovvero una gamma di allestimenti rinnovata e motorizzazioni riviste sotto il profilo delle emissioni inquinanti.\nAllestimenti.\nLa gamma italiana composta da 4 motorizzazioni \u00e8 articolata su 4 livelli di allestimenti:\nMotorizzazioni.\nMentre la prima serie adottava motorizzazioni differenti per il mercato europeo (propulsori di origine Ford condivisi dalla Fiesta), questa seconda generazione adotta le motorizzazioni prodotte dalla Mazda in Giappone ad eccezione dei turbodiesel di origine Gruppo PSA. La trasmissione automatica e la trazione integrale per ora risultano in vendita solo nei mercati asiatici.\nMazda 2 DJ (2014-).\nAnticipata dalla concept car Hazumi, presentata al Salone dell'automobile di Ginevra del 2014, la nuova versione si differenzia notevolmente dalla precedente. Per quel che riguarda l'aspetto esteriore, aumentano le dimensioni (leggermente pi\u00f9 lunga) e viene adottato anche per il modello di fascia B il cosiddetto \"Kodo Design\" gi\u00e0 implementato sulle vetture pi\u00f9 grandi dalla casa giapponese, col risultato di un frontale aggressivo e coerente al \"family look\" delle altre Mazda in produzione. Per gli interni la casa giapponese ha optato per un visibile aumento di livello rispetto alla versione precedente, inserendo un discreto numero di equipaggiamenti di serie e scegliendo un look allo stesso tempo semplice ma dall'aspetto particolarmente curato: le versioni Exceed, top di gamma, sono ulteriormente rifinite con inserti di pelle sul cruscotto e, a richiesta, sui sedili. Sia la casa produttrice che l'ambiente del settore ha da subito soprannominato la vettura come \"piccola ammiraglia\" per questa caratteristica.\nLa novit\u00e0 principale riguarda tuttavia la motorizzazione: in controtendenza rispetto alla concorrenza, incline a montare sulle vetture utilitarie e di fascia B motori con cilindratura ridotta e mini-turbo (cosiddetto \"downsizing\"), Mazda ha scelto la strada del \"rightsizing\", ovvero un'ottimizzazione e aumento dell'efficienza dei propulsori gi\u00e0 esistenti, con l'utilizzo di un motore con tecnologia \"Skyactive\" a quattro cilindri 1.5 aspirato, comprensivo del sistema start e stop e della frenata rigenerativa. La mancanza di una turbina favorisce la diminuzione dei consumi di carburante ed \u00e8 compensata dal peso della vettura relativamente ridotto rispetto alle concorrenti nel segmento.\nAd ottobre \u00e8 stata eletta auto dell'anno in Giappone. In Italia \u00e8 in vendita dal febbraio 2015, inizialmente solo nella versione benzina. La versione diesel, prevista inizialmente per giugno 2015, \u00e8 in vendita dal febbraio 2016, con il 1.5 da 105 CV, montato anche sulla pi\u00f9 grande Mazda 3. Nel 2020 arriva la versione mild-hybrid omologata Euro6d disponibile sui 1.5 Skyactiv-G da 75 CV e 90 CV, con cambio manuale a 6 rapporti.\nAllestimenti.\nTre gli allestimenti disponibili, tutti 5 porte:\nNella gamma benzina, l'allestimento Essence \u00e8 solo disponibile con la vettura 75 CV, mentre l'Exceed solo per le motorizzazioni da 90 CV e 115 CV La gamma diesel prevede soltanto gli allestimenti Evolve ed Exceed."}
{"id": "1882097", "revid": "767487", "url": "https://it.wikipedia.org/wiki?curid=1882097", "title": "Antonio Barluzzi", "text": "Barluzzi nacque in una famiglia di architetti che da diverse generazioni lavorava per il Vaticano. Dopo essersi laureato in ingegneria all'Universit\u00e0 di Roma La Sapienza, nel 1912 segu\u00ec suo fratello Giulio a Gerusalemme dove questi aveva l'incarico di progettare l'ospedale italiano.\nCon l'inizio della prima guerra mondiale ritorn\u00f2 in Italia, ma nell'ottobre 1917 al seguito di un contingente britannico Antonio e Giulio tornarono a Gerusalemme. Poco dopo ricevette l'incarico di costruire una basilica sul Monte Tabor, fu l'inizio di una serie di progetti di costruzioni e restauri che lo fecero restare in Terra santa fino al 1958, quando a causa di un infarto ritorn\u00f2 in Italia."}
{"id": "1882100", "revid": "281901", "url": "https://it.wikipedia.org/wiki?curid=1882100", "title": "Sterlet", "text": ""}
{"id": "1882101", "revid": "281901", "url": "https://it.wikipedia.org/wiki?curid=1882101", "title": "Sterleto", "text": ""}
{"id": "1882103", "revid": "281901", "url": "https://it.wikipedia.org/wiki?curid=1882103", "title": "Storione sterleto", "text": ""}
{"id": "1882104", "revid": "6340", "url": "https://it.wikipedia.org/wiki?curid=1882104", "title": "Araldo Dente di battaglia", "text": ""}
{"id": "1882112", "revid": "466539", "url": "https://it.wikipedia.org/wiki?curid=1882112", "title": "John Byron", "text": " Venne soprannominato \"Foul-weather Jack\" a causa della sua frequente sfortuna con le condizioni meteorologiche.\nBiografia.\nSecondo figlio del quarto Barone di Byron, entr\u00f2 nella Royal Navy in giovane et\u00e0, accompagnando il Barone Anson durante un viaggio di circumnavigazione come aspirante guardiamarina. La nave di Byron, la \"Wager\", naufrag\u00f2 sulle coste della Patagonia e i sopravvissuti decisero di dividersi in due gruppi, uno sarebbe andato in barca fino a Rio de Janeiro, l'altro, il gruppo di Byron, si sarebbe diretto a nord per incontrare gli spagnoli. Descrisse la sua avventura nel libro \"The Narrative of the Honourable John Byron\", che vendette abbastanza da essere pubblicato in diverse edizioni. Queste esperienze servirono anche a Patrick O'Brian per scrivere il suo libro \"The Unknown Shore\", frutto di un'attenta osservazione delle avventure di Byron.\nRitornato in patria, nel 1760, assunse il comando di uno squadrone inviato a distruggere la fortificazione di Louisbourg. Nel luglio dello stesso anno sconfisse la flottiglia francese inviata per aiutare la Nuova Francia nella battaglia di Restigouche.\nTra il giugno del 1764 e il maggio del 1766 Byron complet\u00f2 il suo viaggio attorno al mondo come capitano della HMS \"Dolphin\". Nel 1765 prese possesso delle Isole Falkland (Crisi delle Isole Falkland) in nome della Gran Bretagna, rischiando di scatenare una guerra con la Spagna poich\u00e9 entrambi i paesi armarono le flotte per affermare il proprio dominio sullo spoglio arcipelago. Durante il viaggio scopr\u00ec le isole di Tuamotu, Tokelau e Nikunau (nelle Isole Gilbert), visitando Tinian nelle Isole Marianne Settentrionali.\nNel 1769 venne nominato governatore di Terranova e comandante in capo della flotta britannica nelle Indie occidentali nel 1778 e nel 1779 durante la guerra d'indipendenza americana. Attacc\u00f2 successivamente invano la flotta francese, ai comandi del conte d'Estaing durante la battaglia di Grenada, nel luglio del 1779.\nFu padre di John \"Mad Jack\" Byron e nonno del poeta George Gordon Byron. Fu anche nonno di George Anson Byron, altro ammiraglio ed esploratore."}
{"id": "1882114", "revid": "33751", "url": "https://it.wikipedia.org/wiki?curid=1882114", "title": "Who Feels Love?", "text": "Who feels love? \u00e8 una canzone del gruppo rock inglese Oasis, scritta dal chitarrista Noel Gallagher, secondo singolo estratto dall'album \"Standing on the Shoulder of Giants\", del 2000.\nGiunse alla posizione numero 4 della classifica britannica dei singoli. Nonostante questo successo, non ricevette nessuna certificazione per le vendite - il primo dopo 11 singoli degli Oasis ad non averne avute.\nIl brano.\nLa canzone \u00e8 l'esempio pi\u00f9 lampante della psichedelia attribuita all'album \"Standing on the Shoulder of Giants\".\nMark Stent \u00e8 stato particolarmente lodato per la sua produzione nel brano, creando un \"trippy\" similie a quello dei Beatles in \"Rain\". Con il suono psichedelico e orientale, la canzone ricorda anche \"Within You Without You\", grande successo di George Harrison, e anche alcuni dei suoi lavori da solista.\nNonostante una buona qualit\u00e0 di produzione, la canzone non fu, tuttavia, accolta molto bene da parte della critica: la rivista \"NME\" scrisse che la produzione \"trionfa su ogni sorta di reale sentimento... pura finta spiritualit\u00e0 Maharishi che neppure Liam pu\u00f2 salvare dal regno dell'autoparodia\".\nIl singolo fu pubblicato nei formati CD, musicassetta, vinile 7\" e vinile 12\"; nel singolo sono contenute altre due tracce: \"One Way Road\", scritta e cantata da Noel Gallagher e ripresa tra l'altro anche da Paul Weller, e \"Helter Skelter\", cover del brano dei Beatles. La versione giapponese del singolo contiene, al posto di \"Helter Skelter\", una versione demo di \"Gas Panic!\".\nQuando Noel fece ascoltare la canzone ai suoi collaboratori, questi gli chiesero se davvero avesse smesso di assumere droghe.\nVideo.\nIl videoclip del brano, che rappresenta una sorta di continuazione di quello realizzato per \"Go Let It Out\", inizia con gli Oasis che scendono da un pullman dopo essere arrivati in un vasto deserto. Il video \u00e8 stato girato in realt\u00e0 nella Death Valley, negli Stati Uniti d'America. In questo deserto si vedono i membri del gruppo vagare a piedi senza alcuna meta, sotto un cielo fiammeggiante. Secondo molti, questo video altro non \u00e8 che un tributo al cinema di Michelangelo Antonioni ed, in particolare, a \"Zabriskie Point\", uno dei capolavori del cineasta italiano."}
{"id": "1882115", "revid": "767487", "url": "https://it.wikipedia.org/wiki?curid=1882115", "title": "Nicomede II", "text": "Figlio di Prusia II, era il quarto discendente della dinastia a cominciare da Nicomede I.\nEra cos\u00ec popolare tra il popolo che il padre lo mand\u00f2 a Roma onde limitarne la sua influenza. Tuttavia anche nella capitale della Repubblica, guadagn\u00f2 favori dal senato romano, costringendo Prusia a spedire un emissario con il segreto ordine di assassinarlo. Ma questi rivel\u00f2 il complotto, persuadendo il principe a ribellarsi contro suo padre.\nSostenuto da Attalo II, re di Pergamo, sconfisse il padre, ordinando poi che fosse messo a morte a Nicomedia, nel 149 a.C. Durante il suo lungo regno, Nicomede sostenne fermamente l'alleanza romana, combattendo contro Aristonico di Pergamo, cercando inoltre di ottenere da Roma il controllo della Frigia, contendendola a Mitridate V, re del Ponto.\nGli succedette suo figlio, Nicomede III.\nNicomede II ha ispirato Corneille per la tragedia \"Nicom\u00e8de\" (1651), liberamente modellata sul suo personaggio e sulle sue vicende."}
{"id": "1882116", "revid": "1522738", "url": "https://it.wikipedia.org/wiki?curid=1882116", "title": "Birgitte Silverbow", "text": ""}
{"id": "1882124", "revid": "123892689", "url": "https://it.wikipedia.org/wiki?curid=1882124", "title": "Man! I Feel like a Woman!", "text": "Man! I Feel like a Woman! \u00e8 una canzone country pop scritta nel 1997 e compresa nell'album \"Come on Over\" di Shania Twain.\nIl brano \u00e8 un movimentato inno femminista, in cui la protagonista dichiara che \"il bello di essere una donna \u00e8 la prerogativa di potersi divertire un po'\", e invita le sue ascoltatrici a ballare in \"camicie da uomo e minigonne\". Si tratta di uno dei brani pi\u00f9 rappresentativi di Shania Twain, e uno dei suoi maggiori successi in tutto il mondo.\nLa canzone, scritta da Shania Twain e Robert Mutt Lange, ha un ritmo di 126 battiti al minuto e incorpora un riff di chitarra rock. La voce di Twain va dal Fa3 al Rebemolle5. La canzone comincia con la cantante che esclama \"Let's go, girls!\".\n\"Man! I Feel like a Woman\" ha vinto il Grammy Award del 2000 per la Miglior Interpretazione Vocale Country Femminile, categoria vinta dalla stessa Twain l'anno precedente con \"You're Still the One\".\nShania Twain ha interpretato \"Man! I Feel like a Woman!\" assieme al brano \"Up!\" durante l\"'halftime show\" del Super Bowl XXXVII al Qualcomm Stadium di San Diego.\nRecensioni.\nNick Reynolds di \"BBC Music\" lo descrisse come \"la colonna sonora di migliaia di sabati sera in tutto il mondo occidentale\". Brian James di \"PopMatters\" comment\u00f2 che il titolo della canzone \"ha una proporzione parole/punti esclamativi da far impallidire i titolisti del 'National Enquirer'.\"\nLaura McClellan di \"Taste of Country\" scrisse: \"L'iconica introduzione del brano e la sua abilit\u00e0 di far cantare in coro hanno gli hanno valso un Grammy e una posizione numero 4 nella classifica country. I puristi del pop pi\u00f9 puro continuano a intonare questo brano ad anni di distanza, pur mangiandosi un po' le parole del ritornello\".\nAnn Powers di \"NPR Music\" scrisse che il brano \"unisce univocamente il country pop al mondo del rock, espandendo il raggio d'azione del country in un modo che riflette i gusti dei suoi ascoltatori pi\u00f9 giovani\". Brian James di \"The A.V. Club\" comment\u00f2 il testo femminista sostenendo che \"\u00e8 cos\u00ec scialbo e monotono da risultare praticamente inesistente. Poco pi\u00f9 di tre minuti e mezzo di colonna sonora per la pubblicit\u00e0 di un rasoio per le gambe. Il fatto che l'interpretazione di Twain di ribellione femminile includa tingersi i capelli, strillare a voce alta e uscire a ballare con le amiche fa pensare che si stia ribellando contro degli irrealistici standard da epoca vittoriana\".\nIl video.\nIl video musicale di \"Man! I Feel like a Woman!\" \u00e8 stato girato a New York e diretto da Paul Boyd l'11 gennaio 1999 e ha debuttato il 3 marzo 1999.\nIl videoclip riprende, a ruoli invertiti, il video di \"Addicted to Love\" e quello di \"Simply Irresistible\" di Robert Palmer. Dove Palmer era circondato da donne monoespressive, il videoclip di Shania Twain la vede vestita come una ballerina di cabaret attorniata dalla sua band di modelli tutta al maschile. All'inizio del video la cantante indossa un lungo cappotto nero, che toglie a met\u00e0 del video per rivelare un vestitino nero, corredato da stivali alti e collarino dello stesso colore.\nIl video ha vinto il \"MuchMoreMusic Video of the Year\" ai MuchMusic Video Awards nel 2000. La versione originale del video \u00e8 disponibile sul DVD \"Shania Twain - The Platinum Collection\"."}
{"id": "1882125", "revid": "1522738", "url": "https://it.wikipedia.org/wiki?curid=1882125", "title": "Mondo dei Sogni", "text": ""}
{"id": "1882131", "revid": "104458", "url": "https://it.wikipedia.org/wiki?curid=1882131", "title": "Karin Roten", "text": "In seguito al matrimonio con il connazionale Armin Meier, ciclista di alto livello, assunse anche il cognome del coniuge e nell'ultimo scorcio della sua carriera (stagioni 2000-2001) gareggi\u00f2 come Karin Roten Meier.\nBiografia.\nStagioni 1993-1996.\nKarin Roten debutt\u00f2 in campo internazionale ai Mondiali juniores di Montecampione/Colere 1993, dove vinse la medaglia d'oro nello slalom gigante; nella stessa stagione ottenne il primo piazzamento in Coppa del Mondo, il 27 marzo a \u00c5re, giungendo 16\u00aa nella medesima specialit\u00e0. Esord\u00ec ai Giochi olimpici invernali a , dove fu 16\u00aa nello slalom gigante, e ai successivi Mondiali juniores di Lake Placid 1994 nella stessa specialit\u00e0 ottenne la medaglia d'argento.\nAncor meglio fece nel 1995 a Voss, dove conquist\u00f2 la medaglia d'oro iridata giovanile nello slalom gigante e quella d'argento nello slalom speciale; sempre nel 1995, l'11 gennaio, conquist\u00f2 l'ultima vittoria in Coppa Europa, a Maribor in slalom gigante, e il 2 marzo l'ultimo podio, ad Abetone nella medesima specialit\u00e0 (3\u00aa). Nella stagione 1995-1996 sal\u00ec per la prima volta sul podio in Copa del Mondo, il 29 dicembre a Semmering in slalom speciale (2\u00aa), e partecip\u00f2 ai suoi primi Campionati mondiali: nella rassegna iridata della Sierra Nevada conquist\u00f2 la medaglia d'argento nello slalom gigante e non complet\u00f2 lo slalom speciale. Il 10 marzo dello stesso anno giunse per la prima volta sul gradino pi\u00f9 alto del podio in Coppa del Mondo, nello slalom speciale di Lillehammer Hafjell.\nStagioni 1997-2001.\nL'anno seguente ai Mondiali di Sestriere ottenne un'altra medaglia d'argento nello slalom gigante e vinse anche quella di bronzo nello slalom speciale, mentre ai XVIII Giochi olimpici invernali di , sua ultima presenza olimpica, si classific\u00f2 nuovamente 16\u00aa nello slalom gigante e non complet\u00f2 lo slalom speciale. Il 20 dicembre 1998 conquist\u00f2 il suo secondo e ultimo successo in Coppa del Mondo, a Veysonnaz in slalom speciale, e pochi giorni dopo l'ultimo podio nel circuito, il 2\u00ba posto ottenuto a Semmering il 28 dicembre nella medesima specialit\u00e0.\nAi Mondiali di Vail/Beaver Creek 1999 si classific\u00f2 19\u00aa nello slalom gigante e 11\u00aa nello slalom speciale. Al congedo iridato, Sankt Anton am Arlberg 2001, fu 15\u00aa nello slalom speciale; disput\u00f2 l'ultima gara in Coppa del Mondo il 18 febbraio 2001 a Garmisch-Partenkirchen, dove non complet\u00f2 la prova di slalom speciale. La sua ultima gara in carriera fu lo slalom speciale dei Campionati svizzeri 2001, il 25 marzo a Melchsee-Frutt, nel quale usc\u00ec durante la prima manche.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1882133", "revid": "1632387", "url": "https://it.wikipedia.org/wiki?curid=1882133", "title": "Minuta", "text": "Minuta \u00e8 un collettivo musicale di artisti italiani e svizzeri conosciutisi online.\nStoria.\nDopo le prime collaborazioni virtuali sono arrivate quelle reali, con la pubblicazione, sotto etichetta N3Music, delle compilation \"Cose piccole con strumenti piccoli\" (2004) e \"Sogninfranti\" (2005), in cui ogni \"minutiano\" ha rivisitato in chiave elettronica brani o tormentoni tipicamente estivi.\nNel 2007 esce la compilation \"Invasioni\", abbinata alla Biennale dell'immagine di Chiasso.\nUltima pubblicazione del collettivo Minuta \u00e8 \"Minuta vs Amalia Gr\u00e8\", album all'interno del quale sono contenute rivisitazioni e remix di brani dei primi due album della poliedrica artista.\nA partire dal 2006 Minuta si \u00e8 evoluta in Minuta Records, che si occupa della pubblicazioni di Ep di tutti i musicisti facenti parte del collettivo sui principali portali di distribuzione online.\nIl 26 dicembre 2010, a causa della prematura scomparsa di Giovanni \"Gi\u00f2\" Cleis, ideatore e fondatore del collettivo, Minuta cessa formalmente di esistere."}
{"id": "1882136", "revid": "38120", "url": "https://it.wikipedia.org/wiki?curid=1882136", "title": "Principe Giovanni", "text": ""}
{"id": "1882138", "revid": "124123", "url": "https://it.wikipedia.org/wiki?curid=1882138", "title": "Nicomede III", "text": "Figlio di Nicomede II, gli succedette nel 127 a.C. circa. Si alle\u00f2 in funzione antiromana con Mitridate VI, re del Ponto, con il quale spart\u00ec la Paflagonia, ma nel 102 a.C. entr\u00f2 in contrasto con lui per il possesso della Cappadocia. Una volta dopo essersi rivolto a Roma, questa lo priv\u00f2 delle sue conquiste."}
{"id": "1882141", "revid": "729019", "url": "https://it.wikipedia.org/wiki?curid=1882141", "title": "Battaglia di Crannone", "text": "La battaglia di Crannone fu combattuta il 5 settembre 322 a.C. tra le forze del Regno di Macedonia comandate dai Diadochi Antipatro e Cratero e le forze greche alleate guidate dagli Ateniesi, e fu la battaglia decisiva della guerra lamiaca. La vittoria macedone obblig\u00f2 i Greci a chiedere la pace, ponendo fine alla libert\u00e0 delle \"poleis\" e rafforzando l'egemonia macedone sulla Grecia.\nAntefatti.\nAlla notizia della morte di Alessandro Magno avvenuta a Babilonia nel giugno del 323 a.C., gli Ateniesi decisero di ribellarsi al dominio macedone sulla Grecia e, reclutato un esercito di mercenari e ricevuto l'aiuto di diverse citt\u00e0 greche, furono inizialmente vittoriosi contro i Macedoni: una preponderante forza alleata costrinse il generale macedone Antipatro a rinchiudersi nella citt\u00e0 di Lamia e a chiedere rinforzi in Oriente. Il comandante delle truppe macedoni di soccorso ad Antipatro assediato a Lamia, Leonnato, fu ucciso in uno scontro con la cavalleria greca, ma permise ad Antipatro di rompere l'assedio e di unirsi alle forze di Leonnato. Il successivo arrivo di un terzo esercito macedone, comandato da Cratero, sbilanci\u00f2 il rapporto di forze decisivamente a favore dei Macedoni. Antipatro e Cratero marciarono con i loro eserciti riuniti verso sud, per obbligare alla battaglia i Greci; questi raccolsero le forze disperse e andarono incontro ai Macedoni a Crannone, in Tessaglia.\nLa battaglia.\nConfidando nella grande fama della sua cavalleria tessale, il generale ateniese Antifilo decise di ritentare a vincere lo scontro con la cavalleria, come fatto precedentemente nella vittoria su Leonnato: la battaglia vide quindi lo scontro tra la cavalleria greca e quella macedone. Ma mentre le due cavallerie erano impegnate, Antipatro fece caricare le linee greche dalla propria fanteria: i Greci arretrarono a causa della superiorit\u00e0 numerica nemica, ma si disposero su di una altura, da dove poterono respingere gli assalti nemici. La cavalleria greca, per\u00f2, vedendo arretrare la propria fanteria, si sganci\u00f2 dalla battaglia, lasciando il campo e la vittoria ai Macedoni.\nSebbene l'esercito greco fosse ancora intatto, i Macedoni avevano chiaramente guadagnato l'iniziativa nella guerra. Dopo una concertazione col proprio comandante della cavalleria Menone di Farsalo, Antifilo invi\u00f2 una ambasceria ad Antipatro il giorno seguente, chiedendo i termini per la pace, ma il generale macedone rifiut\u00f2 di discuterli con l'alleanza greca nel suo complesso, insistendo invece che ciascuna citt\u00e0 inviasse i propri ambasciatori. Inizialmente gli alleati greci si rifiutarono di contrattare separatamente la pace, ma i Macedoni conquistarono diverse citt\u00e0 tessali e causarono una serie di defezioni, con ciascuna citt\u00e0 che tentava di ottenere la pace indipendentemente dalle altre. Atene, abbandonata dai suoi alleati, fu alla fine obbligata ad arrendersi incondizionatamente: Antipatro obblig\u00f2 gli Ateniesi ad accettare una guarnigione macedone in citt\u00e0 e a rinunciare al regime democratico in cambio di uno oligarchico sotto la guida di Focione."}
{"id": "1882145", "revid": "205250", "url": "https://it.wikipedia.org/wiki?curid=1882145", "title": "Carles Duarte i Montserrat", "text": "Biografia.\nCarles Duarte i Montserrat \u00e8 nato a Barcellona. Gi\u00e0 al suo ingresso all'Universit\u00e0 di Barcellona emerse per le sue inquietudini e per l'inclinazione verso la linguistica e la poesia. Nel 1981 ottenne la laurea in filologia catalana e, nel 1984 discusse una tesi sperimentale che studiava con cura il vocabolario giuridico del \"Llibre de les Costums de Tortosa\".\nDurante il periodo 1978-1981 \u00e8 stato segretario dei \"Corsi di lingua catalana\" e della \"Commissione sociolinguistica\" dell'universit\u00e0 di Barcellona. Nel 1979, sotto la guida e in collaborazione con Antoni M. Badia i Margarit, ha pubblicato la sua opera prima intitolata \"Formulari administratiu: aplicat especialment a la Universitat\", consistente in uno studio sul linguaggio amministrativo. Da quel momento, Duarte non perder\u00e0 il contatto con Badia i Margarit, puntualizzando ogni tanto nuovi progetti e studi linguistici fino ad arrivare alla nuova pubblicazione del libro \"S\u00edntesi d'hist\u00f2ria de la llengua catalana\" (\"Sintesi di storia della lingua catalana\") nel 1981, elaborato congiuntamente con lo stesso Badia i Margarit e M. \u00c0ngels Massip i Bonet. Quello stesso anno, Duarte i Montserrat entrer\u00e0 nella \"Scuola di Amministrazione Pubblica di Catalogna\" dove rimarr\u00e0 fino al 1989.\nUno degli elementi pi\u00f9 significativi della sua vita sar\u00e0 la relazione professionale e di amicizia che manterr\u00e0 col professor Joan Coromines, specialmente tra gli anni 1979 e 1989; la collaborazione culminer\u00e0 poi nell'elaborazione del \"Diccionari etimol\u00f2gic i complementari de la llengua catalana\" (\"Dizionario etimologico e complementare della lingua catalana\"), un libro imprescindibile per tutti gli studenti e studiosi della lingua catalana e la sua relazione storica e linguistica. Nonostante la sua vena poetica fosse da tempo elaborata nel suo intimo, Duarte i Montserrat non la manifester\u00e0 pubblicamente fino all'edizione del suo primo libro di poesia, \"Vida endins\", edito nel 1984, quando aveva 25 anni.\nTra il 1983 e il 1989 \u00e8 stato presidente della \"Fundaci\u00f3 Catalunya\" (\"Fondazione Catalogna\"), creata da Joaquim Fons. Successivamente, ha ricoperto diversi incarichi di rilievo: addetto del \"Servei d'Assessorament Ling\u00fc\u00edstic\" (\"Servizio di assistenza linguistica\"), vicedirettore generale di \"Formaci\u00f3 d'Adults\" (\"Formazione degli adulti\"), addetto all'area di Immagine Istituzionale, direttore generale di Diffusione e membro della Giunta Permanente del Catalano e della Commissione consultiva del linguaggio amministrativo.\n\u00c8 stato presidente del premio di poesia \"Premis Recvll de Blanes\" oltre che membro di numerosi altri premi nazionali di poesia.\nNell'ambito sociale e politico \u00e8 importante citare il suo ruolo di Segretario generale della Presidenza della Generalit\u00e0 di Catalogna durante il governo di Jordi Pujol con Converg\u00e8ncia i Uni\u00f3 (CiU). Fu anche il vicepresidente del Forum Universale delle Culture Barcellona 2004 ed \u00e8 il presidente onorario della \"Fondazione Foro Universale delle Culture\".\nNel 1983 ha fondato assieme ad altri la rivista \"Llengua i Dret\" (\"Lingua e diritto\"), ricoprendo l'incarico di direttore fino all'aprile del 2003. Attualmente fa parte del comitato di redazione. Collabora abitualmente con quotidiani come \"Avui\", \"El Peri\u00f3dico de Catalunya\", \"Segre\", \"Diari de Girona\", \"Regi\u00f3 7\" e \"El 9 Nou\", scrivendo articoli di ogni tipo. Partecipa ai consigli delle riviste \"Idees\", \"Discurso y Sociedad\" e - finch\u00e9 veniva pubblicata - \"Revista de l'Alguer\". \u00c8 stato professore di linguaggi speciali e comunicazione in varie universit\u00e0 della Catalogna, del Paese Valenzano, delle isole Baleari e d'Italia.\nOpere.\nCome scrittore, \u00e8 citato nel volume IV dell\"Antologia di poeti catalani\" dei professori Mart\u00ed di Riquer, Giuseppe Grilli e Giuseppe Sansone, nell'antologia \"Non \u00e0 la guerre\", edita in Francia dal poeta Lionel Ray come responsabile letterario, e nella \"Antologia della poesia catalana contemporanea\" edita a Buenos Aires da Alberto Jos\u00e9 Miyara. Inoltre \u00e8 stato professore invitato nell'Universit\u00e0 di Cagliari e la sua poesia \u00e8 stata inclusa nell'antologia \"Poeti spagnoli contemporanei\" (Alessandria, Edizioni dell'Orso, 2008) di Emilio Coco.\nHa partecipato al \"Festival Internazionale di Poesia di Barcelona\" (1998) e ha eseguito letture poetiche in Catalogna, in Romania, a Reykjav\u00edk, Melbourne, Parigi, Bordeaux, Buenos Aires, Rosario, Roma, Verona, Alghero, Madrid, Murcia, Saragozza e in diverse altre citt\u00e0. Ha scritto prefazioni e presentazioni per libri di diversi autori.\nLa seguente informazione sulle opere edite dell'autore \u00e8 stata estratta dalla pagina web dell'Associazione di Scrittori in Lingua Catalana."}
{"id": "1882148", "revid": "767487", "url": "https://it.wikipedia.org/wiki?curid=1882148", "title": "Universo ao meu redor", "text": "Universo ao meu redor \u00e8 un album della cantante brasiliana Marisa Monte, pubblicato nel 2006.\nIl disco.\nNel 2006, dopo il clamoroso successo internazionale di \"Tribalistas\" (il progetto discografico realizzato con gli amici Arnaldo Antunes e Carlinhos Brown), seguito da 4 anni di assenza dalle scene, e dopo la nascita del suo primo figlio, Marisa Monte pubblic\u00f2 due nuovi album in contemporanea. Due dischi diversi, anche nella grafica di copertina, e nello stesso tempo complementari, soprattutto nelle scelte musicali e nei testi.\nNel primo, \"Infinito particular\", la cantante di Rio de Janeiro continua la sua esplorazione nel pop d'autore, una sorta di seguito della fortunata esperienza dei Tribalistas.\nIl secondo album, \"Universo ao meu redor\", \u00e8 invece un omaggio al samba e alla tradizione musicale del Brasile. Marisa, dopo una lunga carriera di interprete pop raffinata, aveva iniziato alla fine degli anni novanta a esplorare la musica pi\u00f9 popolare della sua citt\u00e0. Quasi un dovere per una \"carioca\" come lei, figlia del direttore della scuola di samba di Portela a Rio.\nMarisa Monte, come produttrice, aveva gi\u00e0 contribuito nel 1999 alla realizzazione del disco \"Tudo azul\" con un gruppo di musicisti vetarani del suo quartiere e della sua scuola di samba, sotto la denominazione Velha Guarda da Portela (\"la vecchia guardia di Portela\"). Nel 2002 poi aveva collaborato col sambista Paulinho da Viola, interpretando alcuni classici \"choro\" (come \"Carinhoso\" di Pixinguinha) nel film/documentario \"Meu tempo \u00e9 hoje\".\nIl disco \u00e8 il risultato della frequentazione con alcuni grandi nomi della musica tradizionale e del samba, come Monarco, Dona Yvonne Lara e lo stesso Paulinho da Viola. In \"Universo ao meu redor\" Marisa recupera alcune canzoni tradizionali mai prima registrate, vive solo grazie alla tradizione orale dei \"morros\" di Rio de Janeiro (le colline intorno alla citt\u00e0 che ospitano le pi\u00f9 antiche \"favelas\"). Un repertorio che parte dagli anni quaranta con brani come \"Meu can\u00e1rio\" di Jayme Silva (scritta nel 1950 dall'autore di \" O pato\", cavallo di battaglia di Jo\u00e3o Gilberto), \"L\u00e1grimas e tormentos \" di Argemiro Patroc\u00ednio (un altro \"veterano\" riscoperto da Marisa Monte nel 2002), \"Perdoa, meu amor\" di Casemiro Vieira (uno dei Velha Guarda da Portela) e si conclude, dopo tredici samba, con un atipico walzer, \"P\u00e9talas esquecidas\" scritta nel 1945 dalla sambista Dona Yvonne Lara e da Teresa Batista.\nAccanto a queste, canzoni nuove che denotano la familiarit\u00e0 di Marisa Monte con il samba che, anche se non \u00e8 mai stato il suo genere principale, la cantante conosce perfettamente come parte della sua formazione personale (non manca mai di partecipare, con la scuola di Portela, alla grande sfilata del carnevale). In questi pezzi Marisa si \u00e8 fatta in gran parte aiutare dagli amici di sempre Arnaldo Antunes e Carlinhos Brown.\nNel disco compaiono anche una canzone scritta dall'amica Adriana Calcanhotto (\"Vai saber?\"), presente con una sua composizione anche in \"Infinito particular\", una del \"novo baiano\" Moraes Moreira e brani scritti con l'aiuto di C\u00e9zar Mendes (\"Quatro paredes\" e \"Cantinho escondido\") e di David Byrne, nell'unico brano in lingua inglese, \"Statue of Liberty\". Immancabile un pezzo di Paulinho da Viola, \"Para mais ningu\u00e9m\".\nCon \"Infinito particular\" l'album condivide in gran parte le atmosfere rarefatte e minimali, ottenute grazie all'utilizzo di strumenti quali il violoncello, il flauto, la chitarra e tutto il repertorio delle percussioni brasiliane. In pi\u00f9, in \"Universo ao meu redor\" \u00e8 forte la presenza del cavaquinho, una chitarrina simile all'ukulele suonato da Paulinho da Viola e da Marisa Monte stessa. Un disco samba atipico che, come dice la stessa cantante, \u00abnon \u00e8 samba, ma di atmosfera samba\u00bb.\nDiverso invece il produttore al fianco di Marisa, Mario Caldato, conosciuto per il suo lavoro con i Beastie Boys e con Beck, che \u00e8 riuscito a dare un suono decisamente moderno e attuale a canzoni dal sapore antico, per di pi\u00f9 suonate con strumenti acustici.\nCon il gruppo di musicisti con cui ha inciso \"Infinito particular\" e \"Universo ao meu redor\", Marisa Monte ha intrapreso tra il 2006 e il 2007 un lunghissimo tour mondiale intitolato, proprio per sottolineare la complementarit\u00e0 dei due dischi, \"Universo particular\"."}
{"id": "1882158", "revid": "339392", "url": "https://it.wikipedia.org/wiki?curid=1882158", "title": "Scuola Elementare Ferdinando Paolieri (Impruneta)", "text": ""}
{"id": "1882160", "revid": "319710", "url": "https://it.wikipedia.org/wiki?curid=1882160", "title": "Pietro Comestore", "text": "Biografia.\nPietro Comestore nacque intorno al 1100 a Troyes o nei suoi dintorni nella famiglia di Guido Comestore, uno dei vassalli del conte Enrico I di Champagne. Ricevette una prima formazione nella scuola monastica dell\u2019abbazia di Saint-Loup a Troyes sotto l\u2019insegnamento di Giovanni di Tours e divenne in seguito canonico. Nel 1147 ottenne dal papa Eugenio III il titolo onorifico di decano del capitolo di Troyes (\"decanus Trecensis\"), che conserver\u00e0 fino al 1164. L\u2019anno seguente ricevette dal suo vescovo in beneficio una parrocchia della chiesa di Aubroisselle\nIntorno al 1150 fu allievo di Pietro Lombardo presso la scuola della cattedrale di Parigi, con il quale nel 1158 venne definito \"magister insignis\" da Otto di St. Blasien all\u2019interno delle sue cronache. Tra il 1164 e il 1168 rivest\u00ec la cattedra di teologia che pass\u00f2 nel 1169 a Pietro di Poitiers mentre ottenne la carica di cancelliere del Capitolo di Notre-Dame a Parigi (\"cancellarius Parisiensis\") che conserv\u00f2 dal 1168 al 1178. Divenne inoltre canonico regolare all'abbazia di S. Vittore.\nNel marzo del 1179 partecip\u00f2 probabilmente al Terzo Concilio Lateranense. Poco dopo essere tornato a Parigi, rinunci\u00f2 a tutti i suoi incarichi ufficiali e si ritir\u00f2 presso l\u2019abbazia di San Vittore dove mor\u00ec il 12 ottobre del 1179. La sua tomba, situata presso il grande altare della chiesa abbaziale, riporta un epitaffio composto da Pietro stesso:\nIl nome.\nSono stati attribuiti diversi nomi all\u2019autore: lo ritroviamo citato come \"Petrus Comestor\", \"Petrus Manducator\", \"Petrus Parisiensis cancellarius\", \"Petrus Trecensis presbyter\", Pierre de Troyes, Pierre le Mangeur o Pierre Mangir. Il nome latino \"Comestor\" o \"Manducator\" \u00e8 attestato in numerosi manoscritti dell\u2019\"Historia scholastica\" e nel suo epitaffio, scritto dall\u2019autore stesso, dove egli gioca con il significato del nome e del cognome. La forma \"Mangir\" si trova per la prima volta in un manoscritto del XIII secolo di origine tedesca conservato alla biblioteca dell\u2019Abbazia di Admont. Per molto tempo il termine \"Comestor\" e \"Manducator\" \u00e8 stato associato alla sua fama di divoratore di libri; tuttavia, secondo un\u2019ipotesi recente avanzata da S. Daly il nome potrebbe riferirsi alla famiglia d\u2019origine del teologo e non al suo appetito per la lettura. Gli appellativi \"Parisiensis\" e \"Trecensis\" sono legati rispettivamente alle cariche di cancelliere dell\u2019Universit\u00e0 parigina e decano di Troyes che Pietro Comestore assunse in vita.\nLe opere.\nLa \"Historia scholastica\".\nLa \"Historia Scholastica\" \u00e8 l\u2019opera principale di Pietro Comestore ed \u00e8 una vasta compilazione di storia biblica, destinata a presentare, in una forma ridotta, gli avvenimenti dalla creazione del mondo fino all\u2019ascesa in cielo del Salvatore. Scritta in latino a partire dal 1168 e conclusa entro il 1173, anno in cui Robert d\u2019Auxerre ne d\u00e0 testimonianza nelle sue cronache, la \"Historia scholastica\" fu dedicata a Guglielmo di Champagne, arcivescovo di Sens dal 1168 al 1175, meglio noto come Guglielmo dalle Bianche Mani.\nIl contenuto.\nLa materia trattata si presenta come una storia continua che occupa un unico volume, i cui capitoli seguono l\u2019ordine cronologico in cui i fatti sono avvenuti. L\u2019autore organizza i contenuti dell\u2019Historia \"scholastica\" prendendo come riferimento la disposizione che hanno i libri sacri all\u2019interno della Bibbia, e spesso anticipa, alla fine di un capitolo, informazioni sugli avvenimenti successivi. In aggiunta egli fornisce regolarmente dettagli sulla composizione, sul contenuto e sulle numerose fonti da cui attinge. Lo stile dell\u2019opera \u00e8 fluido e semplice.\nPer quanto riguarda i contenuti, l\u2019opera non tratta l\u2019Antico e il Nuovo Testamento nella loro interezza, ma si limita ai seguenti libri:\nComestore omette gli Atti degli Apostoli, che tuttavia furono aggiunti successivamente da Pietro di Poitiers e circolavano congiuntamente all\u2019opera principale.\n\u00c8 possibile suddividere l\u2019\"Historia scholastica\" in quattro sezioni:\nPietro Comestore procede seguendo un\u2019esegesi letterale, che gli permette di inserire i risultati di ricerche scientifiche, calcoli, digressioni geografiche per poi tornare alla narrazione principale Tali digressioni riguardano la cosmologia, le dimensioni del sole e della luna, la forza dei venti, il Mar Morto, l\u2019origine del giubileo e molto altro.\nLe fonti.\nLe fonti utilizzate da Pietro Comestore sono in primo luogo numerosi autori cristiani quali Agostino, Ambrogio, Beda, Girolamo, Isidoro di Siviglia, Ugo di San Vittore, Rabano Mauro. Fondamentali furono testi di riferimento come la Glossa o le \"Sententiae\" di Pietro Lombardo. Accanto a tali modelli, l\u2019autore si serve dello sfondo storico ed archeologico delle \"Antiquitates Iudaicae\" e del \"Bellum Iudaicum\" di Flavio Giuseppe e delle diverse opinioni dei Padri della Chiesa. Flavio Giuseppe \u00e8 una fonte preziosa a cui Comestore ricorre per le parti introduttive ai Vangeli o da cui prende in prestito dei racconti al fine di rendere le vicende dell\u2019Antico Testamento pi\u00f9 vivaci. Parti delle \"Antiquitates Iudaicae\" sono spesso riprese alla lettera o inserite nell\u2019\"Historia scholastica\" senza citarne la provenienza evidenziando in questo modo come l\u2019opera di Flavio Giuseppe fosse posta sullo stesso piano della Bibbia.\nLa tradizione manoscritta.\nLa tradizione manoscritta dell\u2019\"Historia scholastica\" \u00e8 molto vasta poich\u00e9 esistono pi\u00f9 di 800 manoscritti databili tra il XII e il XVI secolo. Una buona parte di essi \u00e8 conservata in collezioni private (in Europa, Stati Uniti, Australia e Nuova Zelanda) mentre la rimanente si trova in biblioteche pubbliche europee. La Francia possiede circa 180 manoscritti (di cui 77 si trovano a Parigi e 62 alla biblioteca nazionale di Francia), 41 si trovano a Monaco, 41 ad Oxford, 33 a Londra, 23 alla Biblioteca Vaticana, 22 a Cambridge e 16 a Vienna. L\u2019opera fu scritta dall\u2019autore a Parigi o nell\u2019Abbazia di S. Vittore e poi si diffuse in tutta Europa: gi\u00e0 nel XII secolo testimoni circolavano in Francia del nord, Germania, Italia, Inghilterra. I manoscritti furono realizzati da copisti professionisti, da monaci interessati all'attivit\u00e0 esegetica di Pietro Comestore e dai maestri che se ne servivano nelle scuole. L\u2019opera \u00e8 trasmessa per lo pi\u00f9 in un unico volume anche se in seguito venne suddivisa in due parti: un volume contenente l\u2019Antico Testamento e un secondo l\u2019\"Historia Evangelica\" o, in altri casi, la divisione andava dall\u2019Antico testamento fino ai libri dei Re e poi da Tobia fino all\u2019 \"Historia\" \"evangelica\". I manoscritti del XII secolo spesso comprendevano altri due testi aggiunti in seguito: l\u2019 \"Historia Actum Apostolorum\" e il \"Liber exceptionum\", una piccola enciclopedia delle conoscenze sacre e profane scritta da Riccardo di S. Vittore.\nI manoscritti pi\u00f9 importanti sono\nIl titolo.\nL\u2019opera di Pietro Comestore \u00e8 generalmente conosciuta con il titolo di \"Historia scholastica\", tuttavia la maggior parte dei manoscritti del XII secolo riportano il titolo inverso, \"Scolastica Historia\". Il pi\u00f9 antico testimone, il manoscritto P, databile al 1183, riporta invece \"Hystoria veteris et novi testamenti\". N\u00e9 \"Historia Scholastica\" n\u00e9 \"Scolastica Historia\" possono essere considerati titoli originari dal momento che il fine dell\u2019opera non era inizialmente accademico. Nel prologo, infatti, Comestore afferma di averla composta per rispondere alle domande di alcuni membri della comunit\u00e0 religiosa a cui apparteneva, l\u2019abbazia di San Vittore oppure la chiesa di Notre Dame. Non ci sono ad oggi testimonianze certe di un titolo originario scelto dall\u2019autore ed \u00e8 probabile che, in sede di revisione, venne inserito il titolo di \"Scholastica historia\", mutato poi in \"Historia scolastica\" nella tradizione manoscritta.\nLe Opere minori.\nPietro Comestore fu un autore prolifico, sebbene molte delle sue opere siano rimaste inedite. Oltre all'\"Historia Scholastica\" sono a lui attribuiti:\nA Pietro Comestore sono erroneamente attribuiti anche il \"Liber Pancrisis,\" un\u2019antologia delle massime dei Padri della Chiesa, un commento alle Lettere di S. Paolo, il trattato \"De spiritu et anima\", un commento dei Salmi, dove sono presenti degli elementi caratteristici del metodo esegetico di Pietro e un elogio a Pietro Lombardo, e le \"Allegoriae in Vetus et Novum Testamentum.\"\nL'influenza dell'autore.\nPietro Comestore \u00e8 considerato uno tra gli autori pi\u00f9 significativi della seconda met\u00e0 del XII secolo. La sua opera principale, l\u2019\"Historia scholastica\", lo rese celebre ancora in vita e divenne subito un classico all\u2019interno delle scuole, dove era utilizzato come manuale biblico; inoltre fu uno dei libri pi\u00f9 letti fino al XIV secolo sia nella sua versione originale latina sia nelle numerose traduzioni in lingue vernacolari come castigliano, catalano, ceco, portoghese, sassone. L\u2019opera fu anche abbreviata, messa in versi o parafrasata, addirittura adattata per scopi teatrali. Pietro Comestore viene spesso citato nella letteratura medievale come \"magister Historiarum,\" ossia il maestro delle Storie, e per la sua fama di dotto fu citato da Dante nella Divina Commedia all\u2019interno del cielo del Sole con gli spiriti sapienti:\n\"Ugo da San Vittore \u00e8 qui con elli,\"\n\"e Pietro Mangiadore e Pietro Spano,\"\n\"lo qual gi\u00f9 luce in dodici libelli\"\nPietro Comestore fu anche un importante teologo ed esegeta; \u00e8 ricordato, infatti, come il primo maestro parigino a commentare tutti e quattro i Vangeli. La sua esegesi segue la teoria di Ugo di San Vittore e della sua scuola, secondo cui era necessario partire dal senso letterale per poter comprendere gli altri sensi delle Scritture. Questa teoria fu portata avanti dal suo allievo Andrea di San Vittore e da discepoli come Pietro Comestore, Pietro Cantore e Stephen Langton. Un'altra caratteristica della scuola di San Vittore fu il ricorso all\u2019esegesi ebraica, la quale aveva avuto un\u2019ampia diffusione nella Francia del Nord grazie ai commentari sul Tanakh e il Talmud di Rashi e che era interessata a chiarire il senso letterale dei testi sacri dell\u2019ebraismo.\nCollegamenti esterni.\nAlcuni esempi di manoscritti dell\u2019\"Historia scholastica\":"}
{"id": "1882169", "revid": "767487", "url": "https://it.wikipedia.org/wiki?curid=1882169", "title": "Hugh Masekela", "text": "Virtuoso della tromba, del flicorno e della cornetta viene annoverato fra i musicisti che hanno contribuito all'evoluzione della musica jazz nel XX secolo. La sua discografia include diverse decine di album solisti e numerosissime collaborazioni con altri artisti di fama internazionale.\nBiografia.\nGiovent\u00f9.\nMasekela inizi\u00f2 fin da bambino a suonare il pianoforte, e gi\u00e0 da giovanissimo si fece una cultura musicale in campo jazz ascoltando i grandi della musica afroamericana come Louis Armstrong, Bessie Smith, Ella Fitzgerald, Duke Ellington, Cab Calloway, Billie Holiday, Miles Davis e Dizzie Gillespie. In seguito, Masekela osserv\u00f2 che il suo amore per gli artisti neri statunitensi conteneva anche un elemento politico:\nA 14 anni, dopo aver visto il film \"Chimere\" (in cui Kirk Douglas interpretava il trombettista statunitense Bix Beiderbecke), decise di suonare la tromba. La prima tromba gli fu donata dall'arcivescovo Trevor Huddleston, un noto critico del regime dell'apartheid. Lo stesso Huddleston present\u00f2 Masekela al direttore della banda municipale di Johannesburg, che acconsent\u00ec a insegnargli lo strumento. Masekela impar\u00f2 molto rapidamente, e poco tempo dopo form\u00f2 con alcuni compagni di scuola il gruppo musicale \"Father Huddleston Band\", che fu la prima orchestra jazz giovanile del Sudafrica e che incise alcuni brani nel 1956.\nNegli anni successivi Masekela suon\u00f2 in numerose orchestre jazz, sotto la direzione di musicisti affermati come Zakes Nkosi, Ntemi Piliso, Elijah Nkwanyana e Kippie Moeketsi, per approdare nel 1956, non ancora ventenne, nell'orchestra African Jazz Revue di Alfred Herbert.\nSuccesso in Sudafrica.\nNel 1958 suon\u00f2 in tour con i Manhattan Brothers, e attraverso di loro venne scritturato per il celebre musical \"King Kong\" di Todd Matshikiza, nel cui cast compariva, tra l'altro, anche un'altra stella nascente della musica sudafricana, Miriam Makeba, futura moglie di Masekela. Con \"King Kong\" Masekela suon\u00f2 in tutti i pi\u00f9 importanti teatri del Sudafrica, e anche all'estero (lo spettacolo and\u00f2 in scena diverse volte a Londra). Nello stesso periodo Masekela incise un album con John Mehegan, pubblicato col titolo \"Jazz in Africa\".\nAlla fine del 1959, Masekela fond\u00f2 un gruppo musicale chiamato Jazz Epistles, insieme ad Abdullah Ibrahim, Kippie Moekesti, Makhaya Ntshoko e Johnny Gertze. Gli \"Epistles\" furono il primo gruppo jazz sudafricano a incidere un LP, e i loro concerti a Johannesburg e Citt\u00e0 del Capo fecero grandi incassi fino alla met\u00e0 del 1960.\nIl 21 marzo 1960, gli eventi sanguinosi del massacro di Sharpeville e il successivo inasprirsi del regime dell'apartheid convinsero Masekela a espatriare. Fu aiutato da Huddleston e da Yehudi Menuhin e John Dankworth, che lo fecero accettare alle Guildhall School of Music di Londra.\nSuccesso internazionale.\nIn realt\u00e0 Masekela non frequent\u00f2 la Guildhall, ma si trasfer\u00ec negli Stati Uniti, dove conobbe Louis Armstrong, che tempo prima gli aveva inviato una tromba in regalo e divenne amico di Harry Belafonte e di jazzisti come Dizzie Gillespie e Miles Davis. Belafonte e Miriam Makeba (che si era trasferita in America qualche anno prima) introdussero Masekela presso le case discografiche. Nel 1963 incise il suo album di debutto, \"Trumpet Africaine\", e l'anno successivo spos\u00f2 Makeba. Il successo venne nel 1965 con l'album dal vivo \"The Americanization of Ooga-Booga\", prodotto da Tom Wilson (gi\u00e0 produttore di Bob Dylan e Simon &amp; Garfunkel). Nel 1966 Makeba e Masekela divorziarono, e quest'ultimo si trasfer\u00ec a Los Angeles. Qui consolid\u00f2 la sua immagine di musicista di successo attraverso una serie di collaborazioni prestigiose (suon\u00f2 tra l'altro con i Byrds e Bob Marley) e producendo una serie di fortunati album solisti, fra cui \"Alive and Well at the Whisky\" (1967) e \"Promise of a Future\", che conteneva il singolo \"Grazing in the Grass\" (1968), che vendette quattro milioni di copie e giunse al primo posto nelle classifiche statunitensi per due settimane. Nei primi anni settanta Masekela era ormai una celebrit\u00e0, e i suoi concerti registravano il tutto esaurito in tutti gli Stati Uniti.\nRitorno in Africa.\nIn questo periodo Masekela decise di tornare in Africa, vivendo per qualche tempo in Guinea, poi in Liberia, in Ghana, nello Zaire e in Nigeria. In questi anni incise una serie di album considerati fra i pi\u00f9 innovativi della sua carriera insieme ad altri artisti di spicco della scena musicale africana come Dudu Pukwana, Fela Kuti e Herp Albert; a questo periodo risalgono per esempio brani come \"Home Is Where the Music Is\", \"The Marketplace\", \"Ashiko\", e \"Stimela (The Coal Train)\", uno dei classici di Masekela, dedicato ai lavoratori delle miniere di Johannesburg. Nel 1980, Masekela e Miriam Makeba suonarono insieme in uno storico concerto di Natale in Lesotho, di fronte a un pubblico di 75.000 persone.\nNel 1981 Masekela si trasfer\u00ec in Botswana, poco lontano dal confine del Sudafrica, dove cre\u00f2 una scuola di musica (la Botswana International School of Music) e uno studio discografico. In questo periodo Masekela inizi\u00f2 a fondere il proprio stile con elementi tratti dalla musica etnica dell'Africa meridionale, soprattutto dal \"mbaqanga\" zulu ma anche dalla tradizione musicale xhosa, tswana e di altre etnie. Con la sua orchestra Kalahari incise numerosi album di successo, incluso \"Techno Bush\", che conteneva il fortunato singolo \"Don't Go Lose It Baby\" (1986). Poco tempo dopo, le azioni di rappresaglia messe in atto dal governo del Sudafrica contro il Botswana (accusato di proteggere \"campi di addestramento dei comunisti\") costrinsero Masekela a ritirarsi nel Regno Unito.\nFree Mandela.\nIn Inghilterra Masekela scrisse il musical di successo \"Sarafina!\" insieme a Mbongeni Ngema. Nel 1986 incise con l'orchestra Kalahari un altro singolo di grande successo, \"Bring Him Back Home\", in favore della campagna per la scarcerazione di Nelson Mandela, e che divenne uno degli inni della campagna Free Mandela. In seguito partecip\u00f2 al tour di Paul Simon per l'album \"Graceland\" insieme a Miriam Makeba e Ladysmith Black Mambazo.\nNel 1990 il regime dell'apartheid volgeva al termine; venne tolto il bando sui partiti politici dei neri e Mandela fu scarcerato. Masekela decise di rientrare in Sudafrica e fece il tutto esaurito nelle principali citt\u00e0 del paese con il tour di quattro mesi \"Sekunjalo This Is It\".\nUltimi anni e morte.\nMasekela rimane uno degli artisti africani di maggior successo sia in patria che a livello internazionale; i suoi album pi\u00f9 recenti, come \"Black to the Future\" e \"Sixty\", hanno spesso raggiunto lo status di disco di platino.\nSfruttando la sua posizione sul mercato discografico, Masekela si \u00e8 dedicato spesso a promuovere artisti sudafricani emergenti, anche attraverso la sua etichetta discografica, la Chissa Entertainment.\nNel 2003 Masekela \u00e8 comparso nel documentario \"Amandla! A Revolution in Four Part Harmony\", e l'anno successivo ha pubblicato la sua autobiografia, \"\".\nMasekela \u00e8 morto nel gennaio 2018 per tumore alla prostata."}
{"id": "1882170", "revid": "465169", "url": "https://it.wikipedia.org/wiki?curid=1882170", "title": "Last Request", "text": "Last Request \u00e8 un singolo del cantautore britannico Paolo Nutini, pubblicato il 3 luglio 2006 come primo estratto dal primo album in studio \"These Streets\".\nIl singolo ha ottenuto buoni risultati in Europa.\nDel brano \u00e8 stata registrata una cover da Siobh\u00e1n Donaghy.\nIl brano.\nIl testo della canzone \u00e8 ispirato alla relazione di Paolo Nutini con Teri Brogan, ragazza conosciuta ai tempi della scuola e con cui il cantante \u00e8 stato legato sentimentalmente per alcuni anni. In particolare, la canzone fa riferimento ad una temporanea separazione tra i due.\nDa un punto di vista musicale, si tratta di una ballata pop con influenze soul, abbastanza tradizionale, semplice ed essenziale.\nAll'interno dell'album \"These Streets\" \u00e8 presente anche una versione acustica del brano, inserita in chiusura del disco, come traccia nascosta."}
{"id": "1882172", "revid": "339392", "url": "https://it.wikipedia.org/wiki?curid=1882172", "title": "Skjaldmo", "text": ""}
{"id": "1882191", "revid": "287204", "url": "https://it.wikipedia.org/wiki?curid=1882191", "title": "Giulio Delfino", "text": "Biografia.\nNato e cresciuto nella capitale, ha iniziato l'attivit\u00e0 di giornalista in Abruzzo lavorando per tre anni a Rete8: oltre al calcio seguiva la squadra di pallanuoto Sisley Pescara, che nel 1987 fu campione d'Italia e d'Europa. Entra in Rai nel 1991, assunto da Rai Sport. Sempre nello stesso anno, lanciato da Mario Giobbe (capo del pool sportivo del Giornale Radio) inizia la sua carriera in radio, nella storica trasmissione \"Tutto il calcio minuto per minuto\", affiancando Enrico Ameri e Sandro Ciotti nelle cronache della Coppa dei Campioni. Tra il 1994 e il 1996 \u00e8 conduttore di \"Domenica Sport\". Diventa una delle voci principali e segue i big match della Serie A e quelli delle Coppe Europee.\nDal 1993 al 1996 si \u00e8 occupato anche di ciclismo, nel periodo in cui Marco Pantani trionfava al Giro d'Italia e al Tour de France. Nel 1997 diviene cronista per l'automobilismo, narrando, tra gli altri, i successi di Michael Schumacher e della Ferrari: \u00e8 stato presente in oltre 200 Gran Premi.\nAl 2019, \u00e8 stato presente a due edizioni dei Giochi olimpici, a cinque del Giro d'Italia, a tre del Tour de France, a tre degli Europei di calcio e a 22 Mondiali di Formula 1. Con il calcio ha all'attivo oltre mille radiocronache.\nEffettua l'ultima sua radiocronaca calcistica il 6 marzo 2019, per la partita di Champions League tra Porto e Roma. L'8 marzo passa a Rai Sport come caporedattore della redazione calcio. Alla radio viene sostituito per le radiocronache della Formula 1 da Manuel Codignoni e per le radiocronache calcistiche da Cristiano Piccinelli.\nRiconoscimenti.\nNel 2009 ha ricevuto il premio \"USSI-CONI\", come miglior giornalista radiofonico dell'anno. Lo speciale premio gli viene consegnato da Gianni Petrucci (Presidente del CONI) e Gianni Letta (sottosegretario alla Presidenza del Consiglio)."}
{"id": "1882194", "revid": "287204", "url": "https://it.wikipedia.org/wiki?curid=1882194", "title": "24 Ore di Le Mans 1999", "text": "La 24 Ore di Le Mans 1999 \u00e8 stata la 67\u00aa maratona automobilistica svoltasi sul Circuit de la Sarthe di Le Mans, in Francia, il 12 e il 13 giugno 1999. Hanno gareggiato assieme quattro classi di automobili da competizione, ognuna delle quali ha avuto il suo vincitore. Le vetture pi\u00f9 veloci, appartenenti alle classi LMP e LM-GTP, erano sportprototipi di categoria Le Mans Prototype appositamente progettati e costruiti per le gare, mentre le pi\u00f9 lente (classi GTS e GT) comprendevano vetture derivate da automobili GT stradali.\nContesto.\nNel 1999 l'interesse per la 24 Ore di Le Mans raggiunge il culmine, diverse case automobilistiche mondiali sono presenti ufficialmente alla corsa sia con prototipi come: BMW, Nissan, Mercedes-Benz, Toyota e Audi; sia con Gran Turismo come Chrysler e Porsche; inoltre importanti scuderie private come Panoz, Courage, Pescarolo schierano prototipi mossi da motori Ford e Porsche; la variet\u00e0 di telai e motori al via \u00e8 davvero molto numerosa.\nSe per l'Audi si tratta della prima partecipazione e lo scopo principale \u00e8 fare esperienza e concludere, BMW e Mercedes sono invece seriamente intenzionate a cancellare i repentini ritiri per banali inconvenienti meccanici dell'anno precedente con una vittoria, alla quale ambiscono anche la Toyota beffata di pochissimo nel 1998 (che gode dei favori dei pronostici) e la Nissan che dopo diversi piazzamenti punta al gradino pi\u00f9 alto del podio con una nuova barchetta.\nTutta questa concorrenza porta i costruttori a realizzare vetture estreme e performanti, la sfida al vertice \u00e8 tra sport aperte (quali BMW V12 LMR, Nissan R391, Panoz Spyder e Audi R8r) e Gran Turismo prototipo (come Toyota GT-One, Mercedes-Benz CLR e Audi R8c).\nQualifiche.\nNelle prove di qualificazione la spunta la Toyota che con Martin Brundle realizza un ottimo 3'29\", oltre 6 secondi pi\u00f9 basso del tempo della pole dell'anno precedente, ma gli altri prototipi non sono molto distanti come prestazioni.\nBen presto per\u00f2 emergono i seri problemi di stabilit\u00e0 aerodinamica delle Mercedes CLR, che in due occasioni distinte, in prova e nel warm-up, decollano sempre con Mark Webber alla guida: la sua vettura per cautela non prender\u00e0 poi il via.\nGara.\nAlla partenza le Toyota vanno subito in testa e conducono la corsa alternandosi al comando con le BMW nelle prime ore seguite molto da vicino dalle Mercedes; alle ore 20.30 accade un terribile incidente: la Mercedes CLR pilotata da Peter Dumbreck decolla su un dosso, compie tre volteggi in aria e atterra in mezzo al bosco a 30 m dalla pista, pilota incolume ma sotto shock. Immediatamente il Team AMG ritira anche l'altra CLR in pista.\nDurante il regime di safety-car, emergono problemi di natura idraulica sul cambio della Toyota di Martin Brundle che era in testa: costretto a fermarsi per le riparazioni, perde 10 giri; alla vettura gemella guidata da Thierry Boutsen viene sostituito il volante per problemi di funzionamento; successivamente, nella notte, entrambe le vetture con i piloti pi\u00f9 veloci escono di scena per incidenti: Brundle sbatte alla prima chicane dell'Hunaudi\u00e8res in seguito ad una foratura, Bountsen si tocca alla chicane Dunlop con una GT e va a sbattere contro le barriere.\nAl mattino le 2 BMW V12 LMR conducono la corsa, Tom Kristensen guida autorevolmente la gara seguito a 3 giri da Yannick Dalmas, per\u00f2 i colpi di scena non sono finiti: a 4 ore dal termine, mentre sulla BMW di testa sta guidando JJ Lehto, la vettura esce di pista e va a sbattere, la causa \u00e8 dovuta al bloccaggio dell'acceleratore causato da un elemento staccatosi dalla sospensione. Nelle ultime 4 ore \u00e8 battaglia tra la BMW #15 e la Toyota #3, distanziata di un giro: la vettura giapponese viene spremuta al massimo e riduce lo svantaggio a soli 42 secondi; Gerhard Berger, capo del team BMW, decide di far pilotare l'ultimo turno a Pierluigi Martini ritenuto pi\u00f9 veloce, invece il direttore tecnico della Toyota, Andr\u00e9 De Cortanze, per risparmiare tempo nelle soste rinuncia al cambio gomme, ma alla fine queste ultime vanno in crisi e i tempi salgono fino a quando, in pieno rettilineo, esplode uno pneumatico sulla GT-One mentre alla guida c'\u00e8 Ukyo Katayama, che tuttavia riesce ad arrivare ai box per le riparazioni.\nAl traguardo arriva prima la BWM V12 LMR pilotata da Martini che condivide il successo con Yannick Dalmas e Joachim Winkelhock, seconda la Toyota GT-One condotta da Katayama, Tsuchiya e Suzuki; terza piazza per la debuttante Audi R8r di Pirro, Biela e Theys. In classe GTS vittoria per la Chrysler Viper GTS-R di Beretta-Wendlinger-Dupuy, in classe GT vince la Porsche 996 GT3 di Alzen-Huisman-Riccitelli.\nClassifica finale.\nI vincitori di Classe sono marcati in grassetto. Le vetture che hanno terminato la gara ma non hanno coperto il 75% della distanza del vincitore sono considerate non classificate (NC)."}
{"id": "1882202", "revid": "33921", "url": "https://it.wikipedia.org/wiki?curid=1882202", "title": "J\u00e1 Sei Namorar", "text": ""}
{"id": "1882203", "revid": "256896", "url": "https://it.wikipedia.org/wiki?curid=1882203", "title": "GMG 2011", "text": ""}
{"id": "1882205", "revid": "122325623", "url": "https://it.wikipedia.org/wiki?curid=1882205", "title": "Sportivi con il maggior numero di partecipazioni olimpiche", "text": "Da a , una sessantina di sportivi hanno partecipato ad almeno sei edizioni dei Giochi olimpici. Il record per\u00f2 spetta al canadese Ian Millar, che nell'equitazione ha disputato ben dieci olimpiadi, conquistando una medaglia d'argento nel concorso a .\nLa maggior parte degli sportivi che hanno avuto una carriera di cos\u00ec lunga durata appartengono a discipline che consentono una maggiore longevit\u00e0 agonistica, quali gli sport equestri, la scherma, il tiro a segno o la vela, ma non mancano certo le eccezioni, come la canoista tedesca naturalizzata italiana Josefa Idem, che detiene il primato al femminile con otto partecipazioni ai Giochi, il saltatore con gli sci giapponese Noriaki Kasai, primatista nelle partecipazioni ai Giochi olimpici invernali (otto), o la velocista giamaicana, successivamente naturalizzata slovena, Merlene Ottey e lo slittinista russo Al'bert Dem\u010denko, che vantano sette presenze alle Olimpiadi.\nTra coloro che hanno partecipato ad almeno sei edizioni solo la sportiva giapponese, oggi politica, Seiko Hashimoto ha partecipato sia ai Giochi invernali che a quelli estivi, nel pattinaggio di velocit\u00e0 (specialit\u00e0 in cui ha anche conquistato una medaglia di bronzo) e nel ciclismo su pista.\nSono solo cinque gli sportivi che hanno partecipato ad edizioni dei Giochi olimpici in un arco di tempo di 40 anni: oltre al gi\u00e0 citato Ian Millar sono: i velisti Durward Knowles delle Bahamas (ma aveva gareggiato anche per la Gran Bretagna) e Paul Elvstr\u00f8m della Danimarca che vantano entrambi otto partecipazioni, con sette un altro danese, lo schermidore Ivan Osiier, mentre a quota sei ancora un velista, il norvegese Magnus Konow.\nClassifica.\nIn grassetto gli sportivi che possono migliorare il loro record. Su sfondo rosa le donne."}
{"id": "1882210", "revid": "110157", "url": "https://it.wikipedia.org/wiki?curid=1882210", "title": "Senec", "text": "Senec (in ungherese \"Szenc\", in tedesco \"Wartberg\") \u00e8 una citt\u00e0 della Slovacchia, capoluogo del distretto omonimo, nella regione di Bratislava.\nGeografia fisica.\nLa citt\u00e0 si trova a nord est di Bratislava (25\u00a0km) a cui \u00e8 collegata dall'autostrada D1.\nIl comune comprende anche le localit\u00e0 di Sv\u00e4t\u00fd Martin, \u010cerven\u00fd Majer e Horn\u00fd Dvor.\nStoria.\nSenec \u00e8 menzionata per la prima volta nel 1252 con il nome di Wortperk e i privilegi di citt\u00e0 le furono attribuiti alla fine del XV secolo. Il nome attuale \u00e8 in uso dalla met\u00e0 del XX secolo e deriva da \"Zemch\" e \"Szempc\". Il nome storico tedesco \u00e8 \"Wartberg\"."}
{"id": "1882211", "revid": "1313191", "url": "https://it.wikipedia.org/wiki?curid=1882211", "title": "Eucalyptus regnans", "text": "Eucalyptus regnans , comunemente noto come eucalipto australiano, \u00e8 un albero appartenente alla famiglia delle Myrtaceae, nativo dell'Australia sudorientale (Tasmania e Victoria).\n\u00c8 noto per superare altezze di 90 m e viene quindi considerato l'albero a legno duro pi\u00f9 alto del mondo. Storicamente a questa specie apparterrebbe anche l'albero pi\u00f9 alto in assoluto, ma oggi questo primato spetta a un esemplare di \"Sequoia sempervirens\" della California chiamato Hyperion.\nDescrizione.\n\u00c8 un albero sempreverde che cresce fino a 70\u201390\u00a0m con un tronco diritto, e una corteccia liscia che nella parte vicina alle radici \u00e8 solitamente pi\u00f9 ruvida. Le foglie sono lanceolate, lunghe da 9 a 14\u00a0cm e larghe da 1,5 a 2,5\u00a0cm, con un lungo apice acuminato e un bordo liscio, di colore da verde a glauco con un picciolo rosso. La pianta produce piccoli grappoli ascellari di 9-15 fiori ciascuno, di circa 1\u00a0cm di diametro con un anello di numerosi stami bianchi. Il frutto \u00e8 una capsula a forma di pera, lunga da 5 a 9\u00a0mm e larga da 7 a 4\u00a0mm.\nDistribuzione e habitat.\nL'albero preferisce le aree montane (fino a 1000\u00a0m), e cresce bene su suoli freschi e profondi, con precipitazioni abbondanti di oltre 1200\u00a0mm l'anno. Nelle condizioni ottimali, l'albero cresce molto velocemente, pi\u00f9 di un metro all'anno e pu\u00f2 quindi raggiungere 65\u00a0m in 50 anni. Al contrario di altri eucalipti, gli incendi possono essergli fatali e quindi si rigenera perlopi\u00f9 da seme.\nPrimati.\n\"Eucalyptus regnans\" \u00e8 l'albero delle angiosperme pi\u00f9 alto al mondo. L'esemplare vivente con la maggiore altezza si chiama Centurion ed \u00e8 stato scoperto in ottobre del 2008 nella \"Tahune Forest Reserve\" della Tasmania, circa 80\u00a0km a sudovest di Hobart. \u00c8 alto 99,6 metri ed ha un diametro alla base di 4,05 metri.\nPrecedentemente il record apparteneva a \"Icarus dream\" (\"il sogno d'Icaro\"), scoperto nel gennaio del 2005 sempre in Tasmania, con un'altezza ufficiale di 97 metri; nel 1962 la sua altezza \u00e8 stata misurata a 98,8\u00a0m, ma questa documentazione \u00e8 andata persa. Si ritiene che, in Tasmania, almeno 10 (forse 15) esemplari superino i 90\u00a0m.\nStoricamente si dice che l'esemplare pi\u00f9 alto sia stato il \"Ferguson tree\", che avrebbe raggiunto i 132,6 m e si sarebbe trovato nello Stato di Victoria (nella regione del fiume Watts) tra il 1871 e il 1872. Questo primato \u00e8 ritenuto privo di affidabilit\u00e0. Tuttavia, esistono prove attendibili che sia esistito un esemplare di \"Eucalyptus regnans\" alto 112,8 m, misurato con un teodolite nel 1880 da George Cornthwaite a Thorpedale, nello Stato di Victoria e perci\u00f2 chiamato \"Cornthwaite Tree\" o \"Thorpedale tree\". L'albero era circa 1\u00a0m pi\u00f9 basso dell'albero pi\u00f9 alto attualmente esistente, una sequoia della California (\"Sequoia sempervirens\") alta 115,55\u00a0m."}
{"id": "1882213", "revid": "77715", "url": "https://it.wikipedia.org/wiki?curid=1882213", "title": "Unione delle comunit\u00e0 israelitiche in Italia", "text": ""}
{"id": "1882214", "revid": "287204", "url": "https://it.wikipedia.org/wiki?curid=1882214", "title": "Povilas Cukinas", "text": ""}
{"id": "1882215", "revid": "35813", "url": "https://it.wikipedia.org/wiki?curid=1882215", "title": "Il nuovo Maestro di Cappella", "text": ""}
{"id": "1882216", "revid": "93556", "url": "https://it.wikipedia.org/wiki?curid=1882216", "title": "Tour della Nazionale di rugby a 15 dell'Inghilterra 1981", "text": " - \nLa nazionale inglese di rugby a 15, fu la prima delle nazionali britanniche a visitare l'Argentina con una selezione ufficiale, anche perch\u00e9 era recente la decisione dell'International Rugby Board che permetteva di concedere il \"cap\" ossia la presenza ufficiale in nazionale anche per incontri contro nazionali di paesi non facenti parte dell'International Board stesso. \nQuesto tour avrebbe dovuto svolgersi nel 1973, ma gli attentati terroristici e la situazione politica avevano costretto a sostituirlo con un tour in Nuova Zelanda e Figi. La successiva Guerra delle Falkland far\u00e0 s\u00ec che passeranno molti anni prima che una selezione britannica si rechi in Argentina."}
{"id": "1882223", "revid": "599013", "url": "https://it.wikipedia.org/wiki?curid=1882223", "title": "Svampa", "text": ""}
{"id": "1882243", "revid": "1983214", "url": "https://it.wikipedia.org/wiki?curid=1882243", "title": "John Campbell", "text": ""}
{"id": "1882250", "revid": "73843", "url": "https://it.wikipedia.org/wiki?curid=1882250", "title": "Non guardare sotto il letto", "text": "Non guardare sotto il letto (\"Don't Look Under the Bed\") \u00e8 un film per la televisione del 1999.\nTrama.\nFrances Bacon McCausland \u00e8 una ragazza di 14 anni che ha appena cominciato il liceo. \u00c8 molto matura e intelligente ma comincia ad insospettirsi quando alla sua scuola, ma anche a tutta Middleburgh, cominciano ad accadere strani avvenimenti: la piscina scolastica viene riempita di gelatina, l'auto di un suo professore viene bersagliata di uova, gli orologi vengono spostati 3 ore avanti e l'intera citt\u00e0 viene imbrattata di \"B\". Il problema \u00e8 che tutti la credono la responsabile per diverse motivazioni. Intanto Frances comincia a parlare con Larry Houdini, un bizzarro personaggio che ritiene di essere un amico immaginario e si sorprende del fatto che Frances riesca a vederlo nonostante abbia 14 anni. Larry infatti, ha come compito quello di divertire i bambini, compreso quindi il fratello di Frances: Darwin. Insieme, Frances e l'immaginario ragazzo, scoprono che lui \u00e8 stato mandato ad aiutare lei che \u00e8 perseguitata dal \"Babau\" o \"Uomo Nero\". Larry allora capisce che deve sconfiggere il Babau grazie ai suggerimenti dati da un particolare libro. Intanto Larry si rende conto che Darwin non riesce pi\u00f9 a vederlo e cos\u00ec mentre si trasforma in un Babau per aver perso un bambino che crede in lui, capisce che \u00e8 stata colpa di Frances per aver spinto Darwin a crescere troppo in fretta e a non credere pi\u00f9 in amici immaginari. Prima della trasformazione, Larry riesce comunque ad ottenere tutto ci\u00f2 che serve per sconfiggere il Babau e cos\u00ec una sera insieme a Frances si avventura nel mondo dei Babau per scacciarlo via e salvare Darwin che intanto \u00e8 stato catturato dall'Uomo nero.\nQuando Larry sta per sconfiggerlo Frances si accorge per\u00f2 che il Babau che la perseguitava era in realt\u00e0 Zoe, la sua precedente amica immaginaria che si era trasformata in un Babau perch\u00e9 Frances si era costretta a crescere velocemente per superare ogni paura. Una volta salvata Zoe ritornano a casa. Intanto Larry smette di trasformarsi in un Babau grazie a Darwin che ricomincia a credere in lui. Cos\u00ec tutto ritorna alla normalit\u00e0 e i due amici immaginari dopo aver salutato Frances si dirigono a Centerville dove stanno accadendo gli stessi episodi di Middleburgh.\nReazione del pubblico.\nNonostante il film sia stato giudicato positivamente da fan e alcuni critici, alcuni genitori si sono lamentati durante la premi\u00e8re del film, in quanto secondo loro mostrava scene troppo spaventose e \"dark\" per i bambini. Apparentemente la Disney ebbe dei problemi simili proprio durante gli anni '80 nel produrre film di questo genere, specialmente nel 1983 con la pellicola \"Qualcosa di sinistro sta per accadere\". Comunque, dopo che la Disney decise di produrre solo serie televisive con contenuto comico, come \"Zack e Cody al Grand Hotel\", \"Sonny tra le stelle\", \"I maghi di Waverly\", \"Phineas e Ferb\", \"Raven\", \"Hannah Montana\", tutti i film di paura o contenuto eccessivo di scene paurose non sono pi\u00f9 stati trasmessi, fatta eccezione per il giorno di Halloween in cui vengono mostrati."}
{"id": "1882251", "revid": "767487", "url": "https://it.wikipedia.org/wiki?curid=1882251", "title": "Tedeum", "text": "Tedeum \u00e8 un film del 1972 diretto da Enzo G. Castellari.\nTrama.\nIn una baracca, Tedeum e la sua famiglia, si picchiano a vicenda: si dispongono dei giacimenti d'oro."}
{"id": "1882252", "revid": "124732268", "url": "https://it.wikipedia.org/wiki?curid=1882252", "title": "Chiesa di San Pietro (Affile)", "text": "La chiesa di San Pietro \u00e8 sita sull'omonimo colle ad Affile, in provincia di Roma.\nStoria.\nLa chiesa risulta la chiesa pi\u00f9 antica del paese ed una delle pi\u00f9 antichi luoghi di culto nella Valle dell'Aniene. Qualcuno fa risalire la costruzione nell'epoca paleocristiana, tuttavia risulta menzionata per la prima volta da Gregorio Magno.\nLa chiesa sub\u00ec, nel corso della sua storia, riedificazioni e restauri. La chiesa attuale, come la si vede oggi, \u00e8 frutto di una costruzione e di un'elaborazione dell'edificio del XV secolo, ma gi\u00e0 nel VI secolo questa chiesa, si suppone, svolgesse attivit\u00e0 di culto per i primi cristiani della zona del Sublacense (o altrimenti detta Alta Valle dell'Aniene) come testimoniato da San Benedetto, in questo periodo la chiesa constava di un ospizio per poveri e per i viandanti.\nDopo il 1005, quando il paese di Affile si sposta verso la collina adiacente ad ovest, questa chiesa viene relegata man mano sempre pi\u00f9 a mansioni pi\u00f9 rurali.\nQuando si ritrov\u00f2 quindi in aperta campagna si cerc\u00f2 di mantenere l'edificio aperto in ricordo del miracolo di San Benedetto.\nSuccessivamente, dopo l'unit\u00e0 d'Italia, venne relegata a luogo di sepoltura.\nInvece, recentemente l'amministrazione comunale, per igiene, ha deciso di chiudere i loculi all'interno della chiesa per spostarli al cimitero.\nLa chiusura di questi loculi ha creato un fenomeno di abbandono totale.\nL'incuria e gli agenti atmosferici stanno lentamente distruggendo questo monumento di Affile.\nL'aspetto.\nLa chiesa \u00e8 in stile romanico rurale con pianta squadrata e tetto a spiovente.\nL'interno \u00e8 ad un'unica navata misurante 7 metri per 12.\nIl soffitto \u00e8 a capriate lignee.\nIn fondo vi \u00e8 una nicchia absidale, nei pressi vi \u00e8 un affresco rappresentante una Crocifissione tra San Benedetto e Vescovi.\nUna delle pareti laterali presenta una strombatura.\nDegli affreschi su un muro laterale rappresentano:"}
{"id": "1882257", "revid": "187", "url": "https://it.wikipedia.org/wiki?curid=1882257", "title": "Ripianificazione debitoria", "text": "La ripianificazione debitoria \u00e8 una serie di operazioni stragiudiziali intraprese da soggetti debitori, attraverso societ\u00e0 munite di mandato, al fine di ridurre il monte debitorio e, possibilmente, rateizzare il pagamento delle somme concordate con i singoli creditori.\nLa societ\u00e0 ripianificatrice gestisce le trattative transattive con i creditori, contattando direttamente, se possibile, i gestori delle singole posizioni debitorie all'interno delle banche, degli enti e delle societ\u00e0 creditrici.\nL'obiettivo della trattativa \u00e8 quello di giungere a un accordo stragiudiziale, per evitare o risolvere le altrimenti inevitabili conseguenze legali e attivit\u00e0 giudiziarie correlate e ritornare \"in bonis\" nel sistema bancario e finanziario.\nNel caso di debiti certi, liquidi ed esigibili il creditore, attraverso l'autorit\u00e0 giudiziaria, pu\u00f2 richiedere l'ingiunzione di pagamento. Da quest'ultima pu\u00f2 scaturire il successivo pignoramento di beni mobili e immobili (secondo i limiti previsti negli articoli 514, 515 e 516 del Codice civile italiano) con conseguente fissazione di aste.\nNel caso in cui fosse avviata una procedura immobiliare nei confronti del debitore, sia esso un privato o una societ\u00e0, al fine di giungere a una soluzione positiva della ripianificazione dei debiti, \u00e8 necessario ottenere un differimento o una sospensione delle aste per un periodo utile a definire le posizioni debitorie ed estinguere la procedura stessa.\nTra le iniziative mirate a una ripianificazione si possono citare, ad esempio, la rateizzazione del debito, soluzione gi\u00e0 adottata da Equitalia secondo quanto previsto nel decreto mille proroghe, e le soluzioni a saldo e stralcio, consistenti nel pagamento di una cifra concordata forfettariamente a chiusura dell'esposizione."}
{"id": "1882260", "revid": "1728", "url": "https://it.wikipedia.org/wiki?curid=1882260", "title": "Tridente (Albano Laziale)", "text": "Il Tridente di Albano Laziale \u00e8 un piano urbanistico messo in atto nella citt\u00e0 di Albano Laziale, in provincia di Roma, nell'area dei Castelli Romani. Esso, articolato su tre strade convergenti in un punto scenografico, \u00e8 stato realizzato nel XVII secolo dalla famiglia Savelli feudataria del luogo.\nL'area interessata dal \"Tridente\" era occupata da un antico tessuto urbano, sorto nel corso del Medioevo sui resti dell'accampamento romano dei \"Castra Albana\", tanto che in molte zone \u00e8 ancora riscontrabile ad occhio nudo l'ortogonalit\u00e0 delle strade caratteristica dei \"castra\" militari romani. Inoltre, l'intera zona \u00e8 situata in forte pendenza: basti pensare che fra piazza Pia (384 ) e piazza San Paolo (431 ) la pendenza tocca l'11%, ovvero quarantasette metri su 435.\nTuttavia nel corso del XVII secolo i Savelli attuarono questo piano di risistemazione urbanistica, e nonostante le ristrettezze economiche in cui la famiglia versava in quel momento non evitarono di innalzare costruzioni importanti come la Chiesa di San Bonaventura (1619).\nIl \"Tridente\" ha per base via Alcide de Gasperi, ovvero il centralissimo \"Corso di sopra\", e per punto di convergenza scenografica piazza San Paolo, con la facciata della Chiesa di San Paolo, che ospita le reliquie di san Gaspare del Bufalo. Le tre strade sono via Aurelio Saffi, via San Gaspare del Bufalo e via Leonardo Murialdo: anticamente il loro nome era \"Strada prima di San Paolo\" (via Saffi), \"Strada seconda di San Paolo\" (via San Gaspare del Bufalo) e \"Strada terza di San Paolo\" (via Murialdo).\nSulle strade del \"Tridente\" prospettano numerose residenze patrizie erette tra XVII e XVIII secolo: sua via Murialdo sorgono \"Palazzo Rospigliosi\", oggi sede dell\"'Istituto Paritario San Leonardo Murialdo\" e \"Palazzo Pamphilj\", mentre su via Saffi sono numerose le antiche abitazioni di una certa imponenza oggi fatiscenti e in abbandono. "}
{"id": "1882268", "revid": "767487", "url": "https://it.wikipedia.org/wiki?curid=1882268", "title": "Paul Newton", "text": "\u00c8 famoso per la sua militanza nella progressive rock band Uriah Heep."}
{"id": "1882270", "revid": "1858893", "url": "https://it.wikipedia.org/wiki?curid=1882270", "title": "Mazda 3", "text": "La Mazda 3 \u00e8 un'autovettura di classe media prodotta a partire dal 2003 dal costruttore giapponese Mazda. Giunta alla terza generazione la vettura ha sostituito la Mazda 323. In molti paesi asiatici la vettura viene venduta come Mazda Axela.\nPrima generazione (2003-2009).\nAnticipata dalla concept car Mazda MX Sportif la prima generazione di 3 debutta al Salone dell'auto di Francoforte nel 2003 e introduce un nuovo concetto di design nella gamma Mazda. La linea completamente differente dalla vecchia generazione di 323 \u00e8 stata elaborata dal centro stile californiano della Mazda con l'intervento del centro stile giapponese per la progettazione del gruppo frontale. La piattaforma completamente inedita \u00e8 stata studiata dalla Ford per i modelli medio compatti del gruppo e sar\u00e0 estesa alle future generazioni di Focus, Volvo S40 e V50. La prima serie \u00e8 nota come \"progetto BK\".\nProdotta nello stabilimento giapponese di H\u014dfu la Mazda 3 \u00e8 stata commercializzata sia in versione con carrozzeria 2 volumi con 5 porte che con carrozzeria berlina a 3 volumi per 4 porte, quest'ultima non importata in Europa (ad eccezione della Francia dove \u00e8 stata venduta dal 2003 al 2005, dell'Austria e della Slovenia) e prodotta anche in Colombia presso gli stabilimenti Ford di Bogot\u00e0. La Mazda 3 berlina risulta la pi\u00f9 apprezzata in America e Asia. Sottoposta nel 2006 ai crash test Euro NCAP la vettura ha totalizzato il punteggio di 4 stelle nella protezione adulti.\nMazda 3 MPS (BK).\nMPS \u00e8 la sigla che identifica le versioni sportive della Mazda3. Introdotta nel novembre del 2006 \u00e8 commercializzata in America come Mazdaspeed3, questa versione era equipaggiata con un nuovo motore 2.3 a iniezione diretta \"DISI\" con 4 cilindri e 16 valvole capace di 260 cavalli ottenuti grazie all'impiego di un turbocompressore.\nLa medesima motorizzazione ha equipaggiato anche la prima generazione di Mazda 6 MPS. Progettata per competere contro auto del calibro di Alfa Romeo 147 GTA, Volkswagen Golf GTI, Ford Focus ST e Honda Civic Type-R, grazie alle notevoli doti dinamiche il sito internet statunitense \"Edmunds.com\" la paragona addirittura ad auto come la Subaru Impreza WRX o la Mitsubishi Lancer Evolution.\nIl cambio per tutte le 3 MPS \u00e8 un manuale a 6 rapporti abbinato alla trazione anteriore. La velocit\u00e0 massima \u00e8 di 250\u00a0km/h mentre lo scatto da 0 a 100\u00a0km/h \u00e8 di 6,1 secondi per consumi contenuti in 9,1\u00a0km al litro. La Mazda 3 MPS era disponibile anche con carrozzeria berlina.\nRestyling 2006.\nNell'aprile 2006 la 3 subisce un leggero restyling frontale; i segni evidenti del rinnovamento sono la mascherina leggermente pi\u00f9 grande, nuovi paraurti anteriori e posteriori, cerchi in lega di inedito disegno, interni migliorati nell'assemblaggio, introduzione delle motorizzazioni 1.4 benzina da 84 cavalli e 1.6 e 2.0 turbodiesel da 90 e 143 cavalli. Rinnovata anche la gamma allestimenti in Italia composta da 3 livelli di rifinitura ed equipaggiamenti arricchiti nelle dotazioni.\nMotorizzazioni.\nPer il mercato europeo la gamma motori si compone di sette propulsori.\nLe motorizzazioni benzina risultavano omologate secondo gli standard della normativa Euro 4 mentre il turbodiesel 1.6 da 109 cavalli era omologato Euro 3. Soltanto con l'introduzione del filtro antiparticolato DPF si poteva omologare la Mazda 3 come Euro 4. I motori introdotti dal 2006 rispettavano i parametri della nuova normativa.\nAllestimenti.\nLa gamma italiana 2008 e 2009 si articolava di due allestimenti oltre la versione sportiva MPS: \nSeconda generazione (2009-2013).\nLa seconda generazione debutta al Salone Internazionale di Sydney nel 2008 in versione berlina a tre volumi mentre la versione cinque porte sar\u00e0 presentata al Motor Show di Bologna 2008 per entrare in commercio nell'aprile dell'anno seguente. Il design inedito si basa sulla precedente generazione rinnovando il frontale grazie ad elementi ispirati alla sportiva RX-8. La coda esibisce nuovi fari a sfondo argentato. La nuova 3 possiede un coefficiente di aerodinamicit\u00e0 (\"Cx\") con un valore di 0,30 tra i migliori nel segmento.\nLa piattaforma della vecchia generazione viene ripresa da questa nuova serie denominata \"progetto BL\" migliorata per\u00f2 nella geometria delle sospensioni, pi\u00f9 rigide per adattarsi ai gusti della clientela europea. Mentre all'avantreno troviamo i MacPherson al retrotreno sono presenti i bracci multipli (schema Multilink con 5 bracci). La massa totale della vettura diminuisce in media di circa 10\u00a0kg nonostante le dimensioni siano state incrementate fino ai 4,46 metri di lunghezza (4,49 metri con il kit sportivo).\nTra le innovazioni tecnologiche spicca il sistema \"i-stop\" che permette alla vettura di spegnere il motore nelle frenate alle basse andature e di riavviarlo in soli 0,35 secondi permettendo un risparmio di carburante del 12% rispetto ad una motorizzazione tradizionale. Questo sistema \u00e8 presente sulla motorizzazione 2 litri.\nNel reparto motori debutta il nuovo propulsore diesel \"MZR-CD\" da 2,2 litri progettato e prodotto dalla Mazda in Giappone con potenza da 150 a 185 cavalli omologato Euro 5. Invariati i propulsori 1.6 \"MZR\" benzina da 105 cavalli con il solo cambio manuale e il diesel 1.6 \"MZR-CD\" da 109 cavalli.\nProdotta in Giappone presso i due stabilimenti di Hofu di propriet\u00e0 della Mazda, la nuova 3 nelle terre asiatiche \u00e8 disponibile anche con una trasmissione CVT abbinata ad una motorizzazione 1.5 \"MZR\" 16V capace di percorrenze medie dichiarate di ben 18,4\u00a0km/l e in un'inedita versione 2.0 a trazione integrale abbinata ad un cambio automatico a 4 rapporti capace di 151 cavalli e di consumi pari a 11,6\u00a0km/l.\nAl contrario di quanto successo per la prima serie la seconda generazione con carrozzeria berlina, dal 2010 viene importata in Europa.\nMazda 3 MPS (BL).\nLa seconda serie della Mazda 3 MPS debutta al Salone dell'automobile di Ginevra 2009; il motore 2.3 \u00e8 stato rivisto sotto il profilo delle emissioni e dei consumi leggermente inferiori rispetto al passato mentre la potenza massima rimane invariata (260 cavalli). Rispetto alla \"BK\" la nuova MPS presenta il differenziale a slittamento controllato \"LSD\", il controllo di stabilit\u00e0 e trazione di nuova generazione \"DSC-TCS\", l'attivazione automatica delle 4 frecce nelle frenate di emergenza (\"ESS\"), i fari anteriori attivi bi-Xeno con luci a Led e i cerchi in lega di 18 pollici oltre il kit sportivo ispirato alla Mazda RX-8. La velocit\u00e0 massima \u00e8 di 250\u00a0km/h.\nMotorizzazioni.\nPer il mercato europeo la gamma motori si compone di nove propulsori.\nTerza generazione (2013-2019).\nLa terza generazione della Mazda 3 \u00e8 stata presentata il 26 giugno 2013. Dopo la separazione dalla Ford, anche la nuova Mazda 3 \u00e8 stata completamente progettata da zero, utilizzando solo componenti costruiti dalla stessa casa giapponese, adottando motori benzina e diesel, prodotti in proprio dalla Mazda. \u00c8 costruita sulla piattaforma Skyactiv e non pi\u00f9 sulla piattaforma Ford C1. \u00c8 il terzo veicolo Mazda che segue la filosofia del design \"Kodo\", dopo la Mazda CX-5 e la terza generazione della Mazda 6.\nLa compatta \u00e8 realizzata in due versioni: 5 porte (hatchback, 2 volumi con portellone) e 4 porte (sedan, classica berlina a tre volumi). In Italia la berlina tre volumi non \u00e8 commercializzata.\nTecnica.\nLa Mazda 3 \u00e8 prodotta in quattro differenti motorizzazioni: due benzina Skyactiv-G (un 1.5 da 100 cavalli e un 2.0 da 120 oppure 165 cavalli) e due diesel Skyactiv-D (il 2.2 da 150 cavalli, utilizzato anche su Mazda CX-5 e Mazda 6 e il nuovo 1.5 da 105 cavalli). Nel mercato asiatico, americano e australiano viene commercializzata anche con il motore 2.5 benzina da 185 cavalli. Per il solo mercato locale \u00e8 disponibile anche con trazione integrale, abbinata al 2.0 benzina o al 2.2 litri diesel da 175CV. \u00c8 disponibile come optional in abbinamento con i motori 2.0 a benzina e 2.2 diesel un cambio automatico sequenziale con comandi al volante a sei rapporti. Da agosto 2016 \u00e8 disponibile anche come 1.5.\nLa Mazda 3 \u00e8 stata la prima auto a disporre del display da 7\" del nuovo sistema di infotainment Mazda Connect, che successivamente \u00e8 stato utilizzato anche da altri modelli Mazda (come Mazda 2, Mazda CX-3 e Mazda MX-5 dal debutto, oltre che dalla Mazda 6 e Mazda CX-5 a partire dal modello 2016) e che pu\u00f2 essere comandato sia tramite il touch screen (attivo fino a 8\u00a0km/h) che tramite dei tasti e una rotella (rinominata HMI, ossia Human-Machine Interface) posti sul tunnel centrale.\nRestyling BN (2016-2019).\nNell'Agosto del 2016 viene presentato il restyling della terza generazione di Mazda 3, il restyling prima di tutto porta ad un cambio di sigla che passa da BM a BN. Gli aggiornamenti riguardano principalmente la plancia che avr\u00e0 un nuovo disegno e un anteriore e posteriore ridisegnati (quest'ultimo non sulla versione Sedan). Da segnalare anche l'abbandono della motorizzazione Diesel in favore di una gamma che punta sui propulsori a benzina. Nel 2019 viene presentata la nuova Mazda 3 BP, che sostituir\u00e0 sul finire dello stesso anno.\nQuarta Generazione (2019).\nNel 2019 viene presentata la nuova generazione della Mazda 3, quest'ultima porta come denominazione ufficiale la sigla BP. Come le serie precedenti \u00e8 disponibile sia in versione berlina che sedan, ha un design totalmente rivoluzionario e diverso rispetto alle serie precedenti, pur mantenendo lo spirito originario. Da questa serie il nome Mazda 3 viene utilizzato in tutto il mondo, perdendo cos\u00ec la denominazione Mazda Axela che aveva avuto sino a quel momento in Giappone. \nMotorizzazioni.\nPer quanto riguarda le motorizzazioni \u00e8 disponibile un 2.0 ibrido a benzina e ritorna la motorizzazione diesel con un motore 1.8. Presente anche una versione AWD."}
{"id": "1882275", "revid": "339392", "url": "https://it.wikipedia.org/wiki?curid=1882275", "title": "Pranava", "text": ""}
{"id": "1882276", "revid": "709565", "url": "https://it.wikipedia.org/wiki?curid=1882276", "title": "Almone (Eneide)", "text": "Almone (lat. \"Almo\") \u00e8 un personaggio dell\"Eneide\" di Virgilio, menzionato nel settimo libro del poema. La sua morte \u00e8 all'origine della guerra narrata nei libri successivi.\nIl mito.\nLe origini.\nVirgilio fa di Almone un giovane valletto alla corte del re Latino: \u00e8 il maggiore dei numerosi figli di Tirro, il pastore a capo delle stalle reali.\nLa morte.\nSempre secondo l'Eneide, Almone aveva addomesticato insieme alla sorella Silvia un cervo. In seguito all'uccisione dell'animale, avvenuta ad opera di Ascanio durante una battuta di caccia, Almone guida i pastori italici in armi contro i troiani; nella rissa che ne nasce, il grintoso giovane viene colpito alla gola da una freccia, stramazzando quindi al suolo. A provocare questi tragici incidenti \u00e8 la furia Aletto, che agisce per conto di Giunone, dea ostile ai Troiani.\n&lt;poem&gt; \" \"Hic iuuenis primam ante aciem stridente sagitta,\"\n\"natorum Tyrrhi fuerat qui maximus, Almo,\"\n\"sternitur; haesit enim sub gutture uolnus et udae \"\n\"uocis iter tenuemque inclusit sanguine uitam.\" \" &lt;/poem&gt;\n(Publio Virgilio Marone, \"Eneide\", libro VI, vv.531-34).\n&lt;poem&gt; \" \"Allora davanti alla schiera, per stridente saetta,\"\n\"cadde il giovane Almone, dei figli di Tirro il maggiore;\"\n\"s'infisse sotto la gola la punta e dell'umida voce\"\n\"chiuse col sangue la via, e la vita sottile.\" \" &lt;/poem&gt;\nConseguenze.\nIl cadavere di Almone viene portato nel palazzo reale. Parenti e amici della vittima fanno pressione su Latino perch\u00e9 dichiari guerra ai troiani, ma il re si ritira nelle sue stanze, volendo evitare il conflitto tra i due popoli. Interviene allora Giunone stessa che scardina le porte del tempio di Giano: cos\u00ec si soleva fare presso i Latini quando si trattava di dichiarare guerra a qualcuno.\nNel libro nono, a guerra ormai iniziata, Virgilio pone i fratelli di Almone alla retroguardia dell'esercito italico guidato da Turno.\nInterpretazione e realt\u00e0 storica.\nCome l'aitante guerriero troiano dell\"'Iliade\" Simoesio, chiamato cos\u00ec perch\u00e9 partorito sul Simoenta, il giovane italico deve evidentemente il suo nome a un fiume, il torrente laziale Almone; per altri autori invece \u00e8 proprio la figura mitica a dare il nome al fiume, risultato della metamorfosi del corpo di Almone, con relativa divinizzazione."}
{"id": "1882285", "revid": "1782831", "url": "https://it.wikipedia.org/wiki?curid=1882285", "title": "Chondrostoma nasus", "text": "Il naso (Chondrostoma nasus) \u00e8 un pesce d'acqua dolce appartenente alla famiglia Cyprinidae.\nDistribuzione ed habitat.\nIl suo areale comprende quasi tutta l'Europa con eccezione della Penisola Iberica, la Francia occidentale, l'Italia, la Dalmazia, la Grecia, le Isole Britanniche, la Russia settentrionale e la Scandinavia. \u00c8 invece presente in un settore dell'Anatolia occidentale.In Italia \u00e8 stato introdotto nel corso del XX secolo nel fiume Isonzo in seguito a ripopolamenti effettuati in acque slovene. Attualmente \u00e8 distribuito verso ovest in acque friulane fino al bacino del fiume Stella.Trova il suo habitat ideale nei fiumi della zona del barbo, con corrente da lenta a veloce, acque pulite e fondi ghiaiosi o sabbiosi.\nDescrizione.\n\u00c8 simile alla savetta ma ha il corpo in proporzione meno alto e meno compresso lateralmente. Come tutti i Chondrostoma ha la mascella sporgente a formare una sorta di \"naso\", da cui il nome comune.\nLa livrea \u00e8 grigio olivastra sul dorso per poi digradare verso il bianco argenteo sul ventre.\nLe pinne dorsale e caudale sono scure con riflessi rossatri mentre le ventrali, le pettorali e l'anale sono visibilmente colorate di rosso.\nRaggiunge i 50 cm e 1,5 kg di peso, con punte fino a 3 kg.\nRiproduzione.\nAvviene in primavera e risale i torrenti affluenti dei tratti alti dei fiumi che abita per la deposizione effettuando migrazioni anche molto lunghe.\nAlimentazione.\nSi nutre sia di alghe filamentose che raschia dalle pietre del fondo grazie alle labbra cornee che di invertebrati che trova nello stesso ambiente.\nPesca.\n\u00c8 un apprezzato pesce sportivo, da insidiare con la tecnica della passata o a fondo. \u00c8 molto diffidente e la sua reazione alla cattura \u00e8 vivace. Le esche utilizzate sono alghe in ciuffi, pane, lombrichi, bigattini ed altre larve.Le carni sono buone, farinose al palato, ma apprezzate solo nei grossi esemplari, a causa delle numerosissime lische."}
{"id": "1882292", "revid": "92723", "url": "https://it.wikipedia.org/wiki?curid=1882292", "title": "Martino Polono", "text": "Biografia.\nIl domenicano Martino, detto \"Polonus\", per essere stato arcivescovo di Gniezno in Polonia, fu cappellano di papa Alessandro IV e dei suoi successori Urbano IV, Clemente IV, Gregorio X, Innocenzo V, Adriano V e Giovanni XXI.\nLe prime informazioni biografiche di Martinio Polono risalgono al 1261, quando era occupato nella penitenzieria pontificia. Nel 1268, papa Clemente IV lo invi\u00f2 a negoziare un matrimonio che suggellasse l'alleanza fra Carlo I d'Angi\u00f2, re di Napoli e di Sicilia, e Ottocaro II di Boemia. Fino al 1276, Martino ag\u00ec come protettore del clero della Polonia e della Boemia, su impulso di papa Giovanni XXI.\nNominato il 22 giugno 1278 arcivescovo di Gniezno da papa Niccol\u00f2 III, mor\u00ec a Bologna mentre era in viaggio per raggiungere la sua sede di destinazione e fu sepolto nella chiesa di San Domenico.\nLa sua notoriet\u00e0 gli deriva soprattutto per essere l'autore del \"Chronicon pontificum et imperatorum\", che si arresta al papato di Niccol\u00f2 III, una cronaca molto diffusa ai suoi tempi, nel quale tratta anche della leggenda della papessa Giovanna. Scrisse anche i \"Margarita Decreti\" e gli sono attribuiti i \"Sermones de tempore et de sanctis\" e il \"Promptuarium exemplorum\".\nSingoli sermoni o l'intera raccolta furono preservti in circa sessanta manoscritti. Le prime due edizioni furono stampate soltanto nel 1480 a Strasburgo col titolo latino di \"Sermones Martini Ordinis Praedicatorum poenitentiarii Domini Papae de tempore et de sanctis super Epistulas et Evangelia cum Promptuario Exemplorum\". Alla fine del XV secolo si trovano menzionati nella genealogia dell'ordine domenicano di Berna, ma una prima mnezione comparve gi\u00e0 nel 1466 nell \"Liber de illustris viris de Ordine Praedicatorum\" di Johannes Meyer ne fece menzione.\nAnche Giovanni Tritemio attribu\u00ec a Polono la paternit\u00e0 di 6 libri, da lui visti personalmente, che comprendevano anche una narrazione dei diversi miracoli, una concisa cronologia e un prospetto sintetico dei decreti (\"tabulam decreti\"), forse sia pontifici che imperiali. La menzione manca nelle edizioni successive al 1480."}
{"id": "1882295", "revid": "287204", "url": "https://it.wikipedia.org/wiki?curid=1882295", "title": "Charmilles Stadium", "text": "Lo stadio Charmilles \u00e8 stato uno stadio di Ginevra, Svizzera. Utilizzato prevalentemente per partite di calcio, era in grado di ospitare 9.250 persone. Venne costruito nel 1930 per la Coppa delle Nazioni 1930 e chiuso nel 2002 prima dell'apertura dello Stade de Gen\u00e8ve. Nel corso del Campionato mondiale di calcio 1954, ha ospitato cinque partite."}
{"id": "1882300", "revid": "124294612", "url": "https://it.wikipedia.org/wiki?curid=1882300", "title": "Volo Banat Air 166", "text": "Il volo Banat Air 166 era un volo charter operato dalla compagnia aerea rumena Banat Air sulla rotta tra Verona e Timi\u0219oara.\nIl 13 dicembre 1995 il bimotore turboelica Antonov An-24, operante il servizio, precipit\u00f2 al suolo pochi attimi dopo il decollo dall'Aeroporto di Verona-Villafranca, in localit\u00e0 Poiane di Sommacampagna. Nell'impatto morirono tutti i 41 passeggeri e gli otto membri dell'equipaggio imbarcati.\nContesto.\nNella stagione invernale 1995-1996 Banat Air venne autorizzata dalla Direzione Generale dell'Aviazione Civile (antesignana dell'ENAC) ad operare servizi passeggeri a carattere irregolare (non di linea) sulla tratta Bucarest-Timi\u0219oara-Verona e viceversa.\nIl servizio era operato a giorni alterni (luned\u00ec, mercoled\u00ec, venerd\u00ec e domenica) per conto dell'agenzia viaggi rumena \"Banat Air Travel\" in relazione al traffico originante dalla Romania e per conto dell'agenzia italiana \"Business Jet\" per quanto riguardava i biglietti staccati in Italia. Gli aeromobili utilizzati erano di norma i Rombac 1-11 (versione rumena dell'aviogetto britannico BAC One-Eleven, costruita su licenza) affittati in wet lease (noleggio con equipaggio) dalla compagnia Romavia, capaci di imbarcare circa un centinaio di passeggeri.\nAntefatto.\nIl 13 dicembre 1995 la bassa affluenza di passeggeri indusse la compagnia ad utilizzare sulla relazione il pi\u00f9 piccolo aereo turboelica Antonov An-24 immatricolato YR-AMR. Tale aeromobile, in servizio dal 1\u00ba luglio 1967, aveva in precedenza fatto parte della flotta privata del dittatore Nicolae Ceau\u0219escu; alla caduta del suo regime era stato rilevato dalla Romavia, che a sua volta l'aveva concesso in wet lease a Banat Air.\nLa comunicazione dell'adozione dell'Antonov venne data all'aeroporto di Verona in modo confuso e contraddittorio: alle ore 12:14 la compagnia provvide a mandare un fax all'ufficio dell'addetto al centraggio (colui che supervisiona il carico degli aeromobili affinch\u00e9 si distribuisca equilibratamente nei vani) per preavvisare del cambio di aeromobile, ma l'impiegato non se ne avvide e non lo trasmise agli uffici deputati ad autorizzare tale cambiamento. Alle ore 15:11 giunse un ulteriore telex, che rettificava il precedente annunciando l'arrivo di un Tupolev in luogo dell'Antonov: l'ufficio di centraggio stavolta se ne avvide, ma si limit\u00f2 ad annotare l'arrivo del supposto Tupolev, senza effettuare ulteriori verifiche.\nAlle ore 16:00 l'addetto al centraggio venne informato che l'apparecchio in arrivo da Timi\u0219oara sarebbe stato un Antonov di circa 21 tonnellate; egli tuttavia non corresse l'annotazione \"Tupolev\" nei documenti, limitandosi ad aggiungervi il peso dichiarato.\nIl volo d'andata, proveniente dall'aeroporto di Timi\u0219oara, atterr\u00f2 quindi a Verona-Villafranca alle ore 18:43, in ritardo di circa 2 ore rispetto al previsto. Ai comandi dell'apparecchio sedevano il comandante Ivan Dan Mircea e il copilota Ivan Marin, coadiuvati dal navigatore Cornel Vlagea; l'equipaggio era completato dalla hostess Corina Chelu, dallo steward Alexandru Socol e dai meccanici Gheorghe Popescu, Viorel Ilie e Anesia Gliga.\nL'aereo rull\u00f2 sul piazzale dello scalo veronese e venne parcheggiato nella piazzola di sosta B6; sbarcati i 44 passeggeri e i bagagli, alle ore 18:50 l'addetta alla rampa (dipendente della societ\u00e0 di gestione dei servizi di assistenza aeroportuale \"S.p.A. Valerio Catullo\") prese contatto con il comandante Mircea, consegnandogli il bollettino meteorologico e ritirando dall'assistente di volo la documentazione di rito, comprendente la lista dei passeggeri ed il piano di carico complessivo in arrivo. Date le avverse condizioni atmosferiche (le temperature erano rigide e da alcune ore l'aeroporto era interessato da un'intensa nevicata) l'impiegata chiese al comandante se fosse necessario procedere allo sghiacciamento (de-icing) di fusoliera e ali, ricevendo una risposta negativa. Al contempo il comandante, nel darle istruzioni per la sistemazione dei bagagli a bordo, afferm\u00f2 di volersi occupare personalmente della compilazione del piano di carico (\"loadsheet\") per la partenza.\nL'addetta alla rampa provvide poi a recapitare il piano di carico in arrivo all'ufficio dell'addetto al centraggio: in questi frangenti nessuno not\u00f2 che in esso, alla voce relativa ai chilogrammi di carburante imbarcati e consumati, era riportato un dato palesemente errato: \"-2000 kg taxi\", ovvero come se l'aereo avesse consumato 2000 kg di combustibile per il solo rullaggio a terra. Peraltro poco dopo la stessa impiegata, recatasi in archivio per verificare i dati tecnici effettivi dell'Antonov, apprese che in precedenza gi\u00e0 due equipaggi al comando di apparecchi di quel tipo, una volta atterrati a Verona, non avevano consegnato il piano di carico in partenza. La questione non venne per\u00f2 approfondita.\nAlle ore 19:05 l'aeromobile effettu\u00f2 il rifornimento di carburante, imbarcando 2\u00a0015 kg di combustibile; conclusa l'operazione, vennero imbarcati i passeggeri. Presero posto in cabina 30 passeggeri italiani, 6 romeni, 4 serbi e 1 olandese, pi\u00f9 gli otto membri d'equipaggio, tutti di nazionalit\u00e0 romena, per un totale di 49 persone (tra le quali una bambina di 5 anni e una donna in gravidanza). L'aereo era cos\u00ec a pieno carico.\nAlle ore 19:30, terminate le operazioni di imbarco dei bagagli e dei passeggeri, la torre di controllo veronese autorizz\u00f2 il comandante alla messa in moto dei motori. Cinque minuti dopo l'addetto al centraggio chiese a un collega di recapitargli il piano di carico dell'Antonov, cosa che tuttavia non accadde. Pur in mancanza di tale documento, l'ufficio decise di non effettuare ulteriori verifiche e omise di darne notizia alla torre di controllo (che avrebbe potuto fermare il decollo).\nIl disastro.\nAlle ore 19:33 il controllore autorizz\u00f2 l'YR-AMR a rullare fino al punto di attesa per la pista 22; raggiunta tale posizione, all'equipaggio venne data l'autorizzazione ATC, che prevedeva, subito dopo il decollo, una virata a ovest (onde non sorvolare l'abitato di Sommacampagna, in ottemperanza alle normative sull'inquinamento acustico) e quindi immettersi in una rotta diretta a sud.\nVenti minuti dopo l'inizio del rullaggio, mentre le condizioni meteorologiche peggioravano (la nevicata s'infittiva e la visibilit\u00e0 diminuiva di minuto in minuto), l'Antonov entr\u00f2 sulla pista e decoll\u00f2.\nPochi minuti dopo si consum\u00f2 l'incidente: l'aereo era in piena cabrata e aveva raggiunto un'altitudine di 200/300 metri dal suolo. Nell'intervallo di tempo compreso tra le 19:54:23 e le 19:55:53 l'YR-AMR and\u00f2 in stallo: la bassa quota imped\u00ec ai piloti di recuperarne il controllo e nel giro di 10-12 secondi il velivolo cadde al suolo a nord ovest della pista 04, ad una distanza di circa 1\u00a0500\u00a0m dall'asse della pista stessa. Carico di 4\u00a0800 litri di carburante, l'Antonov al momento dell'impatto prese subito fuoco, non lasciando scampo agli occupanti.\nI soccorsi.\nAlle ore 19:56 la torre di Villafranca, rilevando la sparizione del velivolo rumeno dagli schermi radar, tent\u00f2 di contattarlo per chiedere conferma del decollo e istruirlo a passare sulla frequenza di Garda-Avvicinamento (deputata a smistare sulle rotte di competenza gli aerei appena decollati). Non ricevendo risposta, il controllore reiter\u00f2 la chiamata per tre/quattro volte; dopo aver consultato anche l'operatore di Garda-Avvicinamento (che rifer\u00ec di non aver nessun aereo in contatto), si decise di dare l'allarme ai Vigili del Fuoco aeroportuali, i quali (privi di indicazioni precise su dove accorrere) si misero immediatamente alla ricerca del luogo del disastro.\nNel giro di un minuto i centralini zonali dei numeri telefonici d'emergenza iniziarono a raccogliere chiamate da parte della popolazione locale: alle 19:57 una donna telefon\u00f2 al 113 affermando (probabilmente in stato di shock) che un aereo le era \"caduto in testa\"; segu\u00ec alle 19:59 la chiamata di un contadino che denunciava al 115 (il cui centralino era peraltro gi\u00e0 in contatto con l'aeroporto di Villafranca) la caduta di un aereo \"nel suo orto\". Nessuno dei due chiamanti fu tuttavia in grado di indicare il luogo del disastro, cosa che invece fece un terzo soggetto messosi in contatto alle 20:06 col 118 di Verona: costui, pur affermando erroneamente che l'aereo caduto fosse un C-130 militare, riusc\u00ec a istruire l\u2019operatore sull\u2019esatta posizione del relitto.\nAttorno alle 20:09, guidati dal bagliore dell'incendio, i mezzi antincendio raggiunsero il sito del disastro, in localit\u00e0 Poiane di Sommacampagna, provvedendo a spegnere le fiamme; due minuti dopo arrivarono anche le autoambulanze. Nel giro di mezz'ora divenne per\u00f2 evidente che tra i rottami dell'Antonov non vi era alcun superstite, sicch\u00e9 gi\u00e0 alle 20:40 venne dato ordine di rientro a gran parte dei mezzi e del personale di soccorso che aveva raggiunto la localit\u00e0.\nLe indagini.\nNei giorni successivi alla sciagura si aprirono le indagini volte ad accertarne le cause.\nIpotesi di guasto meccanico.\nVennero innanzitutto presi in esame eventuali guasti all'aereo: in particolare prese corpo l'ipotesi che il motore destro fosse andato in avaria. Indizi in tal senso furono desunti dal controllo del Flight Data Recorder e dei resti della strumentazione del cockpit (la cui decodificazione era complicata dalla taratura su unit\u00e0 di misura differenti rispetto a quelle europee e dalle diciture scritte in caratteri cirillici, che resero necessario avvalersi di traduttori). In aggiunta, diversi passeggeri che avevano viaggiato col medesimo aeromobile nel volo di andata, interrogati come persone informate sui fatti, affermarono concordemente di aver udito dei \"colpi simili a martellate\" provenire dal motore destro mentre veniva estratto il carrello per l'atterraggio.\nL'esame condotto sui resti del propulsore evidenzi\u00f2 danni compatibili con la rottura della scatola della trasmissione: in una simile circostanza l'elica va in fuorigiri e si tramuta di fatto in un freno aerodinamico, rallentando l'aereo e mandandolo in stallo. Si escluse quasi subito che tale problema potesse essere stato causato dal distacco di pezzi di ghiaccio dalle ali: essendo i motori dell'Antonov collocati al di sotto della superficie portante, erano al riparo da una tale eventualit\u00e0.\nQuale che fosse il motivo, il pilota, trovandosi in una tale situazione, avrebbe potuto recuperare il controllo dell'apparecchio regolando le pale dell'elica onde metterle \"in bandiera\" (ovvero parallele al flusso dell'aria e quindi ininfluenti a livello di propulsione o attrito/resistenza); la scarsa altitudine raggiunta avrebbe per\u00f2 reso inattuabile tale manovra, mancando il tempo e lo spazio per eseguirla.\nLo stato di combustione e frammentazione in cui versavano motori e strumentazione tuttavia non permise agli inquirenti di affermare con ragionevole certezza se tale avaria si fosse effettivamente verificata.\nFattore umano: concatenazione di negligenze.\nLe indagini accertarono come causa principe del disastro la concatenazione di negligenze ed errori da parte dei piloti e del personale di terra.\nCome gi\u00e0 accennato, sull'aeroporto Catullo era in corso una fitta nevicata e la temperatura atmosferica era tale da formare un compatto strato di ghiaccio sulle ali degli apparecchi a terra; nonostante ci\u00f2, i due piloti dell'An-24 rifiutarono di far eseguire il \"de-icing\" (sghiacciamento) delle superfici portanti.\nTale scelta fu probabilmente dettata dalla volont\u00e0 di non spendere le 250\u00a0000 lire che all'epoca costituivano la tariffa di tale operazione: era infatti prassi comune per le compagnie dell'Europa orientale l'adozione di una politica di risparmio al centesimo. In aggiunta, i due piloti ritenevano che le caratteristiche tecniche dell'AN-24 (dotato di profili alari molto generosi e teoricamente non alterabili nella loro funzionalit\u00e0 da pochi millimetri di ghiaccio) fossero sufficienti a far fronte alla formazione dello strato gelato.\nEssi tuttavia non considerarono che il ghiaccio comportava un aggravio del peso dell'aeromobile, che sommato all'inevitabile (bench\u00e9 minima) alterazione del profilo alare avrebbe inciso negativamente sulla governabilit\u00e0 dell'Antonov.\nProprio sul peso dell'aeromobile si appuntarono le attenzioni degli investigatori: carte alla mano, l'Antonov 24 risult\u00f2 essere a pieno carico di passeggeri e carburante, ma soprattutto in sovrappeso di valigie e con un peso totale pro capite passeggero+bagaglio dichiarato in 90 kg (quando normalmente su tale apparecchio si arriva a 70 kg a testa). Il surplus di peso rispetto al massimo previsto dai manuali operativi venne stimato in circa 2.000\u00a0kg. Preso atto di ci\u00f2, l'aereo rumeno non avrebbe potuto essere autorizzato ad alzarsi in volo.\nCome si evince dalla cronologia dei fatti riportata a inizio voce, il decollo in sovrappeso fu reso possibile da una lunga sequenza di trascuratezze ed omissioni da parte del personale di terra, che se evitate avrebbero ben potuto impedire il disastro. Su tutte venne rilevata la mancata consegna all'ufficio traffico aeroportuale del piano di carico in partenza: ai sensi della normativa vigente, anche per questo motivo il decollo avrebbe dovuto essere impedito. \u00c8 inoltre da segnalare che, sebbene il personale veronese avesse poca o nessuna familiarit\u00e0 con l'aereo in questione, i cui dati tecnici (manuali operativi e limiti di peso inclusi) non erano inseriti nel programma ARCO, nessuno si occup\u00f2 di effettuare verifiche.\nCome stabilito dalle risultanze dell'inchiesta (confermata dalla sentenza di Corte d'appello, poi passata al vaglio della Cassazione)\nLista passeggeri ed equipaggio.\nDi seguito \u00e8 riportata la lista delle persone a bordo del volo al momento dell'incidente:"}
{"id": "1882302", "revid": "438678", "url": "https://it.wikipedia.org/wiki?curid=1882302", "title": "Il pentito", "text": "Il pentito \u00e8 un film del 1985 diretto da Pasquale Squitieri.\nTrama.\nAnni '70: un crack finanziario negli Stati Uniti d'America provoca un terremoto all'interno di Cosa nostra. Il banchiere Spinola, amministratore del denaro sporco della mafia, in seguito al fallimento manda in fumo le finanze di Cosa nostra, viene portato in Sicilia con un finto sequestro per cercare di riparare al danno provocato ma non si trova nessun accordo e viene rimandato negli Stati Uniti dove in seguito viene arrestato. Intanto Vanni Ragusa si trova in disaccordo con i capi di Cosa nostra e da qui scatta una vera e propria guerra di mafia. Ragusa tuttavia riesce a uscirne indenne e a rifugiarsi negli Stati Uniti. Cosa Nostra, non potendo eliminarlo, decide di uccidere alcuni membri della sua famiglia. Con la famiglia decimata dalla mafia, decide di collaborare con l'F.B.I. e con la giustizia italiana, in particolare con il giudice Falco. Le sue dichiarazioni danno un quadro pi\u00f9 completo della struttura di Cosa nostra. Una serie di retate porter\u00e0 in carcere persone di spicco nel campo della malavita organizzata.\nCuriosit\u00e0.\nAnche se tutti i nomi dei personaggi sono stati cambiati, il film \u00e8 ispirato alla storia del boss Tommaso Buscetta, dall'ascesa nelle gerarchie mafiose fino al pentimento e la collaborazione con la giustizia. L'uccisione di un giudice con un'autobomba sotto casa richiama quanto accaduto a Rocco Chinnici, mentre l'assassinio di un commissario di polizia dentro un bar \u00e8 ispirato a quello di Boris Giuliano. L'avvocato milanese Pistilli \u00e8 modellato su Giorgio Ambrosoli, il banchiere Spinola su Michele Sindona, il boss mafioso Salvo Lercala su Tot\u00f2 Riina e il giudice Falco, ovviamente, sul quasi omonimo giudice Giovanni Falcone."}
{"id": "1882305", "revid": "857138", "url": "https://it.wikipedia.org/wiki?curid=1882305", "title": "Star\u00e1 Voda", "text": "Star\u00e1 Voda pu\u00f2 riferirsi a diversi toponimi:"}
{"id": "1882306", "revid": "110157", "url": "https://it.wikipedia.org/wiki?curid=1882306", "title": "Stade Olympique de la Pontaise", "text": "Lo Stade Olympique de la Pontaise \u00e8 uno stadio multifunzionale di Losanna, Svizzera.\nOltre ad ospitare la locale squadra di calcio del FC Lausanne-Sport (Super League), lo stadio accoglie ogni anno il tradizionale Meeting internazionale di atletica Athletissima.\nLo Stade Olympique de la Pontaise \u00e8 in grado di ospitare persone ed \u00e8 stato costruito nel 1904.\nHa ospitato cinque incontri del Campionato mondiale di calcio 1954.\nIn questa struttura, nel 1994, Leroy Burrell ha abbassato il record dei 100 metri a 9\"85, mentre l'11 agosto 2007 si \u00e8 tenuto uno dei rari concerti elvetici dei Rolling Stones."}
{"id": "1882310", "revid": "17654", "url": "https://it.wikipedia.org/wiki?curid=1882310", "title": "La signora del Blues", "text": ""}
{"id": "1882314", "revid": "17586797", "url": "https://it.wikipedia.org/wiki?curid=1882314", "title": "Batteria San Marco", "text": ""}
{"id": "1882320", "revid": "1305772", "url": "https://it.wikipedia.org/wiki?curid=1882320", "title": "John Hope", "text": "John Hope pu\u00f2 riferirsi a:"}
{"id": "1882322", "revid": "112479494", "url": "https://it.wikipedia.org/wiki?curid=1882322", "title": "Fegeo (Iliade)", "text": "Fegeo () \u00e8 un personaggio della mitologia greca menzionato nel V libro dell\"Iliade\".\nMitologia.\nFegeo era un giovane guerriero troiano figlio di Darete e fratello di Ideo, insieme al quale combatt\u00e9 valorosamente in difesa di Troia. Fu ucciso da Diomede, dopo aver tentato di colpirlo.\nArte.\nL'episodio \u00e8 stato immortalato da Giulio Romano nel dipinto \"Diomede combatte contro Fegeo e Ideo\", conservato al Louvre."}
{"id": "1882325", "revid": "838137", "url": "https://it.wikipedia.org/wiki?curid=1882325", "title": "Haniska", "text": "Haniska pu\u00f2 riferirsi a diversi toponimi della Slovacchia:"}
{"id": "1882326", "revid": "486946", "url": "https://it.wikipedia.org/wiki?curid=1882326", "title": "Archeopterix", "text": ""}
{"id": "1882327", "revid": "124559710", "url": "https://it.wikipedia.org/wiki?curid=1882327", "title": "Mazda CX-7", "text": "La Mazda CX-7 \u00e8 un'autovettura classificata come SUV prodotta dalla casa automobilistica giapponese Mazda dal 2006 al 2012. \nStoria e profilo.\nLa vettura ha debuttato in pubblico nel mese di gennaio, al Salone dell'automobile di Los Angeles. \u00c8 prodotta nello stabilimento di Hiroshima dal 20 febbraio 2006.\nIl pianale che funge da base \u00e8 il medesimo della Ford Mondeo seconda serie e Mazda 6 prima serie con sospensioni anteriori a Quadrilatero alti deformabili e posteriori a bracci multipli (Multilink). Il cambio \u00e8 un manuale a 6 rapporti mentre per le versioni destinate ai mercati americani \u00e8 disponibile una trasmissione automatica a 5 rapporti. La trazione \u00e8 integrale permanente mentre una versione con sole le due ruote motrici anteriori non viene importata. Condivide il propulsore a benzina con la Mazda 3 e la Mazda 6 MPS, ossia il 2,3 MZR 16v Turbo iniezione diretta da 260 CV.\nNel 2009 \u00e8 stata presentata la versione ristilizzata dotata di un frontale rinnovato grazie all'adozione di nuovi proiettori con tecnologia luminosa a Led e interni disponibili in inedite colorazioni.\nFine produzione ed erede.\nNel 2012 ne \u00e8 termina ufficialmente la produzione. La vettura che ne ha preso il posto nei listini Mazda, seppur appartenente ad una categoria inferiore e pertanto, \u00e8 la Mazda CX-5.\nIn Italia la commercializzazione termina a fine 2013, ossia quando finirono le scorte."}
{"id": "1882332", "revid": "2091520", "url": "https://it.wikipedia.org/wiki?curid=1882332", "title": "Museo archeologico regionale della Valle d'Aosta", "text": "Il Museo archeologico regionale della Valle d'Aosta (in francese, Mus\u00e9e arch\u00e9ologique r\u00e9gional de la Vall\u00e9e d'Aoste), abbreviato in MAR, \u00e8 un museo archeologico con sede ad Aosta.\nLa sede.\nIl museo si trova nel luogo in cui sorgeva in epoca romana la \"Porta Principalis Sinistra\". Sotto al museo, infatti, sono stati condotti degli scavi (tuttora in corso) per riportare alla luce i resti della porta. Parte di questi scavi \u00e8 gi\u00e0 accessibile tramite passerelle raggiungibili dal museo.\nGi\u00e0 casaforte dei nobili Vaudan, l'edificio ha quindi ospitato a partire dal 1633 il Convento delle Visitandine, fondato per volere del marchese Pierre-Philibert Roncas e della consorte Em\u00e9rentienne de Vaudan, che intendevano dare un sede alle religiose di santa Giovanna Francesca Fr\u00e9miot de Chantal (\"Jeanne de Chantal\").\nDal 1802 divenne Caserma Challant, mentre alcune ale del palazzo furono adibite a usi vari, da scuderia, a teatro fino a magazzino degli attrezzi agricoli.\nOggi la Caserma \u00e8 stata dismessa e il palazzo ospita il Museo archeologico regionale.\nLa collezione principale.\nIl museo dispone di molti reperti archeologici ritrovati in tutta la Valle d'Aosta che sono disposti secondo l'ordine cronologico.\nLa preistoria.\nI reperti preistorici (consistenti in ornamenti funebri, vetro, vasi di terracotta e stele antropomorfe scolpite) componevano la collezione oggi ospitata nel museo dell'area megalitica di Saint-Martin-de-Corl\u00e9ans.\nI romani.\nIl museo dispone di una vasta gamma di reperti di epoca romana.\nSono presenti oggetti funebri, oggetti in vetro (piatti, bicchieri...), parti di statue, oggetti provenienti dal teatro, posate e giochi comuni.\nEpoca cristiano-medioevale.\nDei reperti medioevali ospitati nel museo, il pi\u00f9 rilevante \u00e8 senza dubbio l'ambone dell'VIII secolo, rinvenuto negli scavi della Cattedrale di Aosta, di cui si conserva una parte. Sono inoltre presenti alcuni corredi funerari la cui datazione oscilla tra il IV ed il XIV secolo, tra cui alcuni bicchieri dorati con teoria dei Santi e la spada di cavaliere con speroni proveniente da Sant'Orso.\nIl plastico di \"Augusta Pr\u00e6toria\".\nNel museo c'\u00e8 anche un plastico della citt\u00e0 romana di \"Augusta Pr\u00e6toria Salassorum\" ricostruita basandosi sui resti degli edifici romani visibili in tutta Aosta.\nI sotterranei del museo.\nNei sotterranei del museo sono conservati i resti dello spigolo sud-ovest della torre orientale della \"Porta Principalis Sinistra\", una delle quattro porte urbiche di \"Augusta Pr\u00e6toria\", con i piani d\u2019uso romani e l\u2019unico tratto di terrapieno, con relativo muro di controscarpa, ancora addossato ad un tratto delle mura romane.\nAltre Collezioni.\nIl Museo ospita in alcune sale attigue dalla collezione principale la Collezione Numismatica Pautasso, una ricca esposizione di monete che spaziano dall'et\u00e0 greca fino al periodo sabaudo. Di particolare rilevanza \u00e8 il nucleo di monete celtiche, galliche e padane.\nDa segnalare inoltre la Collezione Carugo, una ricca raccolta di reperti della civilt\u00e0 etrusca, dell'Antico Egitto e della Mesopotamia, "}
{"id": "1882334", "revid": "838137", "url": "https://it.wikipedia.org/wiki?curid=1882334", "title": "Hos\u0165ovce", "text": "Hos\u0165ovce pu\u00f2 riferirsi a diversi toponimi della Slovacchia:"}
{"id": "1882337", "revid": "652266", "url": "https://it.wikipedia.org/wiki?curid=1882337", "title": "Sindaci di Tursi", "text": "Questo \u00e8 un elenco di tutti i feudatari, sindaci, podest\u00e0 e commissari prefettizi che si sono succeduti dal 1150 ai giorni nostri."}
{"id": "1882340", "revid": "857138", "url": "https://it.wikipedia.org/wiki?curid=1882340", "title": "Plosk\u00e9", "text": "Plosk\u00e9 pu\u00f2 riferirsi a diversi toponimi della Slovacchia:"}
{"id": "1882343", "revid": "36426", "url": "https://it.wikipedia.org/wiki?curid=1882343", "title": "Azteca", "text": ""}
{"id": "1882345", "revid": "465036", "url": "https://it.wikipedia.org/wiki?curid=1882345", "title": "Vallombrosana", "text": ""}
{"id": "1882346", "revid": "110362696", "url": "https://it.wikipedia.org/wiki?curid=1882346", "title": "Golden Globe 1970", "text": "La 27\u00aa edizione della cerimonia di premiazione di Golden Globe si \u00e8 tenuta il 2 febbraio 1970 al \"Cocoanut Grove\" dell\"Ambassador Hotel\" di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1882347", "revid": "465036", "url": "https://it.wikipedia.org/wiki?curid=1882347", "title": "Vallombrosane", "text": ""}
{"id": "1882348", "revid": "278954", "url": "https://it.wikipedia.org/wiki?curid=1882348", "title": "Hallam Tennyson", "text": ""}
{"id": "1882353", "revid": "399", "url": "https://it.wikipedia.org/wiki?curid=1882353", "title": "Matusalem", "text": "Matusalem &amp; Co. \u00e8 una marca di rum della Repubblica Dominicana.\nStoria.\nLa distilleria Matusalem venne fondata a Santiago di Cuba nel 1872 dai fratelli spagnoli Benjamin ed Eduardo Camp assieme ad Evaristo Alvarez. Costruirono la prima distilleria per produrre rum seguendo una formula da loro ideata e conservata segretamente. Unirono le loro capacit\u00e0 di distillatori con i principi del sistema Solera, una tecnica originariamente sviluppata in Spagna per creare l'omonimo vino.\nIl nome \u201cMatusalem\u201d venne scelto per conferire al rum quell'immagine di invecchiamento propria del personaggio biblico vissuto per 969 anni.\nCome per altre nascenti industrie caraibiche dell'epoca, la sfida era quella di traghettare il rum da uno status di bevanda rozza e casereccia a quello di un liquore superiore e raffinato che mantenesse un forte legame culturale con le terre di origine.\nL'obbiettivo fu pienamente raggiunto in poco tempo, tanto che gi\u00e0 nel 1881 il Matusalem vince il suo primo riconoscimento internazionale.\nCome per le altre distillerie di Cuba (come la Bacardi), la Matusalem and Company deve fronteggiare, con non poche difficolt\u00e0, il turbolento periodo che va dalla guerra Ispano-Americana alla rivoluzione Castrista, con l'inevitabile esilio dell'azienda e della famiglia. Da allora questo pregiato rum viene prodotto nella Repubblica Dominicana dove il clima e la qualit\u00e0 del suolo sono molto simili a quelli cubani e creano la miglior qualit\u00e0 di zucchero di canna. Le prerogative sono rimaste quelle iniziali tanto che i suoi rum sono infatti i pi\u00f9 invecchiati in commercio, partendo da un minimo di 10 anni di stagionatura del Classico ai 15 e 23 del Gran Reserva."}
{"id": "1882355", "revid": "2373", "url": "https://it.wikipedia.org/wiki?curid=1882355", "title": "Sequoiadendron", "text": ""}
{"id": "1882358", "revid": "767487", "url": "https://it.wikipedia.org/wiki?curid=1882358", "title": "Le avventure e gli amori di Scaramouche", "text": "Le avventure e gli amori di Scaramouche \u00e8 un film del 1976 diretto da Enzo G. Castellari.\nTrama.\nScaramouche sta organizzando con il complice Fischio un attentato ai danni di Napoleone ma diventa bene presto l'oggetto del desiderio della neo imperatrice Giuseppina.\nColonna sonora.\nParte della colonna sonora, il brano \"Scaramouche\", composto da Fabio Frizzi, Franco Bixio, Vince Tempera e Stefano Dammicco e cantato dai Daniel Sentacruz Ensemble, \u00e8 stato pubblicato come retro del singolo \"Linda bella Linda\" su etichetta EMI Italiana nello stesso 1976.\nDistribuzione.\nIl film \u00e8 stato distribuito nei cinema italiani il 17 marzo 1976."}
{"id": "1882359", "revid": "1829756", "url": "https://it.wikipedia.org/wiki?curid=1882359", "title": "Meteo 5", "text": ""}
{"id": "1882360", "revid": "857138", "url": "https://it.wikipedia.org/wiki?curid=1882360", "title": "R\u00e1ko\u0161", "text": "R\u00e1ko\u0161 pu\u00f2 riferirsi a diversi toponimi della Slovacchia:"}
{"id": "1882364", "revid": "767487", "url": "https://it.wikipedia.org/wiki?curid=1882364", "title": "Il grande racket", "text": "Il grande racket \u00e8 un film poliziottesco del 1976 diretto da Enzo G. Castellari.\nTrama.\nIl maresciallo della Polizia di stato Nicola Palmieri, con l'aiuto del fidato sergente Salvatore Velasci, indaga nella citt\u00e0 di Roma su un'organizzazione mafiosa che esercita il suo controllo nella citt\u00e0 perpetuando il racket delle estorsioni ai titolari di imprese commerciali nella capitale.\nL'organizzazione \u00e8 guidata da Rudy il Marsigliese, a cui fanno capo un gruppo di mafiosi feroci e vendicativi. I metodi violenti d'indagine di Palmieri, tuttavia, non sono accettati dai vertici della polizia e, quando egli viene estromesso dall'incarico, a seguito della morte di Velasci durante un conflitto a fuoco nel tentativo di sventare una rapina alla stazione Tiburtina, decide di organizzare una rappresaglia armata, alla quale decide di partecipare un gruppo di vittime della banda del Marsigliese.\nPalmieri insieme ai taglieggiati organizza l'agguato in occasione di un meeting della mafia internazionale in una fabbrica di periferia di Roma, scoprendo che anche vertici della societ\u00e0 apparentemente pulita erano coinvolti nell'organizzazione mafiosa.\nDistribuzione.\nDistribuito nei cinema italiani il 4 agosto 1976, \"Il grande racket\" ha incassato complessivamente 1.479.567.800 lire dell'epoca.\nCritica.\nIl critico Morando Morandini, a proposito del film, scrisse sul \"Il Giorno\": \u00ab\u00c8 un film fascista. \u00c8 un film abietto. \u00c8 un film idiota. \u00c8 fascista perch\u00e9, abbinando lo stereotipo del giustiziere solitario con quello del poliziotto reso impotente nell'esercizio del suo dovere dalle norme dello Stato di diritto [...], sostiene l'ideologia reazionaria secondo la quale la criminalit\u00e0 non si combatte applicando le leggi, ma contrapponendo violenza a violenza secondo la regola del taglione: dente per dente, uccisione per uccisione\u00bb. &lt;br&gt;Che il film sia \"di parte\" si pu\u00f2 evincere ancora di pi\u00f9 dalla frase \"la borghesia capitalistica ha le ore contate!\" pronunciata contro gli \"sfruttatori del proletariato\" da uno dei malavitosi rapinatori del supermercato per coprire il vero scopo dell'azione criminale: punire il proprietario per non aver ceduto alle estorsioni del racket. Lo stesso maresciallo poco dopo, quando i teppisti vengono tutti rilasciati dall'avvocato, li definisce \"deficienti\".\n\"Il Messaggero\", invece, scrisse che il regista \u00absi \u00e8 lasciato prendere un po' troppo la mano dalla componente in cui la violenza emerge in assoluto, trascurando di imprimere la dovuta sostanza al disegno psicologico dei personaggi e di conferire credibilit\u00e0 a taluni aspetti della nostra societ\u00e0, corollario all'avventurosa vicenda\u00bb.\nColonna sonora.\nLa colonna sonora \u00e8 stata composta da Guido e Maurizio De Angelis, gi\u00e0 noti per aver composto svariate musiche per film polizieschi italiani degli anni settanta tra cui \"La polizia incrimina, la legge assolve\" e \"Roma violenta\". I brani sono i seguenti:\nHome video.\nIl film \u00e8 uscito in edizione DVD distribuito dalla 30 Holding."}
{"id": "1882365", "revid": "114335310", "url": "https://it.wikipedia.org/wiki?curid=1882365", "title": "Castello (Livinallongo del Col di Lana)", "text": "Castello (\"Ciast\u00e8l\" in ladino) \u00e8 una frazione di Livinallongo del Col di Lana, in provincia di Belluno.\nDescrizione.\nSi tratta di un minuscolo borgo di montagna ai piedi del Col di Lana di cui si distinguono due porzioni: quella settentrionale \u00e8 poco compatta e vi si trovano edifici recenti o da poco restaurati; l'altra, pi\u00f9 a sud, \u00e8 formata principalmente da vecchi rustici pi\u00f9 raccolti. Vi si accede tramite una laterale sinistra della ex SS 48. Dista 6\u00a0km dal passo Falzarego e 10 da Pieve di Livinallongo, sede del municipio.\nNel 2001 vi si contavano appena 9 residenti, ma il villaggio tende a popolarsi durante le vacanze. Posta a 1.747 m s. l. m., risulta essere uno dei centri abitati pi\u00f9 elevati del comune. Il nome della frazione \u00e8 riferito al fatto che qui sorge il Castello di Andraz, le cui maestose rovine sono state di recente restaurate. Castello \u00e8 anche il punto di partenza di numerosi itinerari escursionistici. Da ricordare la \"Strada della Vena\" che raggiunge Colle Santa Lucia passando per delle vecchie miniere di ferro."}
{"id": "1882369", "revid": "1305772", "url": "https://it.wikipedia.org/wiki?curid=1882369", "title": "Empuriabrava", "text": "Empuriabrava (in castigliano \"Ampuriabrava\") \u00e8 una localit\u00e0 marina parte del comune di Castell\u00f3 d'Emp\u00faries.\nSi trova in Catalogna, sulla Costa Brava. Situata presso Roses, \u00e8 a circa 50\u00a0km da Gerona.\nSi tratta di uno dei pi\u00f9 grandi porti turistici del mondo. Ha 35\u00a0km di canali e offre ormeggio a cinquemila imbarcazioni.\nLa caratteristica di questa localit\u00e0 \u00e8 la sua particolare conformazione: infatti si pu\u00f2 visitare Empuriabrava sia a piedi sia in barca in quanto \u00e8 stata costruita in una serie di navigli adatti al viaggio su barca.\nOgni anno vi si svolge una sagra durante quale si vendono imbarcazioni usate. La localit\u00e0 turistica \u00e8 apprezzata anche per il paracadutismo."}
{"id": "1882371", "revid": "857138", "url": "https://it.wikipedia.org/wiki?curid=1882371", "title": "Rudn\u00edk", "text": "Rudn\u00edk pu\u00f2 riferirsi a diversi toponimi:"}
{"id": "1882377", "revid": "619191", "url": "https://it.wikipedia.org/wiki?curid=1882377", "title": "Y\u014dko Shimomura", "text": "Dal 1993 al 2002, Shimomura ha lavorato per Square, dove ha composto per altri otto giochi. Mentre lavorava per Square, era meglio conosciuta per il suo lavoro sulla colonna sonora di \"Kingdom Hearts\", che era il suo ultimo gioco per la compagnia prima di partire. A partire da \"Mario &amp; Luigi: Superstar Saga\" nel 2003, ha iniziato a lavorare come freelance attiva, avviando una societ\u00e0 di produzione musicale chiamata Midiplex. Nonostante sia diventata freelance, ha continuato a lavorare a progetti per Square Enix, inclusi tutti i giochi della serie Kingdom Hearts, \"\", \"Xenoblade\" e soprattutto delle saghe di \"Kingdom Hearts\" e \"Parasite Eve\" (incluso \"The 3rd Birthday\").\nI suoi lavori hanno ottenuto una grande popolarit\u00e0 e sono stati eseguiti in pi\u00f9 concerti di musica per videogiochi, tra cui uno, \"Sinfonia Drammatica\", incentrato per met\u00e0 sul suo album \"pi\u00f9 grandi successi\", \"Drammatica: The Very Best of Yoko Shimomura\", e per met\u00e0 sulla musica di un concerto precedente. La musica di molti dei suoi giochi \u00e8 stata pubblicata come album arrangiato e come spartiti per pianoforte.\nBiografia.\nCarriera.\nMentre lavorava per Capcom, Shimomura ha contribuito alle colonne sonore di oltre 16 giochi, incluso il noto \"\", per il quale ha composto tutti i brani tranne tre. La prima colonna sonora su cui ha lavorato presso la compagnia \u00e8 stata per \"Samurai Sword\" nel 1988. Final Fight, nel 1989, \u00e8 stato il suo primo lavoro a ricevere un album di colonne sonore separato, su un album di musica da diversi giochi Capcom. Il primo album con la colonna sonora a presentare esclusivamente il suo lavoro \u00e8 uscito un anno dopo per la colonna sonora di \"Street Fighter II\". Mentre ha iniziato la sua permanenza in Capcom lavorando su videogiochi per console, nel 1990 \u00e8 passata alla divisione giochi arcade. Era un membro della band interna della compagnia Alph Lyla, che suonava varie musiche di giochi Capcom, inclusi pezzi scritti da Shimomura. Si \u00e8 esibita dal vivo con il gruppo in alcune occasioni, incluso suonare il piano durante l'apparizione di Alph Lyla al Game Music Festival del 1992.\nNel 1993, Shimomura lasci\u00f2 Capcom per unirsi a un'altra societ\u00e0 di giochi, Square, poich\u00e9 interessata a scrivere musica \"in stile classico\" per giochi di ruolo fantasy. Mentre lavorava per Capcom, era nel reparto arcade e non pot\u00e9 trasferirsi al reparto console per lavorare alla loro serie di videogiochi di ruolo \"Breath of Fire\", sebbene avesse contribuito con una traccia al primo gioco della serie. Il suo primo progetto in Square fu la colonna sonora del videogioco di ruolo \"Live A Live\" nel 1994. Mentre stava lavorando alla colonna sonora di \"Super Mario RPG\" l'anno successivo, le fu chiesto di unirsi a Noriko Matsueda per la musica per l'RPG strategico \"Front Mission\". Sebbene fosse oberata di lavoro facendo entrambe le colonne sonore e non fosse il genere che le interessava, si \u00e8 trovata incapace di rifiutare dopo che il suo primo tentativo in tal senso \u00e8 avvenuto inaspettatamente alla presenza del presidente di Square, Tetsuo Mizuno. Questi giochi furono seguiti da \"Tobal No. 1\", l'ultima colonna sonora su cui ha lavorato assieme un altro compositore per un decennio.\nNegli anni successivi, ha composto la colonna sonora di diversi giochi, tra cui \"Parasite Eve\" e \"Legend of Mana\". Di tutte le sue composizioni, Shimomura considera la colonna sonora di \"Legend of Mana\" quella che meglio esprime se stessa e la colonna sonora rimane la preferita di Shimomura.\"Parasite Eve\" su PlayStation aveva la prima colonna sonora di Shimomura che includeva una canzone vocale, poich\u00e9 era il primo gioco che aveva scritto per l'esecuzione su un sistema console che aveva la capacit\u00e0 audio per uno. Nel 2002 ha scritto la colonna sonora di \"Kingdom Hearts\", che ha definito la colonna sonora pi\u00f9 \"speciale\" per lei, nonch\u00e9 un punto di svolta nella sua carriera; ha chiamato le colonne sonore di \"Street Fighter II\" e \"Super Mario RPG\" come gli altri due punti significativi della sua vita di compositrice.\n\"Kingdom Hearts\" ha avuto un enorme successo, spedendo oltre quattro milioni di copie in tutto il mondo; la musica di Shimomura \u00e8 stata spesso citata come uno dei momenti salienti del gioco e la traccia del titolo \u00e8 stata classificata come la quarta miglior traccia del titolo di un gioco di ruolo di tutti i tempi. La colonna sonora ha portato a due album di arrangiamenti per pianoforte. \"Kingdom Hearts\" \u00e8 stata l'ultima colonna sonora a cui ha lavorato in Square. Dopo l'uscita di \"Kingdom Hearts\" nel 2002, Shimomura ha lasciato Square per il congedo di maternit\u00e0 e ha iniziato a lavorare come freelance nel 2003. Ha costruito il lavoro che faceva mentre era in Square; da quando ha lasciato ha composto o sta componendo musica per undici giochi di \"Kingdom Hearts\" e per la serie \"Mario &amp; Luigi\" di Nintendo. Ha anche lavorato a molti altri progetti, come \"Heroes of Mana\" e vari album arrangiati. Nel febbraio 2014, Shimomura ha suonato il pianoforte in un concerto retrospettivo per il 25\u00ba anniversario alla Tokyo FM Hall. Ha eseguito canzoni di giochi come \"Kingdom Hearts\", \"Live a Live\" e \"Street Fighter II\". Durante la performance di \"Beware the Forest's Mushrooms\" di \"Super Mario RPG\", Shimomura \u00e8 stata raggiunta sul palco dal compositore di giochi Yasunori Mitsuda, che ha suonato il bouzouki irlandese. Di recente ha composto e prodotto la maggior parte della colonna sonora di \"Final Fantasy XV\", per il quale ha iniziato a scrivere nel 2006, un decennio prima dell'uscita del gioco. \u00c8 anche membro dell'etichetta musicale, Brave Wave Productions.\nStile musicale e influenze.\nShimomura ha indicato Ludwig van Beethoven, Fr\u00e9d\u00e9ric Chopin e Maurice Ravel come alcune delle sue influenze sul suo sito web personale. Ha anche a lungo affermato di apprezzare il \"jazz in stile lounge\". Nonostante queste influenze e la sua formazione classica, i diversi stili musicali che ha usato durante la sua carriera e talvolta nella stessa colonna sonora includono \"rock, elettronica, orientale, ambient, industriale, pop, sinfonica, operistica, chiptune e altro\". Trae ispirazione per le sue canzoni da cose della sua vita che la commuovono emotivamente, che descrive come \"una bella immagine, uno scenario, un assaggio di qualcosa di delizioso, profumi che riportano ricordi, cose felici e tristi ... Tutto ci\u00f2 che muove la mia emozione mi da ispirazione\". Shimomura ha anche affermato di inventare la maggior parte delle sue canzoni quando fa qualcosa che \"non fa parte della [sua] routine quotidiana, come viaggiare\". Sebbene le sue influenze siano per lo pi\u00f9 classiche, ha detto che secondo lei il suo \"stile \u00e8 cambiato drasticamente nel corso degli anni, anche se la passione per la musica rimane la stessa\". Shimomura ha detto che crede che una parte importante del \"processo creativo dietro la musica\" sia \"trasmettere un messaggio sottile, qualcosa che proviene dalla tua immaginazione e si attacca all'ascoltatore, senza essere eccessivamente specifico su cosa significhi\", piuttosto che scrivendo solo temi semplici con messaggi evidenti. La sua traccia preferita che abbia mai composto \u00e8 \"Dearly Beloved\" di \"Kingdom Hearts\".\nEredit\u00e0.\nDopo aver composto le colonne sonore di oltre 45 giochi diversi, Shimomura \u00e8 diventata uno dei pi\u00f9 grandi nomi nell'industria musicale dei videogiochi ed \u00e8 stato descritta come \"uno dei compositori di musica per videogiochi pi\u00f9 famosi al mondo\". La compilation delle migliori opere di Shimomura, intitolata \"Drammatica: The Very Best of Yoko Shimomura\", \u00e8 stata pubblicata nel marzo 2008. L'album contiene brani di \"Kingdom Hearts\" e molti altri giochi su cui ha lavorato. Yoko Shimomura ha affermato di aver scelto la musica che era popolare tra i fan e maggiormente adatta per l'orchestrazione, ma che non era mai stata eseguito precedentemente da un'orchestra. In un'intervista del 2008 con Music4Games riguardo al progetto, Shimomura ha commentato che con gli spartiti generati per il progetto, sarebbe stata interessata a perseguire un'esibizione dal vivo di Drammatica per i fan se se ne fosse presentata l'opportunit\u00e0.\nNel marzo 2009, \u00e8 stato annunciato che Arnie Roth avrebbe diretto l'Orchestra Filarmonica Reale di Stoccolma al concerto Sinfonia Drammatica nella Sala dei concerti di Stoccolma, che avrebbe combinato la musica dall'album con le esibizioni del concerto Symphonic Shades di Chris H\u00fclsbeck. Il concerto ha avuto luogo nell'agosto 2009. Nel marzo 2007, Shimomura ha pubblicato il suo primo album non a tema videoludico, \"Murmur\", un album di canzoni vocali cantate da Chata.\nLa musica di Shimomura per \"Kingdom Hearts\" ha costituito un quarto della musica dei concerti Symphonic Fantasies del settembre 2009, prodotti dai creatori della serie Symphonic Game Music Concert e diretti da Arnie Roth. Il tema del titolo di \"Legend of Mana\" \u00e8 stato eseguito anche dall'Australian Eminence Symphony Orchestra per il suo concerto di musica classica da gioco \"A Night in Fantasia 2007\".\nLa musica della colonna sonora originale di \"Legend of Mana\" \u00e8 stata arrangiata per pianoforte e pubblicata da DOREMI Music Publishing. Due compilation di musica della serie sono state pubblicate anche nella prima e seconda edizione di \"Seiken Densetsu Best Collection Piano Solo Sheet Music\", con la seconda che include i brani di Shimomura da \"Legend of Mana\". Tutte le canzoni di ogni libro sono state riscritte da Asako Niwa come assoli di piano di livello intermedio, sebbene siano pensate per suonare il pi\u00f9 possibile gli originali.\n Inoltre, gli spartiti per pianoforte di \"Kingdom Hearts\" e \"Kingdom Hearts II\" sono stati pubblicati come libri musicali da Yamaha Music Media.\nIl primo concerto dedicato di Shimomura fuori dal Giappone si \u00e8 tenuto alla Salle Cortot di Parigi nel novembre 2015. Pi\u00f9 tardi, nello stesso mese, si \u00e8 esibita all'El Plaza Condesa di Citt\u00e0 del Messico. Nel settembre 2016, parte della sua musica per \"Final Fantasy XV\" \u00e8 stata eseguita dalla London Philharmonic Orchestra agli Abbey Road Studios di Londra, cos\u00ec come a Boston, con la stessa Shimomura al pianoforte."}
{"id": "1882381", "revid": "767487", "url": "https://it.wikipedia.org/wiki?curid=1882381", "title": "Lago Sev", "text": "Il lago Sev (in armeno \u054d\u0587 \u056c\u056b\u0573: \"lago nero\") \u00e8 un piccolo lago vulcanico nella provincia di Syunik in Armenia. \nNei mesi invernali il lago \u00e8 coperto da uno spesso strato di ghiaccio"}
{"id": "1882392", "revid": "1057320", "url": "https://it.wikipedia.org/wiki?curid=1882392", "title": "Masters of the Universe (disambigua)", "text": ""}
{"id": "1882393", "revid": "185700", "url": "https://it.wikipedia.org/wiki?curid=1882393", "title": "Detenuta", "text": ""}
{"id": "1882396", "revid": "185700", "url": "https://it.wikipedia.org/wiki?curid=1882396", "title": "Detenuto", "text": ""}
{"id": "1882397", "revid": "287204", "url": "https://it.wikipedia.org/wiki?curid=1882397", "title": "Unione Sportiva La Torre", "text": "LUnione Sportiva La Torre \u00e8 una societ\u00e0 polisportiva di Reggio nell'Emilia, oggi attiva nella pallacanestro maschile, nella pallavolo femminile e nel pattinaggio artistico a rotelle. Le sezioni pallavolistiche maschile e femminile hanno militato in pi\u00f9 occasioni in Serie A. La pallacanestro maschile \u00e8 arrivata fino al secondo campionato nazionale, mentre il pattinaggio ha ottenuto svariati titoli a livello nazionale e internazionale.\nStoria della societ\u00e0.\nLa polisportiva nasce il 18 aprile del 1948, all'ombra del cortile della parrocchia di San Prospero in citt\u00e0, da cui prende i colori sociali: il grigio dell'arenaria del vecchio ottagono ed il rosso dei mattoni della basilica. Istitu\u00ec dapprima squadre di calcio, e nel corso degli anni, gruppi di atletica leggera, tennis tavolo, hockey a rotelle, rugby, softball, baseball, tennis e calcio a cinque. Oggi sono presenti le sezioni di pallacanestro maschile, pattinaggio e volley femminile, attivit\u00e0 nella quale l'Unione Sportiva ha ottenuto i suoi maggiori successi.\nFino a met\u00e0 degli anni '70, La Torre rappresenta la citt\u00e0 di Reggio Emilia ai massimi livelli in quasi tutti i principali sport di squadra, escluso il calcio. Poi, l'Assemblea straordinaria del 10/06/1974 delibera la cessione delle attivit\u00e0 maggiori (pallacanestro, pallavolo, rugby e baseball) a gruppi autonomi. Cessione accompagnata da dirigenti, allenatori e materiale sportivo. Una scelta doverosa, rispetto alle esigenze del nascente sport professionistico, mentre La Torre, fedele alla propria storia e alle proprie origini, decide di concentrarsi soprattutto sull'attivit\u00e0 giovanile e di base, ambiti in cui \u00e8 ancora oggi un punto di riferimento per la citt\u00e0.\nIl primo e storico presidente Sergio Martinelli (Omegna 1925 - Reggio Emilia 2010) resta in carica fino al 1996, quando passa il testimone a Raul Siligardi, rimanendo per\u00f2 in seno alla Societ\u00e0, quale Presidente Onorario e Presidente della Sezione Ambiente, creata in quello stesso 1996, con lo scopo di coordinare le innumerevoli attivit\u00e0 extra sportive della Torre (cene sociali, Centro Estivo, gite, eventi vari, ecc...). Nel 2017 viene nominato il terzo presidente: Luigi Siligardi succede al padre Raul, il quale assume, su decisione dell'Assemblea dei Soci, il ruolo di Presidente Onorario. \nNel 1984 il CONI attribuisce alla societ\u00e0 la stella d'argento al merito sportivo e nel 1995 La Torre riceve il discobolo d'oro da parte del Centro Sportivo Italiano.\nAttualmente la societ\u00e0 reggiana, grazie all'opera dei suoi tanti volontari, conta circa 500 tesserati, a cui vanno aggiunti i soci e le molte presenze ai vari eventi extra sportivi. Disputa attivit\u00e0 in ambito federale (FIP, FIPAV, FISR) e con gli Enti di Promozione Sportiva. Un forte spirito di appartenenza e un'attenzione alla persona, prima ancora che all'atleta, sono le principali ragioni del successo di questa realt\u00e0, che nel 2018 ha festeggiato i suoi primi 70 anni con numerose iniziative, tra cui la realizzazione di un docufilm prodotto dalla Fondazione per lo Sport di Reggio Emilia.\nStoria della sezione pallavolo.\nMaschile.\nLa sezione di pallavolo maschile de La Torre nasce nel 1951, con il ruolo fondamentale di Enzo Zappettini. Si cimenta nei campionati federali a partire dal 1959, quando assorbe l'Universal Stiror (ex Circolo Luna Amica) e partecipa alla Serie B. Tolta l'auto retrocessione in C del 1960, campionato chiuso con l'immediato ritorno in B, la societ\u00e0 disputa ininterrottamente campionati di Serie A e Serie B fino a quando scende in serie C al termine della stagione 1972-73. In estate, arriva la fusione con il San Giorgio Sassuolo e La Torre \u00e8 sostituita, nel rappresentare al vertice la pallavolo cittadina, dal Volley Ball Club Reggiano, oggi Galileo Giovolley. In ogni caso, i settimi posti raggiunti per tre volte in Serie A (1963-64, 1965-66 e 1966-67) rappresentano ancora i piazzamenti migliori ottenuti a Reggio Emilia dal volley maschile.\nFemminile.\nParticolarmente brillante fu il primo decennio della storia de La Torre pallavolo femminile. Sulla scia dell'attivit\u00e0 maschile, \u00e8 lo stesso Enzo Zappettini a dare il via a quella femminile nel 1958: progressivamente, le atlete delle varie realt\u00e0 cittadine, principalmente parrocchiali, che partecipano ai campionati FARI (l'equivalente del CSI per le donne), confluiscono nella Torre. I risultati non si fanno attendere: la squadra arriva seconda alle finali nazionali FARI di Perugia del 1960, poi giungono le prime soddisfazioni in ambito FIPAV. Vinto nel dicembre 1961 il concentramento regionale del Campionato di Propaganda Federale, ecco la promozione in Serie A (la seconda serie nazionale, dopo la Prima Serie). Nella serie cadetta (nel frattempo ridenominata Serie B) La Torre resta 3 stagioni, prima del grande salto, che avviene nel giugno 1964. Gli spareggi di Firenze vedono, infatti, le grigiorosse regolare Trieste, Cogne, Ferrara e Palermo.\nL\u2019approdo nella massima serie (ora Serie A) porta con s\u00e9 la necessit\u00e0 di rivedere alcuni aspetti dell\u2019organizzazione societaria, per renderla adeguata al nuovo impegno. Il tutto si risolve al meglio pochi giorni prima dell\u2019inizio del campionato, quando nasce il Gruppo Sportivo Max Mara La Torre. Max Mara, infatti, partecipava gi\u00e0 da alcune stagioni alla serie A, ma il gruppo era meno competitivo di quello torriano: da qui la scelta di unire le forze dal punto di vista tecnico ed economico.\nIncredibilmente, un gruppo nato nei cortili di parrocchia si rivela imbattibile, vincendo quattro scudetti consecutivi dal campionato 64-65 al campionato 67-68, i primi due con Eugenio Chierici in panchina, gli altri due con Rino Bagnacani. La squadra si confronta in Coppa Campioni con le corazzate dell'Est Europa, festeggia le convocazioni in nazionale delle sue giocatrici (le prime sono Tullo, Scaltriti e Riva), dando vita a una rivalit\u00e0 accesissima con Modena, che riuscir\u00e0 a scucire lo scudetto dalle maglie reggiane nella stagione 68-69. La Torre prosegue, comunque, con orgoglio il suo cammino ai massimi livelli in serie A. Fisiologici i cambi di allenatore e di sponsor, cos\u00ec nel 68-69 il nuovo coach diventa Cesare Del Zozzo e il marchio Max Mara viene sostituito da Cimurri Sport. Successivamente, altri sponsor si affiancheranno alla squadra, come Pelliccerie Bartoli (71-72, 72-73) e, da ultimo, Cucine Orlandini (73-74).\nIn conseguenza dell'Assemblea Straordinaria del 10/06/74, ecco durante il campionato 74-75 la svolta: nasce il Gruppo Sportivo Nelsen (dal nome del nuovo sponsor, che sostituisce l\u2019Orlandini), autonomo dall\u2019Unione Sportiva per quanto riguarda la gestione, anche se associato alla societ\u00e0 quale Sezione Volley. Nelsen cura anche la squadra di Prima Divisione e quella Allieve, mentre direttamente sotto la casa madre torriana restano la Serie D e le leve, conservando il marchio Orlandini.\nDa quel momento e fino ai giorni nostri, l'attivit\u00e0 della Torre nella pallavolo femminile si concentra sulle giovanili, che, a seconda dei momenti, hanno il loro sbocco nei campionati di Serie D, o di Prima, Seconda e Terza Divisione. Un'interessante ricerca della Gazzetta dello Sport (articolo del 22 febbraio 2019) ha certificato che, in ambito FIPAV, l'Unione Sportiva La Torre \u00e8 la quinta societ\u00e0 pi\u00f9 storica in Italia, con prima affiliazione risalente al 1952.\nStoria della sezione pallacanestro.\nLa pallacanestro \u00e8, fin dai primi anni di vita dell'Unione Sportiva, una delle discipline trainanti. Le rudimentali plance del cortile di San Prospero attraggono l'interesse di tanti giovani e, nel 1950, sorge ufficialmente la Sezione Pallacanestro. \u00c8 del 1952 la prima affiliazione alla FIP, con il numero 000121 che rappresenta, di per s\u00e9, un pezzo di storia: emerger\u00e0, infatti, da una ricerca del 2014, che La Torre \u00e8 la sesta societ\u00e0 della penisola per anzianit\u00e0, la prima della regione, preceduta da un manipolo di lombarde (Pallacanestro Cant\u00f9, Pallacanestro Milano, Olimpia Milano, Pallacanestro Varese, Robur et Fides Varese).\nInizialmente, la Sezione, guidata dal carismatico Athos Miglio, si appoggia al Centro Sportivo Italiano per svolgere la propria attivit\u00e0 e festeggia prestissimo i primi allori, conquistando anche due titoli nazionali nel 1953 e nel 1958.\nContestualmente, si inizia a partecipare all\u2019attivit\u00e0 federale: la Promozione regionale nel 56/57 e, l\u2019anno dopo, la Serie C. Nel giro di alcuni anni, lo sviluppo \u00e8 vertiginoso e La Torre diventa la societ\u00e0 di riferimento del movimento cestistico reggiano. Infatti, la gloriosa Burrogiglio chiude i battenti nel 1957, proprio appena dopo aver conseguito il miglior risultato di sempre, sfiorando il salto in prima serie (denominata Elette). Per una stagione (57/58) le sorti del massimo campionato presente in citt\u00e0 (la Serie A) vengono rette dalla Ass. Pallacanestro Reggiana, nata grazie anche al contributo dei dirigenti della Reggiana calcio (tanto che le maglie sono granata), ma a scongiurare la scomparsa del basket serve l'intervento della nostra Unione Sportiva, nei primi tempi insieme al CSI. Cos\u00ec, dal 1958/59 e per oltre un decennio, saranno i colori grigiorossi a rappresentare Reggio lungo la penisola. Si parte dal girone B del campionato di Serie B (all'epoca la terza serie), con un gruppo ricco di giovani, accanto ad alcuni senatori che gi\u00e0 avevano vestito la maglia della Burrogiglio. L'allenatore \u00e8 Corrado Pizzi, alla prima esperienza in panchina, dopo aver appeso le scarpe al chiodo. Le partite interne si disputano in viale Magenta (palestra coperta, fatto non scontato nel 1958).\nDopo un paio di stagioni per prendere confidenza con la categoria, quella 60/61 \u00e8 storica, perch\u00e9 sancisce la promozione in serie A (seconda serie, dietro il campionato Elette). La Torre riesce a trovare le risorse per partecipare alla serie A, anche grazie all\u2019abbinamento con Medaglie Alberti. Si alternano stagioni esaltanti ad altre pi\u00f9 deludenti. Non potrebbe, d\u2019altronde, essere altrimenti, perch\u00e9 la societ\u00e0 grigiorossa si confronta con autentiche corazzate (Gira Bologna, All\u2019Onest\u00e0 Mlano, Victoria Pesaro, ecc..). Inoltre, i migliori prodotti del vivaio vengono ceduti, per far quadrare i conti e consentire loro di misurarsi su palcoscenici pi\u00f9 prestigiosi. \u00c8 il caso di Tullio Corradi nell\u2019estate del \u201962 al Gira, poi nel '63 a Biella di Giorgio Castagnetti e di Chico Ovi (il primo cestista reggiano a vestire la maglia della nazionale, centrer\u00e0 l\u2019accoppiata Scudetto-Coppa Italia con Varese nel 1969). Qualche anno dopo, succeder\u00e0 lo stesso a Giuliano Spaggiari, che accett\u00f2 il momentaneo trasferimento a Bologna, solo perch\u00e9 a imporglielo fu\u2026 il pap\u00e0 Vivaldo, all\u2019epoca presidente della Sezione Pallacanestro.\nDalla stagione 65/66, il cammino della Torre ai massimi livelli prosegue in serie B, per la riforma dei campionati voluta dalla FIP (il campionato Elette assume la denominazione di serie A). Lo sponsor diventa Scatt Termoshell, ma non si evita una bruciante retrocessione, che si materializza nello spareggio perso d\u2019un soffio (58-60) a Livorno il 17 aprile contro le Forze Armate. Lascia dopo 8 anni il coach Corrado Pizzi, sostituito da Antonio Spallanzani; in estate arrivano il ripescaggio e il nuovo sponsor Smeg, ma purtroppo al termine della stagione 66/67 il penultimo posto condanna nuovamente alla retrocessione. Di tutt\u2019altro tenore il successivo campionato di serie C, che la Torre domina vincendo 20 partite su 22, guidata in panchina da Antonio Pattaccini, e quindi tornando subito in B.\nIl 1968 \u00e8 un anno particolare, perch\u00e9 il basket si trasferisce nel nuovo palasport di via Guasco, che in giugno, grazie alla Torre, ospiter\u00e0 anche, per la prima volta a Reggio, gli Harlem Globetrotters. Sempre nel 1968, viene lanciata la pallacanestro femminile, spinta dalla passione di alcuni nomi illustri nel panorama cestistico cittadino, come Doriano Chierici, Franco Vezzosi e Adelmo Luppi. Un\u2019esperienza di alcune stagioni (poi il basket rosa sar\u00e0 portato avanti da altre realt\u00e0, in primis l\u2019Arbor), con il marchio Vaibrun e la partecipazione al campionato regionale di Promozione.\nIn serie B la squadra, di nuovo allenata da Pizzi, resister\u00e0 due anni (68/69 e 69/70), poi verr\u00e0 presa in mano da Franco Vezzosi che vincer\u00e0 subito la serie C (70/71). Successivamente, i grigiorossi manterranno la serie cadetta fino al campionato 73/74 (sponsor Renana Assicurazioni), l\u2019ultimo con Vezzosi in panchina. I tempi, ormai, si stanno avviando verso una sempre pi\u00f9 netta divisione tra sport professionistico ed amatoriale e La Torre fa la sua scelta nella storica Assemblea Straordinaria del 10/06/74.\nL\u2019epopea, insomma, \u00e8 ai titoli di coda: guidata da Doriano Chierici, la squadra vive altre due stagioni in serie C (la seconda abbinata Lambrusco Doc), nel frattempo diventata la quarta serie, dopo la riforma dei campionati che nel 74/75 introduce l\u2019A2. In seguito, dal campionato 76/77 la nuova Cestistica Tricolore disputer\u00e0 la serie D, mentre La Torre si concentrer\u00e0 solo sulle giovanili, per una storia che continua fino ai giorni nostri, con stabili partecipazioni ai campionati di Serie D o di Promozione. Inoltre, diversi atleti, partiti dal vivaio grigiorosso, dagli anni '80 in poi hanno spiccato il volo verso la Serie A e la Serie B.\nQuanto alla Cestistica Tricolore, risalita in C, confluir\u00e0 poco pi\u00f9 tardi nella neonata Pallacanestro Reggiana."}
{"id": "1882398", "revid": "10873", "url": "https://it.wikipedia.org/wiki?curid=1882398", "title": "Multi threaded", "text": ""}
{"id": "1882399", "revid": "2166030", "url": "https://it.wikipedia.org/wiki?curid=1882399", "title": "Kars", "text": "Kars (in lingua armena: \u0542\u0561\u0580\u057d o \u053f\u0561\u0580\u057d, in lingua curda: \"Qers\", lingua azera: \"Qars\") \u00e8 una citt\u00e0 della Turchia nord-orientale, capitale della provincia di Kars. Popolazione: 8.672 (1878); 20.891 (1897); 54.000 (1970); 142.145 (1990); 130.361 (2000).\nStoria.\nNon si sa molto della storia iniziale di Kars, a parte il fatto che fosse sede di una dinastia di sovrani armeni del Vanand. Ad un certo punto nel IX secolo (almeno nell'888) divenne parte del territorio dei bagratidi, e divenne la capitale del loro regno dal 928 al 961. Fu durante questo periodo che la cattedrale, poi chiamata Chiesa degli Apostoli, venne costruita.\nNel 963 la capitale dei bagratidi venne trasferita ad Ani, e Kars divenne la capitale di un altro regno, separato dal primo, chiamato ancora Vanand, la cui indipendenza effettiva non \u00e8 certa in quanto non ha mai contrastato il volere dei sovrani di Ani, e dopo la conquista della capitale da parte dei bizantini nel 1064 il titolo reale di \"Re dei Re\" dei bagratidi venne trasferito al sovrano di Kars.\nNel 1064, appena dopo la conquista di Ani dalla dinastia turca dei selgiuchidi, l'ultimo re armeno di Kars, Gagik II, pag\u00f2 un tributo all'esercito vittorioso per evitare che la citt\u00e0 venisse assediata. Nel 1065 Gagik cedette Kars all'impero bizantino e la citt\u00e0 venne comunque conquistata dai selgiuchidi. Tra il 1206 e il 1207 la citt\u00e0 venne presa dai georgiani e data alla famiglia Zakarid-Mxargrzeli, la stessa che govern\u00f2 su Ani. Questi mantennero il controllo di Kars fino alla fine degli anni 1230, dopo i quali venne governata da una serie di piccoli emiri turchi.\nNel 1387 la citt\u00e0 si arrese a Tamerlano e le sue fortificazioni vennero danneggiate. Molti altri piccoli emiri turchi si succedettero fino al 1534, quando l'esercito ottomano invase la citt\u00e0. Le fortificazioni vennero ricostruite dal sultano Murad III e resistettero fino all'assedio di Nadir Shah dell'impero persiano nel 1731. Dopo la conquista Kars divenne la testa di un sangiaccato nel \"vil\u00e2yet\" di Erzurum.\nNel 1807 resistette agli attacchi dell'impero russo, ma dopo l'ennesimo assedio si arrese il 23 giugno del 1828 al generale russo Ivan Paskevi\u010d, e undicimila uomini vennero fatti prigionieri di guerra. Anche se dopo ritorn\u00f2 alla Turchia, il nuovo confine tracciato tra Turchia e Impero russo pone la citt\u00e0 molto pi\u00f9 vicina alla Russia. Durante la guerra di Crimea una guarnigione turca guidata dal generale William Fenwick Williams e altri ufficiali stranieri fece opposizione all'esercito russo durante un lungo assedio, dopo il quale la guarnigione venne devastata dal colera e tutto il cibo and\u00f2 a male, cos\u00ec si arrese al generale Murav'\u00ebv nel novembre del 1855.\nLa fortezza venne nuovamente assediata dai russi nella Battaglia di Kars durante la guerra russo-turca del 1877-78 sotto la guida dei generali Loris-Melikov e Ivan Lazarev, dopo la quale pass\u00f2 sotto la giurisdizione russa col trattato di santo Stefano. Kars divenne cos\u00ec la capitale dell'Oblast' di Kars che comprendeva i distretti di Kars, Ardahan, Ka\u011f\u0131zman e Oltu.\nDopo la sottomissione all'Impero russo pi\u00f9 di ottantaduemila mussulmani emigrarono verso la Turchia (1878-1881), pi\u00f9 di undicimila dei quali lasciarono Kars. Allo stesso tempo molti armeni, greci e russi emigrarono sia verso la Turchia che verso la Transcaucasia. Secondo il censimento russo, nel 1892 la popolazione di Kars era composta soprattutto da Armeni, turchi e curdi.\nNella prima guerra mondiale la citt\u00e0 divenne uno dei principali obiettivi dell'esercito ottomano durante la battaglia di Sar\u0131kam\u0131\u015f nella campagna del Caucaso.\nLa Russia bolscevica cedette Kars, Ardahan e Batum all'impero ottomano con il trattato di Brest-Litovsk il 3 marzo 1918. L'impero ottomano riannett\u00e9 di fatto Kars il 25 aprile 1918, ma quando, nell'ottobre dello stesso anno, venne siglato l'armistizio di Mudros, si stabiliva che l'impero ottomano si ritirasse fino alle frontiere del 1914. Gli inglesi occuparono Batumi, ma gli ottomani rifiutarono di abbandonare Kars, il cui governatore militare costitu\u00ec un governo provvisorio con a capo Fahrettin Pirioglu che rivendic\u00f2 la sovranit\u00e0 turca sulla citt\u00e0 e sui vicini territori di Batum e Aleksandropol', in cui esistevano s\u00ec popolazioni autoctone di fede mussulmana, ma che non erano turche.\nNel gennaio del 1919 la regione di Kars venne annessa alla repubblica armena, peraltro il governo filoturco rimase nella citt\u00e0 fino all'arrivo delle truppe britanniche, che lo sciolsero nell'aprile del 1919, trasferendo i suoi leader a Malta. Il mese successivo, Kars pass\u00f2 totalmente sotto l'amministrazione armena e divenne la capitale della provincia del Vanand.\nPer il superamento di tutti gli ostacoli di quel periodo, un sacerdote di nome Ter Hovhaness Avak Dourian Hadjian fu investito d'incarichi politici, divenendo decisivo nella preservazione di Kars. Pubblic\u00f2 un'autobiografia ove descrive gli eventi che interessarono Kars in quel periodo. Scrisse diari: se ne ricorda \"The Last Days of Kars\".\nScaramucce tra i rivoluzionari turchi e truppe di stanza ad Oltu, sul confine armeno, causarono l'invasione della repubblica armena da parte dell'esercito turco comandato dal generale Kazim Karabekir che diede inizio alla guerra turco-armena. Tale guerra port\u00f2 alla conquista di Kars da parte delle forze turche il 30 ottobre 1920. Il trattato di Alessandropoli, firmato dai rappresentanti di Turchia e Armenia il 2 dicembre 1920, costrinse l'Armenia a cedere pi\u00f9 della met\u00e0 dei propri nuovi territori e a retrocedere fino ai confini stabiliti con il trattato di S\u00e8vres.\nCon l'invasione bolscevica dell'Armenia, il trattato di Alessandropoli fu aggiornato dal trattato di Kars (23 ottobre 1921), firmato da Turchia e Unione Sovietica. Il trattato permise l'annessione dell'Agiaria all'Unione Sovietica in cambio del controllo turco della regione di Kars, I\u011fd\u0131r e Ardahan. Il trattato stabil\u00ec anche le condizione per una relazione pacifica tra i due paesi, ma all'inizio del 1939 alcuni diplomatici britannici notarono che l'Unione Sovietica non era soddisfatta dei confini stabiliti. In pi\u00f9 di un'occasione, i sovietici cercarono di rinegoziare il trattato in modo da avere accesso dall'Armenia alla citt\u00e0 di Ani, ma Ankara rifiut\u00f2 tutte le offerte.\nDopo la seconda guerra mondiale l'Unione Sovietica cerc\u00f2 di annullare il trattato di Kars e riavere i territori persi. Il 7 giugno 1945, l'ex ministro sovietico Vja\u010deslav Molotov disse all'ambasciatore turco a Mosca che le regioni dovevano tornare all'Unione Sovietica, in nome sia della Georgia sia dell'Armenia. La Turchia si trov\u00f2 in una posizione difficile: doveva mantenere relazioni amichevoli con l'Unione Sovietica, data l'inferiorit\u00e0 sul piano militare, ma allo stesso tempo rifiutarsi di consegnare quei territori.\nNell'autunno del 1945, truppe sovietiche vennero spostate nel Caucaso per una possibile invasione della Turchia. Il leader laburista britannico Attlee, d'accordo con Winston Churchill, al quale era da poco subentrato, si oppose recisamente a questa mossa, mentre il presidente degli Stati Uniti Harry Truman era dell'opinione che la questione non dovesse riguardare altre parti. La guerra fredda era appena cominciata.\nFin dalla guerra del Nagorno-Karabakh i confini tra Armenia e Turchia furono chiusi. Il sindaco di Kars Naif Alibeyo\u011flu ritiene che quel confine debba essere riaperto e che non dovrebbero esserci dei sentimenti antinazionalisti contro gli armeni.\nArchitetture di Kars.\nLa cittadella di Kars.\nIl Castello di Kars (\"Kars Kalesi\"), conosciuto anche come Cittadella di Kars, si trova sulla cima di una collina rocciosa che domina Kars. Le sue mura risalgono al periodo pre-bagratide (di cui rimane solo una muratura sul lato nord), ma probabilmente assunse la forma attuale durante il XIII secolo, quando Kars era governata dalla dinastia Zakaride. Le mura attraversano molti luoghi, inclusa una khachkar con un edificio in cui sono state rinvenute delle iscrizioni in lingua armena, che per la maggior parte riportano la dichiarazione che il castello di Kars venne costruito dal sultano Murad III dell'impero ottomano durante la guerra contro l'impero persiano intorno al XVI secolo. Tale dichiarazione \u00e8 falsa. Comunque, il sultano Murad probabilmente ricostru\u00ec gran parte delle mura della citt\u00e0, che sono simili a quelle che l'esercito ottomano costru\u00ec ad Ardahan (cfr: Fernand Braudel 'Civilt\u00e0 ed imperi del Mediterraneo nell'et\u00e0 di Filippo II' Giulio Einaudi Editore, Torino 1976, quarta edizione, p. 1256, ivi cita corrispondenze da Venezia, del 17 ottobre, e da Istanbul (recto: Costantinopoli) del 2 marzo, questa rende conto di 'due giorni di festeggiamenti nel Serraglio del Gran Signore' per il quasi completamento della fortezza, ed una del 5 settembre 1579, in cui si esprime il timore, riferito al Sultano, che si 'inorgoglisca ancor pi\u00f9 del giusto' per la costruzione della fortezza di Kars). Stante le caratteristiche orogenetiche locali \u00e8 molto probabile che in quel luogo vi fossero resti di fortificazioni precedenti a cui si integrarono e sovrapposero le opere turche di quegli anni.\nAltri edifici storici.\nSotto al castello c'\u00e8 una chiesa armena conosciuta come la Cattedrale di San Arak'elos, la chiesa dei dodici apostoli. Costruita nel X secolo, \u00e8 costituita da una cupola su una base quadrata con quattro absidi. Sul tamburo della cupola \u00e8 inciso un bassorilievo dei dodici apostoli e la cupola stessa \u00e8 coperta da un tetto conico. Ha ospitato un piccolo museo negli anni sessanta e settanta, poi lasciato in disuso per circa vent'anni, fino alla sua conversione in moschea nel 1998. L'edificio rappresenta una grande variet\u00e0 di stili architettonici derivanti dall'unione delle culture armena, caucasica, russa e turca.\nInfrastrutture e trasporti.\nKars \u00e8 servita delle ferrovie statali turche (TCDD). La linea poi prosegue verso l'Armenia ma \u00e8 interrotta a causa del confine attuale chiuso dal 1993. \u00c8 in progetto la costruzione di una linea che colleghi Kars alla citt\u00e0 georgiana di Akhalkalaki, e da l\u00ec a Tbilisi e Baku, in Azerbaigian. Inaugurata nel 2017. Attiva per il trasporto merci e passeggeri."}
{"id": "1882400", "revid": "118788309", "url": "https://it.wikipedia.org/wiki?curid=1882400", "title": "Golden Globe 1969", "text": "La 26\u00aa edizione della cerimonia di premiazione di Golden Globe si \u00e8 tenuta il 24 febbraio 1969 al \"Coconut Grove\" dell'Ambassador Hotel di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1882402", "revid": "196390", "url": "https://it.wikipedia.org/wiki?curid=1882402", "title": "Repubblica dei Serbi di Bosnia", "text": ""}
{"id": "1882407", "revid": "547992", "url": "https://it.wikipedia.org/wiki?curid=1882407", "title": "Gordon Cowans", "text": "\u00c8 il primatista di presenze (31) con la casacca dell'Aston Villa nelle competizioni calcistiche europee.\nCarriera.\nClub.\nDebuttante in prima divisione 1975-76 con l', fu tra gli artefici della conquista del titolo nel 1981, il primo dei \"Villans\" dopo 71 anni.\nLa squadra partecipa cos\u00ec per la prima volta alla Coppa dei Campioni, e Cowans \u00e8 in campo anche nella finale di Rotterdam, vinta 1-0 sul . Conquistata la Supercoppa UEFA anche grazie ad un suo gol nei tempi supplementari del doppio confronto col , ne segna un altro nella Coppa dei Campioni 1982-1983: ci\u00f2 accade nell'andata dei quarto di finale disputato a Birmingham contro la . finito 2-1 per la squadra italiana, che vince poi anche a Torino. Trascorre invece la stagione 1983-1984 senza poter scendere in campo a causa di un infortunio, rientrando regolarmente nella successiva; fino a questo momento \u00e8 sceso in campo 286 volte nella First Division ed ha realizzato 42 gol.\nCon queste premesse viene tesserato dal presidente Vincenzo Matarrese nel neopromosso ; con lui arriva, per la cifra complessiva di 1,5 miliardi di lireanche il compagno di squadra Paul Rideout. Cowans debutta in Italia nell'incontro di Coppa Italia contro l', durante il quale si infortuna per\u00f2 alla caviglia. Rientra dopo due mesi totalizzando a fine stagione 20 presenze e nessun gol in Serie A, ma i \"Galletti\" di Bruno Bolchi retrocedono.\nRimane in Puglia anche nell'annata seguente; gioca tutte le 38 partite mettendo a segno 4 reti, tuttavia la squadra, che ha ora Enrico Catuzzi in panchina, non va oltre il nono posto. L'inglese decide di rimanere, nonostante le offerte ricevute, anche nella stagione successiva per tentare nuovamente la promozione, per\u00f2 il Bari si ferma al settimo posto.\nCowans torna in patria nel 1988; viene nuovamente ingaggiato dall', nel quale milita altre 5 stagioni in due periodi diversi, che sono separati da una parentesi al . Scende poi in seconda divisione militando nel , nel e nel , prima di chiudere la carriera dopo qualche anno, nel 1998.\nNazionale.\nDisputa la prima gara con l' nel 1983 e l'ultima sette anni dopo. In totale gioca 10 incontri segnando 2 gol."}
{"id": "1882408", "revid": "276444", "url": "https://it.wikipedia.org/wiki?curid=1882408", "title": "Ford-Cosworth", "text": ""}
{"id": "1882409", "revid": "16758", "url": "https://it.wikipedia.org/wiki?curid=1882409", "title": "H.C. Milano Saima", "text": ""}
{"id": "1882411", "revid": "775504", "url": "https://it.wikipedia.org/wiki?curid=1882411", "title": "Bella \u00e8 la vita", "text": "Bella \u00e8 la vita (in francese : \"Plus belle la vie\") \u00e8 una soap opera francese che va in onda dal 2004 su France 3. Racconta le vicende di un quartiere marsigliese.\nLa soap in Italia.\nIn Italia \u00e8 stata trasmessa da Rete 4 a partire dal 7 luglio 2008. La soap \u00e8 partita subito con un salto temporale: la rete non ha infatti mandato in onda le prime 50 puntate per far cominciare subito la storia con un colpo di scena. Tuttavia, la serie non ha riscontrato un buon seguito di pubblico, con uno share in media del 3,5/4%. Dal 23 luglio \u00e8 stata anticipata alle ore 11.40, mentre dal 4 agosto \u00e8 andata in onda nella prima mattina alle 7.40, con ascolti in media del 2%. Dal 1\u00ba settembre 2008 non compare pi\u00f9 nel palinsesto di rete."}
{"id": "1882412", "revid": "1305772", "url": "https://it.wikipedia.org/wiki?curid=1882412", "title": "Waterworld (disambigua)", "text": ""}
{"id": "1882413", "revid": "212348", "url": "https://it.wikipedia.org/wiki?curid=1882413", "title": "Batum", "text": ""}
{"id": "1882414", "revid": "1305772", "url": "https://it.wikipedia.org/wiki?curid=1882414", "title": "Scars on Broadway (album)", "text": "Scars on Broadway \u00e8 il primo album in studio del gruppo musicale statunitense omonimo, pubblicato il 29 luglio 2008 dalla Interscope Records.\nL'album debutt\u00f2 alla posizione 17 nella Billboard 200, venendo copie durante la prima settimana. Nell'aprile 2010 le vendite sono arrivate copie negli Stati Uniti d'America.\nDescrizione.\nIl disco \u00e8 composto da 15 tracce, tutte scritte dal frontman del gruppo Daron Malakian. Le registrazioni sono iniziate il 27 settembre 2007.\nL'album \u00e8 stato anticipato il 13 giugno 2008 dal singolo \"They Say\", accompagnato dal relativo videoclip. Come secondo singolo estratto \u00e8 stato scelto \"World Long Gone\", pubblicato per il download digitale nel solo Regno Unito."}
{"id": "1882420", "revid": "729019", "url": "https://it.wikipedia.org/wiki?curid=1882420", "title": "Piazza San Paolo", "text": "Piazza San Paolo \u00e8 una storica piazza principale della citt\u00e0 di Albano Laziale, in provincia di Roma, nell'area dei Castelli Romani. La Chiesa di San Paolo, che conferisce il nome alla piazza antistante, costituisce il punto di convergenza delle tre strade del \"Tridente\" seicentesco. La piazza \u00e8 inoltre il cuore del settecentesco \"Borgo San Paolo\"."}
{"id": "1882423", "revid": "287204", "url": "https://it.wikipedia.org/wiki?curid=1882423", "title": "L'enigma dell'alfiere", "text": "L'enigma dell'alfiere (\"The Bishop Murder Case\") \u00e8 un romanzo poliziesco di S.S. Van Dine che ha per protagonista Philo Vance, aristocratico esteta dai poliedrici interessi e investigatore per diletto. Vance in questa, come in molte altre occasioni, mette a disposizione dell'amico e procuratore distrettuale J.F.X. Markham le sue doti di investigatore privato.\nLa traduzione italiana del titolo fa decadere il gioco di parole del titolo originale: il termine \"bishop\", infatti, in inglese significa sia vescovo sia alfiere. Entrambi i termini costituiscono il filo conduttore della serie di delitti, nonch\u00e9 la firma dell'assassino.\nDal romanzo \u00e8 stato tratto un film del 1929, \"Il mistero dell'Alfiere Nero\".\nStoria editoriale.\nDato che nel libro i delitti vengono commessi seguendo le rime di alcune filastrocche per bambini, S. S. Van Dine aveva originariamente intitolato il romanzo \"The Mother Goose Murder Case\", letteralmente \"Il caso del delitto di Mamma Oca\". Il direttore del periodico nel quale la storia doveva uscire a puntate in anteprima, \"The American Magazine\", espresse per\u00f2 il timore che con quel titolo la storia avrebbe potuto essere considerata pi\u00f9 per ragazzi che per il grosso pubblico e il titolo fu cambiato..\nTrama.\nIl campione di tiro J.C. Robin \u00e8 stato ucciso con una freccia al cuore. Tutti gli indizi sembrano seguire i passi di una celebre filastrocca per bambini.\nQuali sono i reali rapporti tra le persone che frequentano la casa sulla 75\u00aa strada di New York che appartiene al celebre fisico Bertrand Dillard?\nPhilo Vance \u00e8 chiamato a risolvere l'enigma per rispondere alla sfida del misterioso e geniale Alfiere, che si firma come tale in biglietti dattiloscritti inviati alla polizia e ai giornali. Una lunga serie di omicidi insanguina l'ambiente degli amici e dei conoscenti di casa Dillard, e ogni assassinio segue le modalit\u00e0 di una diversa filastrocca infantile. Vance comprende infine la motivazione che si cela dietro la scelta dello pseudonimo dell'assassino e ne rivela il movente grazie alla sua conoscenza della psicologia e dei pi\u00f9 moderni sviluppi nel campo della matematica e della fisica.\nCritica.\nFu considerato il miglior romanzo di Van Dine da Chris Steinbrunner e da Otto Penzler, gli autori della ottima \"Encyclopedia of Mistery and Detection\", e uno dei due preferiti da Julian Symons.\n\"L'enigma dell'Alfiere\" \u00e8 pi\u00f9 simile a un romanzo horror della maggior parte dei libri di Vance. Non \u00e8 spaventoso, ma cerca di includere atmosfere ed eventi raccapriccianti. Ci\u00f2 \u00e8 reso esplicito all'inizio (capitolo 1) che usa aggettivi quali macabro, diabolico, malvagio e anormale per descrivere il crimine. In seguito (capitolo 7) il libro usa la parola \"orrore\" e paragona la storia a \"un grottesco incubo della cui atmosfera non si riusciva a liberarsi\". Anche gli aspetti da \"serial killer\" contribuiscono a caratterizzarlo come un romanzo horror. (...) \"L'enigma dell'Alfiere\" pare essere il primo romanzo giallo basato su una filastrocca infantile. Molti romanzi della \"Golden Age\" del poliziesco sono costruiti intorno a un qualche schema formale: vengono in mente Ellery Queen e Ngaio Marsh. (...) Anche Agatha Christie utilizz\u00f2 questo approccio in \"Dieci piccoli indiani\".\"\nOpere derivate.\nIl romanzo fu portato sullo schermo nel 1929 con il titolo \"Il mistero dell'Alfiere Nero\" da Nick Grinde e David Nurton che curarono la regia, mentre il ruolo di Vance fu ricoperto da Basil Rathbone."}
{"id": "1882427", "revid": "1149807", "url": "https://it.wikipedia.org/wiki?curid=1882427", "title": "Episodi di Samurai 7", "text": "Questa \u00e8 una lista degli episodi dell'anime \"Samurai 7\", liberamente tratto dal capolavoro di Akira Kurosawa \"I sette Samurai\".\nIn Giappone la serie venne trasmessa dal 12 giugno al 25 dicembre 2004 su Animax e altre reti affiliate mentre in Italia fu pubblicata inizialmente in home video da Panini Video nel 2005 e trasmessa in seguito dal 2 ottobre al 6 novembre 2006 su GXT."}
{"id": "1882429", "revid": "1543377", "url": "https://it.wikipedia.org/wiki?curid=1882429", "title": "Kamal (astronomia)", "text": "Il kamal \u00e8 uno strumento per la navigazione celeste che determina la latitudine. Il \"kamal\" \u00e8 stato inizialmente usato dagli Arabi nell'epoca d'oro della loro civilt\u00e0 e poi dai Cinesi nel XVIII e XIX secolo. Alcuni studiosi credono che il \"kamal\" sia stato usato nell'antica India dai navigatori sulle loro navi mercantili che percorrevano le rotte tra il Vicino e Medio Oriente e il SE dell'India e che fosse poi passato ai navigatori arabi.\nIl \"kamal\" \u00e8 formato da una piastra rettangolare in materiale ligneo, al centro vi \u00e8 collocata una cordicella su cui vengono fatti dei nodi in corrispondenza delle latitudini dei porti dove \u00e8 possibile attraccare.\nA causa del fatto che il \"kamal\" era utile in pratica solo per misurare l'altezza della Stella Polare alle latitudini equatoriali, spiega forse il motivo della sua pressoch\u00e9 assoluta assenza in Europa, dove si usarono necessariamente altri strumenti, anch'essi per lo pi\u00f9 di derivazione arabo-islamica. Tuttavia fu portato in Portogallo, venendo chiamato \"t\u00e1buas- da- \u00edndia\", da Vasco da Gama, tanto da essere usato con successo nei suoi viaggi atlantici dal navigatore Pedro \u00c1lvares Cabral."}
{"id": "1882431", "revid": "767487", "url": "https://it.wikipedia.org/wiki?curid=1882431", "title": "Lago Akna", "text": "Il lago Akna (in armeno \u0531\u056f\u0576\u0561 \u056c\u056b\u0573) \u00e8 un piccolo lago al confine tra le provincie di Kotayk e di Gegharkunik in Armenia."}
{"id": "1882434", "revid": "16758", "url": "https://it.wikipedia.org/wiki?curid=1882434", "title": "HC Milano Saima", "text": ""}
{"id": "1882441", "revid": "16758", "url": "https://it.wikipedia.org/wiki?curid=1882441", "title": "David Pasin", "text": ""}
{"id": "1882447", "revid": "767487", "url": "https://it.wikipedia.org/wiki?curid=1882447", "title": "On Broken Wings", "text": "Gli On Broken Wings sono una band statunitense metalcore di Boston nata nel 2001, spesso accreditati di un sound pioneristico. Il termine metalcore \u00e8 stato usato dalle bands per descrivere la fusione del genere metal con elementi post-hardcore e i suoi tipici breakdown. Caratteristica principale della band \u00e8 la versatilit\u00e0 del cantante Jonathan Blake, capace di passare dal growl al canto pulito.\nStoria.\nDopo aver autoprodotto l'album \"#1 Beautiful\", la band ha firmato un contratto con la Eulogy Recordings, con la quale hanno pubblicato \"Some of Us May Never See the World\" (2003), \"It's All a Long Goodbye\" (2005) e \"Going Down\" (2007).\nLa band \u00e8 spesso stata al centro di polemiche riguardanti la violenza dei propri live durante i quali si sostiene siano gli stessi musicisti ad incitare alla violenza, queste polemiche hanno portato poi a vari rifiuti da parti di locali e localit\u00e0 statunitensi.\nNei primi mesi del 2007 la band ha pubblicato il terzo album \"Going Down\", contenente le tracce del primo album e quattro nuovi brani, e il cui titolo ha anticipato il ritiro a tempo indeterminato comunicato poco tempo dopo a detta degli stessi membri per dedicarsi ad altri progetti.\nJonathan Blake e Mike McMillen hanno dedicato molto del loro tempo agli Straight Edge, una band punk, Shere Khan si \u00e8 dedicati ai Black My Heart, McMillen inoltre si \u00e8 dedicato alla produzione e ha collaborato con altre band della zona di Boston.\nMedeiros, McBride e Garvin si sono dedicati alla scrittura dei pezzi della loro nuova band The Confrontation, Garvin inoltre pubblica anche un album con una band chiamata I'm Sorry New York, insieme ad Eric D e Brendan Connors dei The Confrontation e l'ex On Broken Wings Sean LaForce.\nNel febbraio 2008 Garvin, McMillen e LaForce formano anche gli Everybody Out! insieme al chitarrista ex Dropkick Murphys Rick Barton e all'ex frontman di Dead Pets e Lost City Angels Sweeney Todd.\nNello stesso anno la band ritorna con il \"Mosh Lives\" tour insieme ad Emmure, Recon, Ligeia ed altri gruppi. Il ritorno avviene all'improvviso quando invece molte voci davano la band come definitivamente sciolta.\nContrariamente a quanto dice il loro profilo MySpace, la Eulogy Recordings ha dichiarato che la band \u00e8 alla ricerca di una nuova casa discografia. Ma Blake in una recente intervista ha dichiarato che il gruppo \u00e8 soddisfatto del proprio contratto e che anzi \u00e8 stata rifiutata un'offerta della Victory Records data la presenza di troppe band con il loro solito stile nel suo roster."}
{"id": "1882448", "revid": "287204", "url": "https://it.wikipedia.org/wiki?curid=1882448", "title": "Yinian sanqian", "text": ""}
{"id": "1882449", "revid": "43211", "url": "https://it.wikipedia.org/wiki?curid=1882449", "title": "Doink", "text": ""}
{"id": "1882458", "revid": "256896", "url": "https://it.wikipedia.org/wiki?curid=1882458", "title": "Villaggi dei Bambini SOS", "text": ""}
{"id": "1882460", "revid": "709565", "url": "https://it.wikipedia.org/wiki?curid=1882460", "title": "Xanto e Toone", "text": "Xanto () e Toone () sono due personaggi dell\"Iliade\" di Omero, citati nel libro quinto del poema.\nIl mito.\nLe origini.\nXanto e Toone erano due giovani fratelli, figli del vecchio troiano Fenope, che li aveva generati in tarda et\u00e0. Essi presero parte alla guerra di Troia.\nLa morte.\nI due giovani vennero uccisi entrambi da Diomede, premorendo al padre, il quale avrebbe voluto lasciar loro le sue ingenti ricchezze."}
{"id": "1882461", "revid": "106456", "url": "https://it.wikipedia.org/wiki?curid=1882461", "title": "Panico bancario", "text": "Il panico bancario (anche corsa alla banca o meglio corsa agli sportelli) \u00e8 un fenomeno tipico di una crisi finanziaria. Avviene quando un elevato numero di clienti di una banca prelevano contemporaneamente tutti i loro depositi per paura che la banca diventi insolvente.\nTale avvenimento destabilizza la banca stessa, che spesso fallisce. Il fallimento dipende dal fatto che la banca detiene solo una parte dei depositi (vedi riserva frazionaria), mentre la maggior parte viene investita, o meglio, utilizzata per espletare la sua funzione creditizia.\nDescrizione del fenomeno.\nIn sostanza la banca non trattiene i fondi in cassa ma li presta a terzi, di conseguenza in caso di prelievo \"di massa\" da parte dei clienti la banca non ha i fondi necessari per far fronte alle richieste di prelievo, e quindi diventa insolvente. La conseguenza a tutto ci\u00f2 \u00e8 la bancarotta dell'istituto stesso.\nIl depositante sta prestando somme di denaro alla banca definito risparmio ed \u00e8 solitamente garantito - fino ad una certa somma - da un fondo interbancario di tutela dei depositi. A volte, tuttavia questo non basta a scongiurare la sfiducia e la corsa agli sportelli.\nSi ha un panico bancario quando questo avvenimento succede contemporaneamente per diverse banche. In tal caso, il fallimento di pi\u00f9 istituti di credito, pu\u00f2 causare una recessione economica.\nDate le conseguenze sociali e per il sistema finanziario, in caso di fallimento bancario intervengono per il salvataggio degli istituti in crisi, la stessa banca centrale, con il prestito di ultima istanza erogato tramite le operazioni di mercato aperto, , oppure il Governo. Se ci sono problemi di liquidit\u00e0 di un istituto di credito a coprire le richieste di prelievo di contante da parte dei correntisti, i fondi interbancari intervengono e tutelano i depositi fino a 100.000 euro. La banca o il fondo di investimento sono autorizzati dalla Banca Centrale a sospendere i prelievi per un certo numero di giorni, mentre il Governo pu\u00f2 imporre una limitazione massima all'uso del contante per le transazioni commerciali, o per i trasferimenti di denaro (anche elettronico) all'estero, per arginare la fuga di capitali. \nL'intervento del Governo si concretizza nell'ordine ad altri istituti o soggetti terzi di comprare le azioni o fare credito alle banche in via di fallimento, nella conversione forzata dei debiti in azioni (opzione \"convertendo\" per i creditori), nell'obbligo per gli azionisti di sottoscrivere un aumento di capitale sociale a pagamento.\nAltre volte la banca centrale interviene prestando denaro in ultima istanza dietro qualunque tipo di garanzia tenuta fino a scadenza per \"ripulire\" dalle perdite i bilanci delle societ\u00e0 in crisi. I Governi intervengono con denaro pubblico e possono porre le banche in amministrazione controllata, ovvero imporre una nazionalizzazione. La nazionalizzazione comporta l'esproprio delle azioni e il passaggio integrale della propriet\u00e0 a un soggetto pubblico. La ricapitalizzazione del sistema bancario mediante una spesa in deficit ha l'effetto di tassare i cittadini due volte: una con una \"tassa da inflazione\" derivante non dal trasferimento di denaro da cittadini a banche, ma dall'iniezione di nuova liquidit\u00e0 nel sistema; una seconda, diretta, derivante dall'aumento del debito pubblico e della pressione fiscale per ripagare questi interventi.\nIl conflitto di interesse \u00e8 ancora pi\u00f9 evidente se le banche salvate con titoli di debito pubblico dallo Stato sono azioniste delle banche centrali. La nazionalizzazione compensa l'esborso di denaro pubblico con quote di propriet\u00e0 degli istituti e una partecipazione ai profitti che possono generarsi dopo il risanamento. Questa via \u00e8 stata ad esempio percorsa nei salvataggi degli anni novanta delle banche svedesi.\nUn altro modo per evitare un esborso di denaro pubblico \"regalato\" alle banche, \u00e8 la conversione del debito pubblico in azioni che servono a ricapitalizzare il sistema bancario: se le azioni sono prive di diritto di voto, la gestione degli istituti resta privatistica e le banche mantengono la loro autonomia gestionale.\n\"Bail-in\" (salvataggio interno).\nLa direttiva 2014/59/UE, in vigore dal 1\u00ba gennaio 2016, riforma le procedure attivabili dalle autorit\u00e0 di risoluzione nelle crisi bancarie. \nBanche e correntisti non potranno pi\u00f9 beneficiare di salvataggi con denaro pubblico, a carico della collettivit\u00e0 e il rischio di impresa viene \"distribuito\" fra azionisti, obbligazionisti, titolari di conto corrente o titoli nominativi, sopra i 100.000 euro.\nConseguenze economiche.\nLe conseguenze economiche di un panico bancario riguardano la difficolt\u00e0 di reperire crediti, la perdita del denaro investito e la non-prelevabilit\u00e0 dei depositi.\nAltri fenomeni sono l'iperinflazione se si opta per fornire liquidit\u00e0 illimitata senza interrompere l'erogazione del credito, le restrizioni ai movimenti di capitale, il prelievo forzoso dai conti correnti, e il corso forzoso dei titoli di debito utilizzati per pagare stipendi del pubblico impiego e le pensioni, e in seconda istanza nel settore privato..\nIl codice di procedura civile disciplina la pignorabilit\u00e0 dei crediti e il pignoramento presso terzi. Essendo soggetti di diritto privato, le banche non beneficiano della non pignorabilit\u00e0 dei crediti di natura pubblicistica.\nI creditori delle banche possono rivalersi verso i debitori degli istituti insolventi.\nIl creditore pu\u00f2 scegliere se mantenere i debiti con i piani di ammortamento precedenti, ovvero esigere la restituzione dell'intero capitale pena il pignoramento dei beni ipotecati come garanzia.\nSe l'istituto viene incorporato in un altro istituto di credito, l'acquirente subentra quale mutuatario e i titolari di mutuo avranno lo stesso piano di ammortamento, pagando le rate a un'altra societ\u00e0.\nJohn Maynard Keynes ed altri economisti notarono che i massicci fallimenti bancari degli anni '30 avevano portato ad una sostanziale riduzione dell'offerta di moneta, essendo la parte pi\u00f9 consistente dello stock di massa monetaria entrato in circolazione sotto forma di prestiti bancari. In presenza di offerta, scorte e piena occupazione veniva a mancare la liquidit\u00e0 necessaria a finanziare i salari dei lavoratori e la domanda di beni di consumo.\nStoria.\nI panici bancari sono sempre avvenuti dopo un periodo di espansione creditizia, e in certi casi allo scoppio di una bolla creata dall'espansione stessa. \nI primi esempi eclatanti li troviamo nel XVII secolo, come ad esempio quello della bolla dei tulipani (1634-1637). Altri esempi storici sono la bolla della South Sea Company (1717-1719), la Compagnia del Mississippi (1717-1720), la depressione post-napoleonica (1815-1830), lo scandalo della Banca Romana (1889-1892) e, soprattutto, la grande depressione, che dur\u00f2 dieci anni, dal 1929 al 1939.\nMolte delle recessioni che hanno colpito gli Stati Uniti hanno vissuto dei panici bancari. Il caso maggiore che si ricordi \u00e8 la grande depressione, quando, tra il 1929 e il 1933, vi fu un continuo \"bank run\" nei confronti di tutti gli istituti di credito, fino all'inizio dei \"cento giorni\" del nuovo presidente Franklin Delano Roosevelt, il quale impose la chiusura (\"bank holiday\") di tutte le banche per quattro giorni e introdusse un'assicurazione sui depositi di 5000 dollari all'interno dell'Emergency Banking Act. Alla riapertura cessarono le corse agli sportelli."}
{"id": "1882467", "revid": "1310927", "url": "https://it.wikipedia.org/wiki?curid=1882467", "title": "Ballerina (disambigua)", "text": ""}
{"id": "1882472", "revid": "287204", "url": "https://it.wikipedia.org/wiki?curid=1882472", "title": "Tour della nazionale di rugby a 15 dell'Inghilterra 1988", "text": "Nel periodo intercorso tra la Coppa del Mondo di rugby 1987 e l'edizione successiva le spedizioni oltremare della nazionale inglese di \"rugby a 15\" si intensificarono. Nel l' si reca in Australia e Figi perdendo entrambe le sfide con i Wallabies.\nIl manager Geoff Cooke nel selezionare la squadra commise vari errori compresa la scelta di John Orwin come capitano: la squadra non fu mai motivata e coesa,"}
{"id": "1882481", "revid": "104066", "url": "https://it.wikipedia.org/wiki?curid=1882481", "title": "Semyon Budyonny", "text": ""}
{"id": "1882483", "revid": "399", "url": "https://it.wikipedia.org/wiki?curid=1882483", "title": "SOS Villaggi dei bambini", "text": "SOS Villaggi dei Bambini \u00e8 un'organizzazione internazionale privata, apolitica e aconfessionale fondata da Hermann Gmeiner a Imst, in Austria alla fine della seconda guerra mondiale.\nIl nome SOS \u00e8 l'acronimo di \"Societas Socialis\", la prima associazione fondata da Hermann Gmeiner a sostegno dei bambini orfani in Austria.\nDescrizione.\nSOS Villaggi dei bambini viene fondata in Austria nel 1949 su iniziativa di Hermann Gmeiner con l'obiettivo di dare una casa e un ambiente famigliare ai tanti orfani di guerra. Per farlo Gmeiner cre\u00f2 il concetto di Villaggio SOS. \nI Villaggi SOS si differenziano dalle altre strutture di accoglienza per minori, quali case famiglia, orfanotrofi e comunit\u00e0, in quanto il bambino vive in una casa con altri coetanei e quando possibile con i fratelli le sorelle biologiche. \nI villaggi comprendono solitamente case che ospitano dagli 8 ai 15 gruppi di circa 10 bambini. Ogni cosiddetto \"nucleo familiare SOS\" ha la propria abitazione ma condivide i servizi sociali e medici con il resto del Villaggio SOS. Oltre ai villaggi SOS sono previste altre modalit\u00e0 di aiuto alle famiglie e alle comunit\u00e0 locali.\nStruttura dell'associazione.\nSOS Villaggi dei bambini \u00e8 strutturata in tante associazioni nazionali attive nei 136 stati, i villaggi SOS presenti nel mondo sono 572, presso i Villaggi SOS sono accolti 86.000 bambini e ragazzi.\nOgni associazione nazionale SOS ha il dovere di adottare i principi dello statuto internazionale.\nLe diverse associazioni nazionali sono registrate come fondazioni, societ\u00e0 o associazioni no-profit, e fanno capo a \"SOS Kinderdorf\", con sede a Innsbruck in Austria, l'organizzazione ombrello a cui aderiscono tutte le Associazioni nazionali\nL'assemblea generale \u00e8 il massimo organo deliberativo ed \u00e8 convocata ogni 5 anni per eleggere il presidente e il suo vice che restano in carica proprio 5 anni, cos\u00ec come i membri degli altri organi esecutivi.\nI Villaggi SOS in Italia.\nSOS Villaggi dei Bambini \u00e8 presente in Italia dal 1963, anno in cui a Trento nascono l'Associazione Nazionale e il primo Villaggio SOS italiano.\nL'Associazione in Italia \u00e8 membro dell\u2019Osservatorio nazionale per l\u2019infanzia e l\u2019adolescenza e dell\u2019Alleanza Italiana per lo Sviluppo Sostenibile (ASviS)\nSostenitori celebri.\nFra i sostenitori internazionali dell'associazione Villaggi dei bambini SOS ci sono Nelson Mandela, FIFA, il Dalai Lama, il calciatore Andrij \u0160ev\u010denko, la scrittrice e attrice Anny Dup\u00e9rey, Sarah Ferguson, la principessa Salimah Aga Khan, Mike Holmes, Angelina Jolie e Johnny Cash il cui fondo alla memoria viene donato alla causa SOS.\nControversia.\nNel gennaio 2018 l'associazione Etiope \u00e8 stata accusata di forzare la conversione all'islam dei bambini di religione ortodossa ospitati nei villaggi SOS locali . L'associazione ha negato le accuse ma ha ammesso che, contrariamente ai principi dell'organizzazione, sul terreno del villaggio era stata costruita una moschea."}
{"id": "1882491", "revid": "149727", "url": "https://it.wikipedia.org/wiki?curid=1882491", "title": "Ferrovia Messina-Catania", "text": ""}
{"id": "1882493", "revid": "287204", "url": "https://it.wikipedia.org/wiki?curid=1882493", "title": "Gruppo Sportivo Vigili del Fuoco Francesco Ravalico", "text": "Il Gruppo Sportivo Vigili del Fuoco Francesco Ravalico, noto semplicemente come Ravalico Trieste, \u00e8 una societ\u00e0 polisportiva italiana.\nStoria della societ\u00e0.\nFondata nel 1961 per iniziativa del corpo dei Vigili del Fuoco di Trieste, fu intitolata a Francesco Ravalico, caduto durante la seconda guerra mondiale. Attualmente pratica nuoto, lotta libera e lotta greco-romana, canottaggio; negli anni sessanta e settanta milit\u00f2 in Serie A con la squadra di pallavolo.\nQuest'ultima, radun\u00f2 i migliori giocatori triestini (tra di loro Adriano Pavlica) militanti in societ\u00e0 come la \"Libertas\" e la \"Bor\" e, gi\u00e0 nel 1963-64, esord\u00ec in Serie A. Nel 1966-67 retrocesse in B, per fare ritorno in massima serie nel 1969-70, dopo essere stata inglobata nella \"Triestina Pallavolo\" e dopo aver trovato il patrocinio di uno sponsor, l'Arclinea. Presidente onorario della squadra era il pugile Nino Benvenuti. La squadra giuliana milit\u00f2 in Serie A complessivamente per 14 stagioni, fino alla retrocessione del 1978-79 e al ritiro; in due occasioni aveva raggiunto il quinto posto (1963-64 e 1965-66).\nPer la sua attivit\u00e0, e in particolare per i successi nella disciplina del nuoto per salvamento, il CONI le attribu\u00ec due stelle al merito sportivo nel 1989 (bronzo) e nel 1990 (oro)."}
{"id": "1882503", "revid": "149485", "url": "https://it.wikipedia.org/wiki?curid=1882503", "title": "Lotta libera ai Giochi della XXVIII Olimpiade - 55 kg maschile", "text": "Il torneo si \u00e8 svolto il 27 e il 28 agosto.\nLegenda:"}
{"id": "1882505", "revid": "599013", "url": "https://it.wikipedia.org/wiki?curid=1882505", "title": "Kai Rautio", "text": "Rautio ha giocato per quasi tutta la sua carriera nel massimo campionato finlandese, la SM-liiga: ha esordito con il K\u00e4rp\u00e4t di Oulu nel 1985-86, dove rimase per 4 stagioni. Pass\u00f2 poi all'HIFK Helsinki per altre quattro stagioni. Nel 1993-94 ritorn\u00f2 nella squadra che lo aveva lanciato e che - nel frattempo era retrocessa in I divisioona (la seconda serie finlandese).\nDopo una stagione si accas\u00f2 al KalPa di Kuopio, nuovamente in massima serie, mentre nel 1995-96 ha giocato nell'H\u00e4meenlinna HPK per la prima volta; vi torner\u00e0 poi nel 1997-98, dopo una stagione in Germania, nei Frankfurt Lions.\nAl termine della stagione '97-'98 giocher\u00e0 i play-off del campionato italiano, messo sotto contratto dall'HC Bolzano che vinse poi il titolo. Torn\u00f2 poi nuovamente all'H\u00e4meenlinna per un'ulteriore stagione.\nHa chiuso la carriera al termine del campionato 1999-2000, giocato in Francia con l'HC Caen.\nIn nazionale ha disputato due mondiali: nel 1990 (6\u00ba posto finale) e nel 1992 (medaglia d'argento).\nDopo il ritiro ha allenato sia in Finlandia che in KHL"}
{"id": "1882507", "revid": "767487", "url": "https://it.wikipedia.org/wiki?curid=1882507", "title": "Ginnastica ai Giochi della XXVIII Olimpiade - Concorso a squadre maschile", "text": ""}
{"id": "1882514", "revid": "1226", "url": "https://it.wikipedia.org/wiki?curid=1882514", "title": "Re Latini", "text": ""}
{"id": "1882517", "revid": "466539", "url": "https://it.wikipedia.org/wiki?curid=1882517", "title": "Charles Gravier", "text": "Biografia.\nNato a Digione, in Francia, fu introdotto al mestiere della diplomazia da suo zio, Th\u00e9odore Chevignard de Chavigny, sotto cui ottenne il suo primo incarico in Portogallo. Il suo successo nella difesa degli interessi francesi come rappresentante presso l'Elettorato di Treviri, nel 1750 e nei successivi anni, gli permisero di essere inviato nell'Impero ottomano nel 1755, prima come ministro plenipotenziario, quindi come ambasciatore. Nel 1768 fu richiamato in patria, apparentemente a causa del suo matrimonio con Anne Duvivier (1730-1798), ma in realt\u00e0 poich\u00e9 il duca di Choiseul non lo ritenne ancora abbastanza competente per provocare una guerra tra l'Impero ottomano e l'Impero russo. Dopo le dimissioni di Choiseul fu inviato in Svezia con l'incarico di aiutare il partito filo-francese degli \"Hats\" madiante denaro e consigli. Il colpo con cui Gustavo III rafforz\u00f2 il suo potere (19 agosto 1772) fu il maggior successo diplomatico francese.\nCon la salita al trono di Luigi XVI Gravier divenne ministro degli Esteri. La sua politica fu guidata dalla convinzione che il potere degli stati alla periferia europea, cio\u00e8 Regno Unito e Impero russo, stava crescendo ed era necessario che diminuisse.\nLa sua rivalit\u00e0 con gli inglesi e il suo desiderio di vendicare i disastri della guerra dei sette anni, lo portarono a supportare le Tredici colonie nella guerra d'indipendenza americana, in contrapposizione alla linea del ministro delle finanze, il marchese de Turgot, ostile alle idee repubblicane dei nascenti Stati Uniti. Gravier cerc\u00f2, attraverso una serie di negoziati, di assicurarsi la \"neutralit\u00e0 armata\" degli stati del Nord Europa, infine effettuata da Caterina II; allo stesso tempo Gravier approv\u00f2 l'appoggio di Pierre de Beaumarchais per l'assistenza segreta francese attraverso armi e volontari da inviare agli insorti. Nel 1777 inform\u00f2 il commissario delle Tredici colonie che la Francia riconosceva gli Stati Uniti d'America e desiderava stringere un'alleanza offensiva e difensiva con il nuovo stato. Gravier incoraggi\u00f2 inoltre Luigi XVI a finanziare una spedizione in Indocina che serv\u00ec a gettare le fondamenta della creazione dell'Indocina francese nel secolo successivo.\nNella politica interna Gravier rimase un conservatore prendendo parte agli intrighi per rimuovere Jacques Necker, poich\u00e9 lo considerava un pericoloso innovatore, un repubblicano, uno straniero e un protestante. Nel 1781 divenne capo del consiglio delle Finanze e, nel 1783, support\u00f2 la nomina di Charles Alexandre de Calonne a \"Contr\u00f4leur g\u00e9n\u00e9ral des finances\" (cio\u00e8 ministro delle Finanze). Gravier mor\u00ec appena prima dell'Assembl\u00e9e des notables del 1787, riunione che egli stesso aveva consigliato al re."}
{"id": "1882518", "revid": "1632387", "url": "https://it.wikipedia.org/wiki?curid=1882518", "title": "Number One Beautiful", "text": "Number One Beautiful \u00e8 il primo album dei On Broken Wings."}
{"id": "1882519", "revid": "188668", "url": "https://it.wikipedia.org/wiki?curid=1882519", "title": "Napoleone II", "text": ""}
{"id": "1882520", "revid": "3082", "url": "https://it.wikipedia.org/wiki?curid=1882520", "title": "Congresso di Triparadiso", "text": ""}
{"id": "1882521", "revid": "1573940", "url": "https://it.wikipedia.org/wiki?curid=1882521", "title": "Nuoto sincronizzato ai Giochi della XXVIII Olimpiade - Duo", "text": "Technical routine.\n23 agosto.\nFree routine - preliminare.\n24 agosto,\nSi sono qualificate le prime 12 coppie.\nFree routine - finale.\n25 agosto."}
{"id": "1882525", "revid": "339392", "url": "https://it.wikipedia.org/wiki?curid=1882525", "title": "Chiostro grande", "text": ""}
{"id": "1882527", "revid": "599013", "url": "https://it.wikipedia.org/wiki?curid=1882527", "title": "Roberto Chery", "text": "Carriera.\nEstremo difensore del Pe\u00f1arol e poeta dilettante, Chery si guadagn\u00f2 dal ct. Severino Castillo la convocazione in nazionale uruguaiana per il Campeonato Sudamericano de Football 1919. Riserva di Cayetano Saporiti, Chery fu schierato da titolare nella seconda partita contro il Cile, disputata il 17 maggio all'Est\u00e1dio das Laranjeiras di Rio de Janeiro. Durante l'incontro Chery sub\u00ec lo strozzamento di un'ernia. Trasportato d'urgenza in ospedale, mor\u00ec il 30 maggio, esattamente il giorno dopo la conclusione del torneo sudamericano. Aveva solo 23 anni.\nIn suo onore, il 1\u00ba giugno le nazionali di Brasile e di Argentina disputarono la \"Copa Roberto Chery\", vestendo rispettivamente la casacca giallonera del Pe\u00f1arol e quella celeste dell'Uruguay. La partita fin\u00ec 3-3 e il trofeo fu donato al Pe\u00f1arol."}
{"id": "1882528", "revid": "278954", "url": "https://it.wikipedia.org/wiki?curid=1882528", "title": "Charles Robert Spencer, VI conte Spencer", "text": ""}
{"id": "1882530", "revid": "104458", "url": "https://it.wikipedia.org/wiki?curid=1882530", "title": "Gian-Franco Kasper", "text": "Fu presidente della Federazione Internazionale Sci dal 1998 al 2021, e membro, dal 2000 al 2018, del Comitato Olimpico Internazionale.\nBiografia.\n. Dopo la laurea lavor\u00f2 come redattore del \"Courrier de St-Moritz\". accolse la proposta dell'allora presidente della FIS Marc Hodler di entrare nella direzione della federazione, di cui nel 1979 divenne segretario generale; ricopr\u00ec questo incarico fino a quando, nel maggio 1998, il congresso FIS lo elesse presidente in successione allo stesso Hodler. Rimase in carica fino al 2021. \nDurante il 111\u00ba congresso del Comitato Olimpico Internazionale a Sydney fu cooptato all'interno dell'organismo. Dal 1\u00ba gennaio 2003 fu anche componente del comitato esecutivo dell'Agenzia mondiale anti-doping; come membro del CIO collabor\u00f2 attivamente all'organizzazione di varie edizioni dei Giochi olimpici invernali. Mor\u00ec all'et\u00e0 di 77 anni il 9 luglio 2021, poco pi\u00f9 di un mese dopo aver lasciato l'incarico di presidente della FIS."}
{"id": "1882531", "revid": "1272592", "url": "https://it.wikipedia.org/wiki?curid=1882531", "title": "Contagio mortale", "text": "Contagio mortale (titolo originale The Plague Lords of Ruel) \u00e8 un librogame dello scrittore inglese Joe Dever, pubblicato nel 1990 a Londra dalla Arrow Books e tradotto in numerose lingue del mondo. \u00c8 il tredicesimo dei volumi pubblicati della saga Lupo Solitario nonch\u00e9 il primo della serie Grande Maestro Ramas. La prima edizione italiana, del 1991, fu a cura della Edizioni EL.\nTrama.\nMolti anni sono passati da quando Lupo Solitario ha sconfitto l'Arcisignore delle Tenebre Gnaag, liberando cos\u00ec il Magnamund da quella terribile minaccia: dopo la caduta di Helgedad, nel Regno delle Tenebre si scatena il caos totale, sfociato in un'autodistruttiva guerra civile, mentre il neo Grande Maestro Ramas si dedica alla ricostruzione del Monastero e del Nuovo Ordine Ramas.\nSi profila un lungo periodo di pace e prosperit\u00e0 ma un nuovo, terrificante pericolo \u00e8 in agguato... Nella sinistra fortezza di Mogaruith, i Druidi Ceneresi di Ruel stanno ultimando la creazione di un virus letale, che, se rilasciato nell'atmosfera, annienterebbe tutte le creature viventi del Magnamund eccetto quelle in possesso di uno speciale vaccino in mano ai Ceneresi stessi. Dopo aver superato l'infida Palude di Ruel, essere penetrato a Mogaruith, ed aver sconfitto l'Arcidruido Cadak, capo dei Ceneresi, Lupo Solitario riuscir\u00e0 a distruggere il mortale virus, salvando ancora una volta il destino del Magnamund."}
{"id": "1882533", "revid": "287204", "url": "https://it.wikipedia.org/wiki?curid=1882533", "title": "Tour della nazionale di rugby a 15 dell'Inghilterra 1991", "text": "Nel periodo intercorso tra la Coppa del Mondo di rugby 1987 e l'edizione successiva le spedizioni oltremare della nazionale inglese di \"rugby a 15\" si intensificarono.\nCome ultimo tour prima della coppa del mondo 1991 fu in Australia e Figi.\nL' effettua un tour preparatorio per il mondiale, andando incontro ad una pesante sconfitta (15-40) con l'Australia."}
{"id": "1882534", "revid": "124647475", "url": "https://it.wikipedia.org/wiki?curid=1882534", "title": "Web directory", "text": "Una web directory \u00e8 un elenco di siti web suddivisi in maniera gerarchica. Una web directory dunque non \u00e8 n\u00e9 un motore di ricerca n\u00e9 un archiviatore di siti attraverso lo strumento dei tag, ma li raccoglie ed organizza per mezzo di categorie e sottocategorie tematiche.\nUna web directory consiste in un portale in cui le risorse sono organizzate per aree tematiche, e vengono presentate come indici o come alberi che si ramificano in nodi pi\u00f9 specifici. Tale sistema avviene con la raccolta e l'indicizzazione dell'informazione mediante una classificazione gerarchica, che permette cos\u00ec una sorta di classificazione del web.\nBasate sullo stesso concetto vi sono le RSS directory, dove vengono classificati i feed RSS.\nTipologie.\nEsistono due modi per trovare le informazioni sul Web: mediante la ricerca o la navigazione. Le directory Web forniscono collegamenti in un elenco strutturato per semplificare la navigazione. Molte directory web combinano la ricerca e la navigazione fornendo a loro volta un motore di ricerca per la ricerca nella directory. A differenza dei motori di ricerca, che basano i risultati su un database di voci raccolte automaticamente dal web crawler, la maggior parte delle directory web vengono create manualmente da redattori umani. Molte directory web consentono ai proprietari di inviare il proprio sito per l'inclusione e gli editori esaminano le richieste di idoneit\u00e0.\nLe directory web possono essere di portata generale o limitate a particolari argomenti o campi. Le voci possono essere elencate gratuitamente o tramite invio a pagamento (il che significa che il proprietario del sito deve pagare per elencare il proprio sito Web).\nScopo.\nLa maggior parte delle directory sono generali in ambito ed elenchi di siti Web in un'ampia gamma di categorie, regioni e lingue. Ma alcune directory di nicchia si concentrano su regioni limitate, singole lingue o settori specializzati. Un tipo di directory di nicchia con un gran numero di siti esistenti \u00e8 la directory dello shopping. Gli elenchi di acquisti sono specializzati nella creazione di elenchi di siti di e-commerce al dettaglio .\nEsempi di noti elenchi Web generici sono \"Yahoo! Directory\" (chiuso alla fine del 2014) e DMOZ (chiuso il 14 marzo 2017). DMOZ \u00e8 stato significativo grazie alla sua ampia categorizzazione e al gran numero di elenchi e alla sua disponibilit\u00e0 gratuita per l'uso da parte di altre directory e motori di ricerca.\nTuttavia, il dibattito sulla qualit\u00e0 delle directory e dei database continua ancora, poich\u00e9 i motori di ricerca utilizzano il contenuto di ODP senza una reale integrazione e alcuni sperimentano utilizzando il clustering.\nMonetizzazione.\nLe directory hanno varie caratteristiche nei loro elenchi, spesso a seconda del prezzo pagato per l'inclusione:"}
{"id": "1882538", "revid": "278954", "url": "https://it.wikipedia.org/wiki?curid=1882538", "title": "Albert Edward John Spencer, VII conte Spencer", "text": ""}
{"id": "1882552", "revid": "339392", "url": "https://it.wikipedia.org/wiki?curid=1882552", "title": "Edward John Spencer, VIII conte Spencer", "text": ""}
{"id": "1882557", "revid": "62748", "url": "https://it.wikipedia.org/wiki?curid=1882557", "title": "Spectral Mornings", "text": "Spectral Mornings \u00e8 un album musicale di Steve Hackett uscito nel 1979. Fu il terzo pubblicato come solista ed il secondo dopo l'uscita del chitarrista dai Genesis. L'album \u00e8 stato ripubblicato nel 2005 dalla Camino Records con sette bonus track.\nNell'album sono presenti come musicisti i componenti del gruppo che accompagnava Hackett nei concerti dal vivo: il fratello John Hackett al flauto traverso, alla chitarra ed ai \"bass pedals\", il collaboratore alle tastiere Nick Magnus, il bassista Dik Cadbury, il batterista John Shearer e il cantante Peter Hicks con i cori di Hackett e Cadbury. Hackett \u00e8 voce principale in \"The Ballad Of The Decomposing Man\"."}
{"id": "1882579", "revid": "110157", "url": "https://it.wikipedia.org/wiki?curid=1882579", "title": "Universit\u00e9 de Moncton", "text": "L'Universit\u00e9 de Moncton \u00e8 una universit\u00e0 canadese di lingua francese; sede dell'universit\u00e0 \u00e8 appunto Moncton (Nuovo Brunswick).\nEssa rivolge la sua azione educativa principalmente alla comunit\u00e0 Acadiana del Canada Atlantico ed \u00e8 l'unica universit\u00e0 francofona nel Nuovo Brunswick.\nStoria.\nFondata nel 1963, la University of Moncton/Universit\u00e9 de Moncton \u00e8 nata dalla fusione di sei differenti universit\u00e0, inclusi il Coll\u00e8ge Saint-Joseph (fondato a Memramcook nel 1864), il Coll\u00e8ge du Sacr\u00e9-Coeur de Bathurst, ed il Coll\u00e8ge Saint-Louis d'Edmundston.\nL'Universit\u00e9 de Moncton, oltre alla sede primaria, ha delle sedi ad Edmundston e Shippagan.\nL'universit\u00e0 fa parte de L'Association des universit\u00e9s de la francophonie canadienne, un'associazione di istituzioni accademiche canadesi di lingua francese."}
{"id": "1882582", "revid": "155136", "url": "https://it.wikipedia.org/wiki?curid=1882582", "title": "Impero safavide", "text": ""}
{"id": "1882583", "revid": "767487", "url": "https://it.wikipedia.org/wiki?curid=1882583", "title": "Pietro Condorelli", "text": "Biografia.\nNato a Milano ma di origini casertane, Pietro Condorelli, dopo aver ottenuto il diploma in chitarra classica e una laurea al DAMS dal 1980 svolge attivit\u00e0 concertistica e professionale sia in Italia che all'estero. Ha collaborato con importanti esponenti del jazz internazionale come Lee Konitz, Paolo Fresu, Franco Cerri, Giulio Capiozzo, Gary Bartz, George Cables, Jimmy Wood, Fabrizio Bosso, Charles Tolliver, Bob Mover, segnalandosi come uno dei migliori chitarristi jazz italiani. \nHa collaborato stabilmente, dal 1994 al 1996 con il noto gruppo di jazz e progressive rock degli Area. Nel 1997 ha vinto il referendum della critica \"Top jazz\" (Musica Jazz) come miglior nuovo talento . Oltre alla carriera musicale ha al suo attivo un'intensa attivit\u00e0 didattica, avendo svolto il ruolo di interprete e coadiuvatore in seminari di diversi chitarristi di fama internazionale come Mike Stern, Mick Goodrik, Jim Hall. \n\u00c8 inoltre titolare della cattedra di jazz presso il Conservatorio San Pietro a Majella di Napoli.\nTra gli album pubblicati, da ricordare Guitar Style Journey' (1996), On my browser (1998), Quasimodo (2000), Easy (2005).\nNel 2011 si aggiudica la prima posizione - per la categoria \"chitarra jazz\" - del Jazzit Award 2011, il concorso indetto ogni anno dalla rivista musicale Jazzit."}
{"id": "1882586", "revid": "278954", "url": "https://it.wikipedia.org/wiki?curid=1882586", "title": "Henry Northcote", "text": ""}
{"id": "1882589", "revid": "1632387", "url": "https://it.wikipedia.org/wiki?curid=1882589", "title": "Some of Us May Never See the World", "text": " Some of Us May Never See the World \u00e8 il secondo album del 2003 degli On Broken Wings prodotto dalla casa discografica Eulogy Recordings. Il tono e il suono sono notevolmente diversi da quella dell'album precedente (etichettato sui siti anche come genere \"Rock &amp; Roll\"), l'auto-pubblicato # 1 Beautiful. Nonostante le differenze nello stile, questo non \u00e8 un album ad auto-pubblicazione come \"Number One Beautiful\"."}
{"id": "1882590", "revid": "278954", "url": "https://it.wikipedia.org/wiki?curid=1882590", "title": "William Ward (Governatore Generale)", "text": ""}
{"id": "1882593", "revid": "278954", "url": "https://it.wikipedia.org/wiki?curid=1882593", "title": "Thomas Denman", "text": ""}
{"id": "1882594", "revid": "767487", "url": "https://it.wikipedia.org/wiki?curid=1882594", "title": "Le pistole dei magnifici sette", "text": "Le pistole dei magnifici sette (\"Guns of the Magnificent Seven\") \u00e8 un film western del 1969 diretto da Paul Wendkos, con James Whitmore, George Kennedy e Reni Santoni.\nIl film \u00e8 ambientato durante il periodo di pre-rivoluzione messicana, in cui i contadini cercano di organizzarsi contro il governo oppressore del presidente Porfirio D\u00edaz.\n\"Le pistole dei magnifici sette\" \u00e8 il sequel de \"I magnifici sette\" (1960) e \"Il ritorno dei magnifici sette\" (1966) e prequel de \"I magnifici sette cavalcano ancora\" (1972).\nTrama.\nMessico, tardo diciannovesimo secolo: la polizia federale messicana cattura Quintero, il rivoluzionario che tentava di riunire i gruppi disorganizzati che si opponevano al regime dittatoriale del presidente D\u00edaz. Prima di essere arrestato, Quintero consegna al suo fidato Maximiliano O'Leary detto Max, 600 dollari per continuare la causa. Carlos Lobero, un bandito locale, chiede i soldi per comprare armi e munizioni in nome della rivoluzione, ma Max decide di attraversare il confine alla ricerca di Chris Adams: un leggendario e iaconico pistolero americano. Maximiliano incontra Chris quando quest'ultimo salva la vita di un uomo, manipolando con acume le sorti di un processo forzato derivato da furto di cavalli.\nChris approva il tentativo di liberare Quintero e usa i 600 dollari di Max per reclutare cinque uomini esperti in battaglie: Keno, il ladro di cavalli salvato dall'impiccagione, esperto in combattimento corpo a corpo; Cassie, un muscoloso ed intelligente afro-americano ex-schiavo, con esperienza in esplosivi; Slater, fuciliere a lunga distanza con solo un braccio sano; P.J., un mandriano affetto da tubercolosi e Levi Morgan, un anziano uomo che dubita del suo valore, esperto in armi bianche.\nI sei uomini e Maximiliano formano il gruppo dei sette che raggiunger\u00e0 il Messico: qui avranno modo di osservare il brutale trattamento dell'esercito del colonnello Diego sui contadini: impiccagioni, repressione di ogni dissenso, schiavit\u00f9 e governo delle armi. Offriranno aiuto ad un bambino chiamato Emiliano Zapata, figlio di un prigioniero, mentre P.G. si innamorer\u00e0 di Tina, una ragazza contadina. \nUna volta che Lobero capisce che Maximiliano aveva portato con s\u00e9 solo sei uomini e nessun arma, si rifiuta di prendere parte alla causa di Quintero, costringendo Chris a liberare una serie di detenuti, compreso il padre di Emiliano, per creare un gruppo d'attacco al forte della polizia federale.\nNonostante le abilit\u00e0 individuali dei sette uomini e della strategia utilizzata, i ribelli vengono sopraffatti dal numero dei difensori e dalla loro potenza di fuoco, ma vengono salvati dal gruppo di banditi di Lobero, che avevano ucciso il loro capo per scarso patriottismo e deciso di intervenire. Dei sette uomini che componevano il gruppo iniziale solo Chris, Levi e Max risultano essere sopravvissuti ; una volta liberato Quintero, Chris e Levi decidono di donare i seicento dollari alla causa dei contadini messicani."}
{"id": "1882613", "revid": "101175", "url": "https://it.wikipedia.org/wiki?curid=1882613", "title": "Gran Premio motociclistico d'Austria", "text": "Il Gran Premio motociclistico di Austria \u00e8 una delle prove del motomondiale. Si \u00e8 svolto dal 1971 fino al 1997, per poi rientrare nel contesto del motomondiale a partire dal 2016.\nLa storia.\nGi\u00e0 dal 1955 si disputava un GP d'Austria non valido per il mondiale, su un tratto dell'autostrada da Salisburgo a Vienna; dal 1970 la gara si spost\u00f2 al Salzburgring, e nel 1971 ottenne la validit\u00e0 iridata.\nPer tutti gli anni in cui \u00e8 stato disputato sul percorso ricavato dall'autostrada, veniva disputato rigorosamente il 1\u00ba maggio da cui il nome con cui era anche conosciuta la competizione di \"1. Mai Rennen\".\nFino al 1994 venne disputata sullo stesso circuito, con l'interruzione nel 1980 quando non pot\u00e9 essere disputata a causa delle avverse condizioni climatiche\nNel motomondiale 1992 e in quello del 1995 la gara non si \u00e8 svolta, riprendendo poi la sua validit\u00e0 per il titolo nel 1996 e nel 1997; queste due ultime edizioni si svolte sul nuovo circuito dell'A1-Ring e gli ultimi vincitori della gara iridata sono stati Mick Doohan per quanto riguarda la classe 500, Olivier Jacque per la classe 250 e Noboru Ueda per la classe 125.\nDopo l'annuncio dato nel 2014, il GP d'Austria \u00e8 stato inserito nel calendario della stagione 2016 del motomondiale."}
{"id": "1882617", "revid": "767487", "url": "https://it.wikipedia.org/wiki?curid=1882617", "title": "Bellezze sulla spiaggia", "text": "Bellezze sulla spiaggia \u00e8 un film del 1961, per la regia di Romolo Guerrieri."}
{"id": "1882620", "revid": "27723", "url": "https://it.wikipedia.org/wiki?curid=1882620", "title": "Pregxo sub la verda standardo", "text": ""}
{"id": "1882629", "revid": "767487", "url": "https://it.wikipedia.org/wiki?curid=1882629", "title": "La bidonata", "text": "La bidonata \u00e8 un film del 1977, l'ultimo diretto dal regista Luciano Ercoli.\nTrama.\nIl pugliese Renato vive di traffici illegali a Parigi. Qui apprende da una prostituta di un progetto di rapimento, da effettuare a breve in Italia: la vittima designata \u00e8 il figlio di una ricca famiglia.\nRenato decide quindi di rientrare subito in Italia, e recluta alcuni compari allo scopo di far fallire il rapimento.\nProduzione.\nGirata in parte ad Altamura, questa \u00e8 la seconda pellicola prodotta da Niccol\u00f2 De Nora, dopo il film \"L'Italia in pigiama\". Ma lo sfortunato produttore fu realmente sequestrato e tenuto prigioniero per quasi due anni. Catturato a Milano in piazza della Repubblica, i banditi chiesero un riscatto di otto miliardi di lire. La detenzione di De Nora dur\u00f2 524 giorni, da gennaio 1977 a giugno 1978.\nQuando fu rilasciato organizz\u00f2 la distribuzione, che fu stentata, per cui cess\u00f2 di svolgere l'attivit\u00e0 cinematografica."}
{"id": "1882633", "revid": "1543377", "url": "https://it.wikipedia.org/wiki?curid=1882633", "title": "Kalgoorlie", "text": "Kalgoorlie \u00e8 una citt\u00e0 dell'Australia Occidentale, a est di Perth. Venne fondata nel 1893 durante la corsa all'oro; per questo \u00e8 anche chiamata Golden Mile.\nLa cittadina \u00e8 famosa in Australia per la Super Pit, una vastissima miniera d'oro a cielo aperto, che si pensa possa essere sfruttata fino al 2017.\nInfrastrutture e trasporti.\nLa citt\u00e0 si trova lungo il percorso della Indian Pacific, la principale linea ferroviaria che collega l'est e l'ovest dell'Australia. \nPer i viaggiatori in treno che vanno verso est, sulla trans-continentale del Pacifico Indiano, Kalgoorlie \u00e8 l'ultima citt\u00e0 prima di entrare nella vasta estensione della Nullarbor Plain.\nStoria.\nKalgoorlie fu fondata nel 1893, in seguito alla scoperta di giacimenti d'oro da parte di Paddy Hannan, Daniel O'Shea e Tom Flanagan.\nIl nome Kalgoorlie deriverebbe da una parola Wangai che significa \"posto delle pere setose\".\nLe citt\u00e0 di Kalgoorlie e di Boulder si sono unite nel 1989 per formare la citt\u00e0 di Kalgoorlie-Boulder.\nRivolta contro gli immigrati sudeuropei.\nKalgoorlie nel 1934 fu teatro di un orrendo \"pogrom\" contro gli immigrati provenienti dall'Europa del Sud, principalmente Italiani, Greci e Jugoslavi.\nI fatti ebbero origine da una zuffa tra un barista di origine italiana, Claudio Mattaboni e un avventore ubriaco che si rifiutava di pagare le sue numerose consumazioni. La rivolta contro gl'immigrati dilag\u00f2 ben presto in tutta la citt\u00e0 e nel sobborgo di Boulder. Furono saccheggiati e completamente distrutti centinaia di esercizi commerciali e di abitazioni private. Tre furono i morti, l'unico accertato \u00e8 lo slavo Joe Katich, ucciso mentre tentava di difendere la propria casa, e decine i feriti. Quando la polizia riport\u00f2 l'ordine in citt\u00e0, gli agenti andarono a recuperare nel deserto i molti italiani che vi si erano rifugiati. Costoro al ritorno ebbero l'amara sorpresa di non trovare quasi nulla di ci\u00f2 che avevano lasciato, i pi\u00f9 fortunati avevano ancora una casa, ma gli interni erano stati completamente svuotati. I fatti di Kalgoorlie furono ben presto dimenticati da tutti e ancora oggi rarissimi sono i riferimenti alla rivolta xenofoba."}
{"id": "1882634", "revid": "187795", "url": "https://it.wikipedia.org/wiki?curid=1882634", "title": "Charles Gravier, conte di Vergennes", "text": ""}
{"id": "1882635", "revid": "287204", "url": "https://it.wikipedia.org/wiki?curid=1882635", "title": "Tour della Nazionale di rugby a 15 del Giappone 1974", "text": "Nel 1974 la nazionale giapponese di \"rugby a 15\" si reca in tour in Nuova Zelanda"}
{"id": "1882637", "revid": "767487", "url": "https://it.wikipedia.org/wiki?curid=1882637", "title": "Ana Ng", "text": "Ana Ng (pronunciato \"\u00e8na eng\") \u00e8 uno dei brani di maggior successo del duo alternative rock americano They Might Be Giants. \u00c8 la traccia di apertura del loro secondo album, \"Lincoln\".\n\"Ana Ng\" venne scelta anche come singolo, pubblicato su vinile.\nLa canzone.\nPerlopi\u00f9, \"Ana Ng\" fu apprezzata per la sua grande melodicit\u00e0. Il testo usa spesso espressioni insolite, come \"Make a hole with a gun perpendicular\" (\"Fare un buco con un cannone perpendicolare\").\nVenne scelta come singolo."}
{"id": "1882638", "revid": "767487", "url": "https://it.wikipedia.org/wiki?curid=1882638", "title": "Franco Rosi (calciatore)", "text": "Carriera.\nGiocatore.\nHa fatto parte delle formazioni giovanili della Lazio dal 1942, nel ruolo di centrocampista metodista, ed \u00e8 rimasto a difendere i colori biancocelesti fino alla stagione 1949-50.\nEsord\u00ec in Serie A l'8 giugno 1947 alla 15\u00aa di ritorno a Bergamo: Atalanta - Lazio 1 - 1 e fu l'unica presenza nel 1946-47. Mentre nella stagione successiva 1947-48 collezion\u00f2 8 presenze.\nPer quattro anni ha partecipato ai campionati Ragazzi e, passato alla categoria Juniores, Rosi ha contribuito alla vittoria del Campionato Italiano del 1947-48 (nella finale contro la Triestina realizz\u00f2 il gol della vittoria per i \"biancocelesti\").\nNegli anni successivi ha giocato con diverse squadre in varie categorie: Stabia, che vinse il campionato di Serie C nel 1950-51 ed ottenne la promozione in Serie B. Nel 1951-52 venne ceduto dallo Stabia al Lecce e successivamente al Taranto.\nIn seguito venne ceduto agli abruzzesi de dove, una volta conclusa la carriera di calciatore, svolse numerosi incarichi sportivi ed amministrativi fino al 1956, quando venne assunto come dipendente dall'Automobile Club d'Italia nonch\u00e9 come giocatore dell'omonima squadra calcistica \"Acicalcio\" militante in quarta serie.\nDopo il ritiro.\nHa allenato il Grottaferrata ed il Cynthia, mentre nell'Ostiense ricopre l'incarico di direttore sportivo. In questo periodo \u00e8 stato anche editore del settimanale sportivo laziale \"Record\".\n\u00c8 stato anche presidente della Polisportiva Nuova Ostia, con la quale oltre ad installare un impianto sportivo, ha contribuito a creare un folto vivaio di giovani calciatori e calciatrici. Queste ultime vinsero i propri gironi fino ad arrivare alla promozione in Serie A Femminile."}
{"id": "1882641", "revid": "254059", "url": "https://it.wikipedia.org/wiki?curid=1882641", "title": "Giovanni Colonna (biografo)", "text": "Biografia.\nFiglio di Bartolomeo, del ramo dei Colonna di Gallicano, studi\u00f2 a Chartres, a Troyes, ad Amiens e a Parigi, dove si fece frate domenicano intorno al 1320. Nel 1324 divenne predicatore generale dell'Ordine e fu cappellano del vescovo di Nicosia Giovanni Conti: a Cipro rimase fino alla morte di questi, avvenuta nel 1332. \nNel 1332 G. Golonna si rec\u00f2 ad Avignone dove si trovava l'omonimo cardinale, suo parente, alle cui dipendenze lavorava il poeta Francesco Petrarca le cui doti scrittorie erano al servizio della potente famiglia Colonna. \nSempre nel 1332 inizia ad essere elaborato il \"Liber de viris illustribus\" attribuito a Giovanni Colonna, la cui prima recensione \u00e8 terminata intorno al 1337-38, gli stessi anni (1337/38) in cui Petrarca inizia a elaborare un'opera omonima (incompiuta). Poco dopo, grazie ai Colonna, il poeta sar\u00e0 incoronato in Campidoglio. \nSe \u00e8 veramente lui il corrispondente delle \"Familiari\" di Francesco Petrarca (e la cosa pare certa), allora Giovanni Colonna avrebbe viaggiato per mare (\"Familiari\", II, 8, 3) in particolare in Egitto, in Persia e in Arabia (VI, 3, 59 e 62) e poi sarebbe stato alla corte papale di Avignone, dove frequent\u00f2 il poeta e inizi\u00f2 la composizione delle biografie del \"De viris illustribus\". Costretto a lasciare Avignone per le invidie di certi suoi nemici (II, 5, 1; II, 6, 2), torn\u00f2 a Roma, dove nel 1337 frequent\u00f2 ancora il Petrarca (VI, 2) e nel 1338 fu priore vicario di Santa Sabina. L'anno dopo fu a Tivoli (VI, 3, 6 e 67), dove continu\u00f2 ad attendere agli studi e alla stesura del suo \"Mare historiarum\", e dove mor\u00ec probabilmente alla fine del 1343 (V, 2, 5). Il Petrarca gli dedic\u00f2 anche la perduta commedia \"Philologia\". \nParte della storiografia ritiene che l'opera a lui attribuita (\"Liber de viris illustribus\"), una raccolta di 330 brevi biografie, fosse nota al Petrarca il quale ne sarebbe rimasto influenzanto nella stesura della sua omonima opera posteriore; tuttavia, \u00e8 ipotizzabile che il Petrarca, dopo avere onorato con le proprie doti scrittorie la famiglia Colonna, maturando esperienza nella redazione di simile genere letterario, terminata la collaborazione per il primo lavoro (1332-1337/38) abbia deciso di dedicarsi a un'opera finalmente propria; in proposito fa riflettere la scelta dell'identico titolo. Essa \u00e8 attestata in quattro manoscritti conservati nella Biblioteca universitaria di Bologna, nella Marciana di Venezia, nella Casanatense di Roma e nell'Apostolica Vaticana. Le biografie, disposte in ordine alfabetico, si dividono in due parti: le vite degli uomini illustri pagani e cristiani. Le fonti del Colonna sono costituite soprattutto da san Girolamo, da Isidoro di Siviglia, da Vincenzo di Beauvais e da Walter Burley.\nIl \"Mare historiarum\", sette libri di 732 capitoli, \u00e8 una storia universale che dalle origini del mondo si spinge fino al 1250, rimanendo qui interrotta per la morte dell'autore. L'opera \u00e8 presente in quattro manoscritti conservati nella Biblioteca nazionale di Parigi, il Par. lat. 4914 e il Par. lat. 4915 (splendidamente miniato), nella Biblioteca Apostolica Vaticana, il Vat. lat. 4963, e nella Biblioteca Medicea Laurenziana, l'Edili 173 (autografo). Fu tradotta in castigliano nel XV secolo da Fern\u00e1n P\u00e9rez de Guzm\u00e1n con il titolo di \"Mar de Historias\"."}
{"id": "1882645", "revid": "1718925", "url": "https://it.wikipedia.org/wiki?curid=1882645", "title": "Orso Maria Guerrini", "text": "Biografia.\nDivenne noto al grande pubblico nel 1970 quando fu scelto per interpretare il protagonista in \"E le stelle stanno a guardare\" dal regista Anton Giulio Majano. Ha recitato poi in decine di film per il cinema e per la televisione, oltre ad aver fatto anche il doppiatore. Considerato uno dei principali esponenti del teatro di prosa italiano, \u00e8 la voce narrante del generale Jos\u00e9 Borjes nello spettacolo \"La storia bandita\", che narra le vicende del brigante Carmine Crocco e che si tiene ogni anno a Brindisi Montagna, in provincia di Potenza.\nSposato con l'attrice Cristina Sebastianelli, \u00e8 conosciuto anche in ambito televisivo, in quanto dal 2001 al 2017 \u00e8 stato testimonial della birra Moretti, ruolo che ha ricoperto in seguito alla scomparsa del precedente testimonial, l'attore Marcello Tusco. Il personaggio interpretato negli spot Moretti \u00e8 un uomo con vistosi baffi e un completo verde con cappello, simile al ritratto stampato sulle etichette delle bottiglie commercializzate dall'azienda. A partire dal 2017 \u00e8 stato sostituito negli spot della birra Moretti dall'attore Pier Maria Cecchini."}
{"id": "1882646", "revid": "767487", "url": "https://it.wikipedia.org/wiki?curid=1882646", "title": "Grande palude nera", "text": "La grande palude nera, o semplicemente palude nera, \u00e8 stato un territorio paludoso formato da un ghiacciaio situato nell'Ohio nord-occidentale, Stato degli Stati Uniti d'America, che si estendeva fino all'Indiana, presente dalla glaciazione W\u00fcrm alla fine del XIX secolo. Il territorio era costituito da ampi territori umidi e paludosi interrotti per piccoli periodi da pochi spazi secchi, e occupava gran parte l'alveo di quello che \u00e8 oggi il fiume di origine glaciale Maumee, fino alla sua foce nella Baia di Maumee, nel lago Erie. Tutto il territorio fu prosciugato dall'uomo nella seconda met\u00e0 del XIX secolo e reso abitabile. Oggi sono sorte molte fattorie.\nI confini storici si trovano sul corso dei fiumi Maumee, Auglaize e Portage nell'Ohio nord-occidentale. I confini erano inizialmente determinati dalle grosse spiagge sabbiose create naturalmente sui laghi Maumee e Whittlesey molti millenni fa, dopo il ritiro dei ghiacci. Esse si allungavano fino a New Haven, oggi in Indiana, a ovest, verso Toledo e Sandusky, in Ohio, a est. Altri corsi d'acqua che definiscono in parte o completamente i confini attuali sono i fiumi Sandusky, Ottawa, Tiffin e Blanchard."}
{"id": "1882649", "revid": "267975", "url": "https://it.wikipedia.org/wiki?curid=1882649", "title": "Augusto Etch\u00e9copar", "text": "Biografia.\nP. Etch\u00e9copar nasce a Saint-Palais, cittadina dei Paesi Baschi francesi, ottavo di quindici fratelli. Ben presto si manifesta in lui la vocazione sacerdotale; frequenta gli studi al suo paese natale e, bench\u00e9 seminarista, diventa professore al collegio di Saint-Palais, come era abitudine all'epoca. Il 10 giugno 1854 \u00e8 ordinato sacerdote nella cattedrale di Bayonne.\nDotato intellettualmente, per espresso desiderio del Vescovo, entra a far parte della Societ\u00e0 \"des Hautes Etudes\" di Oloron, fondata con lo scopo di formare una \u00e9lite di preti ai quali affidare i posti pi\u00f9 importanti della Diocesi. Ben presto per\u00f2 la Societ\u00e0 \u00e8 sciolta e i suoi membri, a titolo individuale, sono ammessi nella Societ\u00e0 dei Preti del Sacro Cuore di Ges\u00f9 di B\u00e9tharram, fondata dal sacerdote Michel Garico\u00efts. Cos\u00ec il 24 ottobre 1855 il giovane \"abb\u00e9\" Augusto Etch\u00e9copar emette la sua professione nell'Istituto di B\u00e9tharram.\nPer due anni continua il suo insegnamento nel Collegio \"Sainte-Croix\" di Oloron; poi, nel luglio 1857, p. Garico\u00efts lo chiama a B\u00e9tharram, affidandogli il delicato incarico di Maestro dei Novizi. Sar\u00e0 inoltre l'amico ed il confidente del fondatore di B\u00e9tharram, che morir\u00e0 qualche anno dopo, il 14 maggio 1863.\nD'ora in avanti, la vita di p. Etch\u00e9copar si svolger\u00e0 interamente nella Casa Madre dell'Istituto, a diretto servizio della Congregazione, dapprima come segretario del Fondatore (1857-1863), poi come Segretario Generale dell'Istituto (1863-1873), Assistente Generale di p. Chirou (1873-1874), ed infine come terzo Superiore Generale (1874-1897).\nDi salute cagionevole, alterna momenti di intensa attivit\u00e0, con lunghi periodi di malattia. Ed \u00e8 proprio a seguito di uno di questi, che p. Etch\u00e9copar trover\u00e0 la morte, il 13 aprile 1897. Il Capitolo Generale successivo alla sua morte lo proclamer\u00e0 \"secondo fondatore\" dell'Istituto.\nL'azione.\nSecondo i suoi biografi furono soprattutto tre gli obiettivi che p. Etch\u00e9copar si propose durante la sua lunga permanenza alla guida della Congregazione.\nLa causa di beatificazione.\nLa causa di beatificazione di p. Etch\u00e9copar \u00e8 iniziata piuttosto tardi, nel 1935, 38 anni dopo la sua morte, con il \"\u201cProcesso Ordinario Informativo\u201d\", ossia il processo svoltosi nella diocesi di Bayonne per la raccolta delle testimonianze sulla vita di p. Etch\u00e9copar. Il 14 dicembre 1945 la causa venne introdotta a Roma ed interrotta nell'ottobre del 1964. Solo nel 1997 essa \u00e8 stata ripresa con la nomina di un nuovo postulatore."}
{"id": "1882653", "revid": "15756", "url": "https://it.wikipedia.org/wiki?curid=1882653", "title": "Tour della Nazionale di rugby a 15 della Francia 1974", "text": "Il Tour della nazionale di rugby a 15 della Francia 1974 fu una serie di match disputati dalla nazionale francese in Argentina e Brasile nel mese di giugno 1974.\nUn vero successo con 8 vittorie in otto match, compresi i test match contro l'Argentina"}
{"id": "1882658", "revid": "113273683", "url": "https://it.wikipedia.org/wiki?curid=1882658", "title": "Jackson King V", "text": "La Jackson King V \u00e8 una chitarra costruita da Jackson Guitars, che grazie al tipo di legno scelto (spesso ontano o acero) e al settaggio dei pick-up, rigorosamente humbucker, permette di suonare un genere con pesanti distorsioni. Come le altre chitarre della Jackson, \u00e8 infatti adoperata principalmente nella musica heavy metal.\nL'ideazione di questa chitarra venne commissionata dal chitarrista dei Ratt Robbin Crosby (conosciuto anche come Robbin \"KING\" Crosby) che negli anni ottanta si rivolse al marchio di chitarre Charvel/Jackson per farsi costruire un modello ispirato alla popolare Jackson Randy Rhoads, ma che, come il modello d'origine, Gibson Flying V, aveva le punte di uguale lunghezza. Il modello venne reso in seguito popolare anche da Dave Mustaine, frontman dei Megadeth.\nDa questo modello deriva la Jackson KV2."}
{"id": "1882669", "revid": "983767", "url": "https://it.wikipedia.org/wiki?curid=1882669", "title": "Scacchi esagonali", "text": "Gli scacchi esagonali sono un gruppo di varianti degli scacchi che si giocano su scacchiere esagonali. La variante pi\u00f9 popolare degli scacchi esagonali fu ideata nel 1936 da W\u0142adys\u0142aw Gli\u0144ski. In certi periodi ci furono oltre mezzo milione di giocatori di tale variante, e pi\u00f9 di 130 000 scacchiere di questo tipo vennero vendute. Il gioco era molto popolare nell'Europa centrale, specialmente in Polonia, terra natale di Gli\u0144ski.\nScacchi esagonali di Gli\u0144ski.\nIl gioco si svolge su una scacchiera esagonale con 3 colori (chiaro, scuro e grigio), con la casa centrale solitamente grigia. Il set dei pezzi degli scacchi ortodossi \u00e8 ampliato dall'aggiunta di un pedone e un alfiere. La posizione iniziale dei pezzi \u00e8 come quella del diagramma a lato. La scacchiera ha undici colonne, segnate dalle lettere minuscole dalla \"a\" alla \"l\" (la lettera \"j\" non \u00e8 usata) ed undici traverse. Le traverse da 1 a 6 hanno undici case e sottendono un angolo di 120\u00ba rispetto alla colonna f. La traversa 7 (che corrisponde alla posizione dei pedoni neri in posizione iniziale) ha nove case, la 8 ne ha sette, la 11 ha solo una casa (f11).\nIl movimento dei pezzi.\nI diagrammi mostrano le possibilit\u00e0 di movimento dei pezzi. Come negli scacchi, il cavallo pu\u00f2 saltare i pezzi. I tre alfieri di diverso colore non possono mai incontrarsi. La regina muove come torre e alfiere. Tale gioco non prevede l'arrocco. I pedoni muovono avanti e catturano nelle case adiacenti (mostrate dai cerchi rossi nei diagrammi); la cattura del pedone non corrisponde alla mossa dell'alfiere, come accade invece negli scacchi ortodossi. Tutti i pedoni possono muoversi di due case in avanti alla loro prima mossa. Se un pedone abbandona la propria colonna catturando un pezzo, potr\u00e0 muoversi avanti di due case alla sua prima mossa nella nuova colonna. Per esempio, se il pedone in e4 cattura un pezzo nero in f5, ha la possibilit\u00e0 di avanzare in f7. Il pedone nella fila centrale (casa f5 per il Bianco) non pu\u00f2 avanzare di due case alla sua prima mossa, perch\u00e9 la casa di destinazione \u00e8 occupata (un pedone nero \u00e8 in f7), ma la mossa avanti di due case potr\u00e0 essere fatta in seguito se tale casa verr\u00e0 liberata. La cattura en passant \u00e8 possibile: per esempio, se il pedone nero in c7 del diagramma sopra muove in c5, il pedone bianco in b5 pu\u00f2 catturarlo (bxc6). I pedoni promuovono nell'ultima casa della colonna: le case di promozione dei pedoni bianchi sono marcate da una stellina.\nLo stallo non \u00e8 una patta, ma vale meno di un matto. Nei tornei, il giocatore che va in stallo (ovvero che non pu\u00f2 effettuare mosse legali) guadagna 0,25 punti e l'avversario che gli ha inflitto lo stallo ne riceve 0,75.\nEsiste una notazione numerica internazionale, analoga alla notazione ICCF impiegata negli scacchi per corrispondenza.\nScacchi esagonali di McCooey.\nDave McCooey e Richard Honeycutt svilupparono un'altra variante degli scacchi esagonali. \u00c8 molto simile alla variante di Gli\u0144ski, ma ci sono quattro differenze: la posizione iniziale dei pezzi, la mossa di cattura del pedone, il pedone nella colonna f non pu\u00f2 avanzare di due case, e lo stallo \u00e8 una patta, ogni giocatore riceve mezzo punto. Il diagramma mostra la mossa di cattura del pedone, che coincide con la mossa dell'alfiere. Il pedone bianco in d5 pu\u00f2 catturare il pedone nero in e8 en passant nel caso che il pedone nero avanzi in e6 Il pedone nella colonna f non pu\u00f2 compiere due passi in avanti e non \u00e8 difeso nella posizione iniziale: ci\u00f2 permette un matto se viene catturato da un cavallo, ma una circostanza simile si verifica raramente.\nTeoria dei finali.\nQuesti studi sui finali si applicano ad entrambe le varianti (Glinski e McCooey):\nScacchi esagonali di Shafran.\nTale variante venne inventata dal geologo sovietico Isaak Grigorevich Shafran nel 1939 e registrata nel 1956. Ne venne data una dimostrazione al \"Worldwide Chess Exhibition\" a Lipsia nel 1960.\nLa scacchiera ha la forma di un esagono irregolare con nove colonne e dieci traverse. Ci sono 70 case nella scacchiera, contro le 91 delle varianti di Glinski e McCooey. Le colonne sono chiamate con le lettere dalla a alla i; le linee in direzione ore 10 e ore 4 sono chiamate con i numeri da 1 a 10. Nel diagramma, i due cavalli partono dalle case e1 ed e10; le torri nere partono dalle case a6 ed i10; le torri bianche partono dalle case a1 e i5. Ogni giocatore chiama il settore sinistro della scacchiera lato di donna ed il settore destro lato degli alfieri; ogni settore non coincide con quello dell'avversario (il lato di donna del bianco \u00e8 il lato degli alfieri del nero e viceversa). I pezzi ed i pedoni si muovono e catturano esattamente come la variante di McCooey. Comunque, la prima mossa di un pedone pu\u00f2 portarlo alla met\u00e0 della sua colonna. Ci\u00f2 significa che i pedoni in a e i possono fare solo un passo in avanti, quelli in d, e ed f possono fare una mossa di tre case. Se fanno una mossa simile, possono essere catturati en passant.\nNel diagramma a sinistra, il pedone nero in d8 ha tre mosse possibili, ma nessuna \u00e8 sicura; dopo codice_1 pu\u00f2 essere catturato con codice_2; dopo codice_3 pu\u00f2 essere catturato con codice_4 o codice_5; dopo codice_6 pu\u00f2 essere catturato en passant da entrambi i pedoni.\nL'arrocco \u00e8 possibile negli scacchi di Shafran, applicando le stesse restrizioni degli scacchi eterodossi. Pu\u00f2 essere lungo o corto in entrambe le direzioni. La notazione consta del prefisso \"D-\" o \"A-\" (indicando se \u00e8 usata la torre di re o di alfieri) seguito da 0-0-0 (arrocco lungo: il re si porta a fianco alla torre e questa poi si posiziona nella casa adiacente al re) o 0-0 (arrocco corto, l'opposto del precedente). Nel diagramma, il re nero in h10 ha arroccato lungo nel lato di donna (codice_7) e quello in c8 ha arroccato corto sul lato di alfieri (codice_8). L'arrocco non aumenta n\u00e9 la sicurezza del re n\u00e9 l'attivit\u00e0 della torre, ma \u00e8 presente solo per completezza. Lo stallo \u00e8 una patta.\nAltre varianti degli scacchi esagonali.\nLa prima variante esagonale degli scacchi pubblicata era un gioco commerciale, \"Hexagonia\". Venne inventato nel 1864 da John Jacques e figli. La scacchiera ha 125 case, ogni parte ha un re, due cannoni, quattro cavalli e otto pedoni.\nNel 1984 Ronald Planesi ha ideato il gioco \"ImmortalStarMasters\". \u00c8 una variante per due o sei giocatori su una scacchiera esagonale. Il nome originale del 1984 era \"Kingmaster\", ma fu cambiato per problemi di copyright. La scacchiera \u00e8 molto pi\u00f9 grande delle altre varianti perch\u00e9 deve avere posto per sei giocatori, uno per ogni lato. I pezzi sono simili a quelli tradizionali (cavalli ed alfieri scambiano la posizione iniziale nella variante esagonale) e viene aggiunto un alfiere. Tutti i pezzi, tranne i pedoni, muovono come nella variante di Glinski. I pedoni muovono analogamente alla variante di McCooey, ma possono avanzare in due direzioni e catturare in tre direzioni (una in avanti e due in diagonale). Nella zona centrale i pedoni possono muovere e catturare in ogni direzione. La versione per due giocatori ha essenzialmente le stesse regole e pu\u00f2 usare la stessa scacchiera. Il metodo di gioco napoleonico prevede due giocatori ognuno con tre set di pezzi o tre giocatori con due set di pezzi ciascuno.\nC'escacs 2007 \u00e8 una variante degli scacchi di Glinski con 169 case. Aggiunge un drago (cancelliere), due pegasi (arcivescovo) e due principi al set di Glinski. Le mosse dei pedoni sono incrementate dalla possibilit\u00e0 di muovere a 60\u00ba, e le catture sono analoghe alla variante di McCooey."}
{"id": "1882672", "revid": "1573940", "url": "https://it.wikipedia.org/wiki?curid=1882672", "title": "Chiesa di San Giuseppe (Fara Novarese)", "text": "La chiesa di San Giuseppe si trova nella via omonima a Fara Novarese.\nStoria.\nLa chiesa fu fatta costruire dal Canonico Domenico Prina nel 1728.\nNella relazione della visita pastorale del vescovo Marco Aurelio Balbis Bertone del 1761 \u00e8 testimoniata gi\u00e0 la presenza dell'attuale pala d'altare.\nIl piccolo campanile a vela, contenente un'unica campanella, \u00e8 pi\u00f9 tardo della struttura originaria: venne eretto solo nel 1796.\nNel 1800 la chiesetta pass\u00f2 dai Canonici del Duomo di Novara in propriet\u00e0 della famiglia Prolo di Fara, la stessa che fece erigere l'oratorio di San Giulio. Oggi il piccolo Oratorio \u00e8 gestito dalla famiglia Pavesi e ogni anno, nella domenica pi\u00f9 vicina al 19 marzo, festa del santo eponimo, si tiene una solenne celebrazione e un piccolo rinfresco.\nArte.\nLa facciata si presenta senza particolari ornamenti, il portone ligneo intrasiato a lacunari \u00e8 fiancheggiato da due finestrelle e sormontato da una finestra rettengolare. Attualmente, la facciata della chiesa \u00e8 incastrata tra le case adiacenti, i cui locali hanno occupato anche gli spazi al di sopra di essa ed il retro del campaniletto a vela.\nSi presenta come una mononave, con presbiterio piatto, coperta da una volta a padiglione. Sul retro della zona presbiterale si apre una piccola sacrestia, illuminata da finestre che danno sul retro del fabbricato.\nL'altare, in cotto, venne fatto realizzare nel 1761. Il paliotto d'altare, ligneo, riccamente decorato ad imitazione degli intarsi di marmo artificiale rimese, presenta un medagione centrale con una rappresentazione a mezzo busto di San Giuseppe.\nLa pala d'altare, in una cornice marmorea, rappresenta la \"Morte di San Giuseppe\", dipinta sicuramente prima del 1761. Vi \u00e8 raffigurato San Giuseppe sul letto di morte, affiancato da Maria, che gli regge il capo, e da Ges\u00f9. Il Cristo \u00e8 raffigurato contornato da angeli; di fronte a Maria \u00e8 rappresentata una cesta contenente gli attrezzi da falegname di Giuseppe.\nDa alcuni anni, nella chiesa viene venerata anche la statuetta della Vergine dei Poveri, apparsa a Banneux nel 1933."}
{"id": "1882674", "revid": "54253", "url": "https://it.wikipedia.org/wiki?curid=1882674", "title": "Prova negativa", "text": ""}
{"id": "1882675", "revid": "74801", "url": "https://it.wikipedia.org/wiki?curid=1882675", "title": "Tour della Nazionale di rugby a 15 delle Tonga 1974", "text": "Il successo con l'Australia dell'anno prima, permette alla nazionale tongana di rugby a 15 di recarsi in Tour in Europa affrontando delle selezioni semi-ufficiali ed in Canada."}
{"id": "1882679", "revid": "118216221", "url": "https://it.wikipedia.org/wiki?curid=1882679", "title": "Istituto internazionale delle Nazioni Unite per la ricerca sul crimine e la giustizia", "text": "L'Istituto interregionale delle Nazioni Unite per la ricerca sul crimine e la giustizia (UNICRI, dall'inglese \"United Nations Interregional Crime and Justice Research Institute\"), \u00e8 un istituto che sviluppa ricerca applicata, formazione, cooperazione tecnica e diffusione delle informazioni sulla prevenzione del crimine e la giustizia\nDall'anno della sua creazione, nel 1969, ha diretto i suoi sforzi al rafforzamento delle istituzioni e alla costruzione\u00a0\u2013 o ristabilimento\u00a0\u2013 di sistemi di giustizia in linea con gli standard internazionali. L'istituto ha inoltre promosso l'adozione di efficaci politiche di prevenzione e contrasto del crimine e la cultura dei diritti umani. Grande attenzione \u00e8 rivolta all'assistenza delle vittime di reato\u00a0\u2013 in particolare donne e bambini - e alla protezione dei minori.\nLotta al crimine organizzato transnazionale, soprattutto al traffico di esseri umani, prevenzione del terrorismo, della corruzione e di nuovi crimini emergenti quali contraffazione, crimini informatici e reati contro l'ambiente, nonch\u00e9 riforma dei sistemi di giustizia minorile e - in generale - formazione dei giudici e pubblici ministeri rappresentano alcune delle attuali priorit\u00e0 dell'Istituto.\nI programmi di cooperazione tecnica nel campo della giustizia minorile e della tratta di esseri umani riguardano principalmente l'area legale istituzionale e quella sociale. Le attivit\u00e0 si svolgono secondo un approccio multidisciplinare che combina le attivit\u00e0 di rafforzamento delle istituzioni giudiziarie nazionali con quelle di assistenza sociale, sensibilizzazione e coinvolgimento della societ\u00e0 civile. L'UNICRI opera anche nel campo della giustizia penale internazionale attraverso percorsi di formazione specialistica.\nLe attivit\u00e0 di assistenza dell'UNICRI sono spesso centrate sulla funzione di \"capacity building\" e abbinano il rafforzamento della cooperazione internazionale allo sviluppo delle capacit\u00e0 dei Paesi assistiti. Pertanto la formazione di personale qualificato \u00e8 pratica comune a molti dei progetti poich\u00e9 garantisce la sostenibilit\u00e0 di lungo termine degli interventi, promuove l'adozione di standard internazionali e lo stato di diritto.\nNel campo della prevenzione e contrasto del terrorismo internazionale, l'Istituto favorisce una maggiore comprensione del fenomeno ed il rafforzamento della collaborazione tra i paesi in materia di sicurezza, soprattutto dei \"grandi eventi\". Sta inoltre conducendo un programma per il contrasto ai traffici di armi di distruzione di massa.\nL'UNICRI \u00e8 parte della \"task force\" delle Nazioni Unite che ha il compito di sviluppare la strategia dell'ONU per il contrasto del terrorismo. In particolare, l'Istituto guida i due gruppi di lavoro sulla protezione dei target vulnerabili e sul tema della radicalizzazione e dell'estremismo.\nL'Istituto, che ha sede a Torino e uffici sparsi per il mondo, dispone di un centro di documentazione sulla prevenzione del crimine e la giustizia, che offre ai suoi utenti analisi della letteratura specialistica e informazioni aggiornate ed esaustive.\nAttraverso il suo ufficio di collegamento di Roma, l'UNICRI contribuisce altres\u00ec a promuovere la conoscenza degli obiettivi generali delle Nazioni Unite presso la societ\u00e0 civile e le istituzioni nazionali italiane. Si occupa inoltre delle missioni in Italia del segretario generale e dei rappresentanti delle varie agenzie dell'ONU."}
{"id": "1882682", "revid": "125215948", "url": "https://it.wikipedia.org/wiki?curid=1882682", "title": "Mazda CX-9", "text": "La Mazda CX-9 \u00e8 un'autovettura prodotta dalla casa automobilistica giapponese Mazda a partire dal 2007 classificata come Suv. Utilizza il telaio e numerosi componenti della sorella minore CX-7 e sul mercato statunitense ha sostituito il modello MPV.\nPrima serie (2006-2016).\nLa CX-9 \u00e8 stata presentata per la prima volta al pubblico il 13 aprile 2006 al New York International Auto Show ed \u00e8 stata messa in vendita nel febbraio 2007. La trazione \u00e8 disponibile sia per le sole ruote anteriori che sulle quattro ruote con la possibilit\u00e0 di inserire la trazione posteriore con lo schema integrale inseribile).\nMotorizzazioni.\nAl lancio la CX-9 era equipaggiata con il motore Ford \"Cyclone\" 3.5 litri V6 da 263 cavalli, ma dal 2008, in occasione di un restyling, tale motorizzazione \u00e8 stata sostituita da una versione rivista e con cubatura incrementata a 3,7 litri producendo 204 kW (274 CV) e 366 Nm di coppia. La prima generazione si basava sulla piattaforma Ford CD3 condivisa con molti modelli Ford e Mazda, tra cui la Ford Edge. Il cambio per entrambe le versioni \u00e8 un automatico a 6 rapporti prodotto dall'Aisin.\nSeconda serie (2016-).\nAl Salone dell'automobile di Los Angeles del 2015, Mazda ha presentato la seconda generazione della CX-9, nove anni dopo il lancio della prima. \nIl design esterno segue la filosofia del cosiddetto \"Kodo Design\" di Mazda. Dimensionalmente risultata essere pi\u00f9 corta della precedente generazione, ma il passo \u00e8 pi\u00f9 lungo, facendo si che gli sbalzi sia anteriori e che posteriori risultino pi\u00f9 corti.\nQuesta generazione \u00e8 stata totalmente sviluppata e riprogetta e si basa sulla piattaforma Skyactiv, condividendo le motorizzazioni con le Mazda introdotte dopo il 2011. A spingere la vettura c'\u00e8 un propulsore turbocompresso a benzina denominato Skyactiv-G a quattro cilindri da 2,5 litri, che produce 227 CV (169 kW) e 420 Nm di coppia. Il motore \u00e8 abbinato a un cambio automatico a sei marce.\nRiconoscimenti.\nLa CX-9 \u00e8 stata premiata da Motor Trend come \"SUV of the Year\" nel 2008 e come North American \"Truck of the Year Award\" al \"NAIAS\" di Detroit.\nIn Australia, la Mazda CX-9 di seconda generazione \u00e8 stata premiata con il \"Wheels Car of the Year\" 2017.\nLa CX-9 \u00e8 stata anche finalista per il World Car of the Year 2017.\nNel 2017, la seconda generazione della Mazda CX-9 ha ricevuto il premio \"IIHS Top Safety Pick+\"."}
{"id": "1882688", "revid": "1305772", "url": "https://it.wikipedia.org/wiki?curid=1882688", "title": "Drawing Restraint 9", "text": ""}
{"id": "1882689", "revid": "1573940", "url": "https://it.wikipedia.org/wiki?curid=1882689", "title": "Incontri internazionali di rugby a 15 di met\u00e0 anno 1974", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nIl 1974 \u00e8 un anno ricco di questi confronti."}
{"id": "1882695", "revid": "1543377", "url": "https://it.wikipedia.org/wiki?curid=1882695", "title": "Agenesia renale", "text": "L'agenesia renale \u00e8 una malattia genetica caratterizzata dall'assenza di uno o entrambi i reni; si parla rispettivamente di agenesia renale unilaterale, meno rara e talvolta riscontrata per caso in soggetti apparentemente sani, o della pi\u00f9 rara agenesia renale bilaterale, spesso associata ad altre gravi malformazioni e incompatibile con la vita. L'agenesia renale rientra in un vasto insieme di anomalie congenite dell'apparato urinario, spesso identificato con l'acronimo CAKUT (in inglese, \"Congenital abnormalities of the kidney and urinary tract\", ovvero \"anomalie congenite dei reni e delle vie urinarie\").\nEziologia.\nEntrambe le forme della malattia rientrano in uno spettro di alterazioni di origine genetica dello sviluppo dei reni e delle vie urinarie. In particolare le mutazioni in omozigosi del gene Pax2, coinvolto nello sviluppo embrionale dell'apparato urinario, sono una possibile causa di agenesia bilaterale; mutazioni in eterozigosi dello stesso gene determinano alterazioni di varia gravit\u00e0 nello sviluppo dell'apparato urinario. Molti altri geni possono per\u00f2 essere coinvolti; tra le mutazioni riscontrate pi\u00f9 frequentemente, oltre a quelle di Pax2, vi sono quelle dei geni EYA1 e SIX2 (responsabili della sindrome branchio-oto-renale) e di HNF1B, che determinano comparsa di cisti renali e diabete.\nAgenesia bilaterale.\nL'assenza di entrambi i reni alla nascita \u00e8 un'anomalia rara. La letteratura riporta una prevalenza variabile da 1:4800 a 1:10000 nati. Durante la gravidanza l'assenza dei reni nel feto determina una mancata produzione di urina da parte di quest'ultimo, con conseguente oligoidramnios (riduzione patologica della quantit\u00e0 di liquido amniotico) che a sua volta determina una compressione dei tessuti fetali, risultante in un aspetto caratteristico del neonato, noto come facies di Potter. \u00c8 inoltre frequente in questi feti il contemporaneo riscontro di alterazioni dello sviluppo polmonare.\nAgenesia unilaterale.\nLa forma unilaterale \u00e8 meno rara di quella bilaterale, con una prevalenza stimata di 1:2000 nati.\nL'assenza di un rene pu\u00f2 essere sospettata gi\u00e0 \"in utero\" mediante ecografia, ma la diagnosi deve essere confermata dopo la nascita per differenziare questa condizione da altre anomalie dello sviluppo renale come l'aplasia o l'ipoplasia renale (sviluppo incompleto dell'organo), l'ectopia (posizione anomala del rene) e le displasie come il rene multicistico. Anche l'agenesia unilaterale, come la forma bilaterale, pu\u00f2 essere associata ad altre malformazioni (soprattutto dell'apparato genitale, del cuore e del tratto gastrointestinale) ma anche ad anomalie di sviluppo dell'altro rene, soprattutto a reflusso vescicoureterale. In generale, i bambini con un solo rene funzionante presentano un rischio maggiore rispetto alla popolazione generale di sviluppare una malattia renale cronica nel corso della vita. Questo \u00e8 chiaramente pi\u00f9 frequente nei soggetti con anomalie anatomiche dell'unico rene o delle vie urinarie, che aumentano il rischio di malattie intercorrenti (per esempio infezioni recidivanti delle vie urinarie dovute al reflusso vescicoureterale), ma in generale il sovraccarico funzionale del rene determina precocemente ipertensione e/o albuminuria, riscontrate nel 32% di questi bambini gi\u00e0 all'et\u00e0 di 9 anni e mezzo."}
{"id": "1882699", "revid": "1573940", "url": "https://it.wikipedia.org/wiki?curid=1882699", "title": "Incontri internazionali di rugby a 15 di fine anno 1974", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nDa segnare anche la vittoria della sulla Francia nel match valido per la Coppa FIRA 1974-1975"}
{"id": "1882700", "revid": "1776051", "url": "https://it.wikipedia.org/wiki?curid=1882700", "title": "It's All a Long Goodbye", "text": "It's All a Long Goodbye \u00e8 il terzo album degli On Broken Wings ,nonch\u00e9 il secondo album pubblicato dalla Eulogy Recordings. \u00c8 stato fatto un video per il singolo \"Frozen Over\". L'album presenta alcune tracce ri-registrate dal precedente album \"Some of Us May Never See the World\"."}
{"id": "1882701", "revid": "287204", "url": "https://it.wikipedia.org/wiki?curid=1882701", "title": "Ilemorfismo", "text": "Lilemorfismo (o ilomorfismo o ileformismo), termine composto derivato dal greco antico \u1f55\u03bb\u03b7 (\"yle\", materia) e \u03bc\u03bf\u03c1\u03d5\u03ae (\"morf\u00e9\", forma), vuole significare che ogni ente materiale \u00e8 costituito da materia e forma. In particolare l'ilemorfismo fa riferimento alla dottrina aristotelica dell'anima.\nNel tentativo di superare il dualismo platonico, Aristotele intende l'anima come non distinta dal corpo, ma coincidente con la sua forma. \nL'anima \u00e8 \u00abla vita in potenza\u00bb di un corpo: espressione questa che ben rappresenta ci\u00f2 che Aristotele intende per entelechia. In contrapposizione alla teoria platonica delle idee, egli sostiene infatti che ogni ente si sviluppi a partire da una causa finale interna ad esso, e non da ragioni ideali esterne come affermava invece Platone che le situava nel cielo iperuranio.\n\"Entelechia\" \u00e8 quindi la tensione di un organismo, unit\u00e0 inscindibile di materia e forma, che realizza se stesso secondo leggi proprie, passando dalla potenza all'atto.\nL'anima per Aristotele quindi rappresenta la capacit\u00e0 di realizzare le potenzialit\u00e0 vitali del corpo, e dunque non \u00e8 da questo separabile; materia e forma - ilemorfismo - fanno tutt'uno nel corpo vivente. Di conseguenza l'anima sarebbe destinata a perire una volta che il corpo muoia ma su questa conclusione Aristotele non d\u00e0 un giudizio definitivo:\nDell'anima, a seconda delle funzioni, Aristotele distingue tre parti: \nUn principio di eternit\u00e0 riposa in effetti nell'anima intellettiva, che per\u00f2 opera senza il supporto di un organo corporeo. Aristotele non chiarisce i rapporti tra quest'anima e le altre, n\u00e9 se l'eternit\u00e0 dell'anima intellettiva sia anche individuale; del problema discuter\u00e0 la filosofia medievale che tratter\u00e0 dell'ilemorfismo universale secondo cui ogni realt\u00e0 \u00e8 costituita da un'unica materia e un'unica forma."}
{"id": "1882702", "revid": "767487", "url": "https://it.wikipedia.org/wiki?curid=1882702", "title": "Kamel Ghilas", "text": ""}
{"id": "1882703", "revid": "90227", "url": "https://it.wikipedia.org/wiki?curid=1882703", "title": "A Florentine Tragedy", "text": ""}
{"id": "1882708", "revid": "712828", "url": "https://it.wikipedia.org/wiki?curid=1882708", "title": "Ciurma di Foxy", "text": ""}
{"id": "1882717", "revid": "2055784", "url": "https://it.wikipedia.org/wiki?curid=1882717", "title": "Porche", "text": ""}
{"id": "1882718", "revid": "1305772", "url": "https://it.wikipedia.org/wiki?curid=1882718", "title": "Ariobarzane", "text": ""}
{"id": "1882724", "revid": "1543377", "url": "https://it.wikipedia.org/wiki?curid=1882724", "title": "Alouatta coibensis", "text": "L'aluatta dell'isola di Coiba (\"Alouatta coibensis\" ) \u00e8 un primate platirrino della famiglia degli Atelidi.\nNonostante venga tradizionalmente classificata come specie a s\u00e9 stante, recenti studi del DNA mitocondriale hanno dimostrato che con buona probabilit\u00e0 si tratta di una sottospecie di \"Alouatta palliata\": se cos\u00ec fosse, la sottospecie nominale diverrebbe \"Alouatta palliata coibensis\", mentre \"A. coibensis trabeata\" diverrebbe \"A. palliata trabeata\".\nDistribuzione.\nCon due sottospecie (\"Alouatta coibensis coibensis\" e \"Aoluatta coibensis trabeata\" ) vive unicamente sulla costa pacifica di Panama: in particolare la sottospecie nominale \u00e8 endemica delle isole di Coiba e Jicar\u00f2n, mentre \"A. coibensis trabeata\" vive unicamente sulla penisola di Azuero.\nDescrizione.\nQuesti animali sono pi\u00f9 piccoli rispetto alle altre scimmie urlatrici continentali, a causa del lungo tempo trascorso vivendo in zone con scarsit\u00e0 di predatori e con risorse limitate, fattori questi che hanno favorito una riduzione della taglia. Quest'ultima si mantiene comunque attorno al metro di lunghezza, di cui met\u00e0 spetta alla coda prensile.\nLa sottospecie nominale ha il mantello di colore bruno chiaro: nella sottospecie \"trabeata\", invece, il colore \u00e8 pi\u00f9 scuro e sono inoltre presenti due bande dorate che percorrono i fianchi."}
{"id": "1882726", "revid": "122315", "url": "https://it.wikipedia.org/wiki?curid=1882726", "title": "Atelidi", "text": ""}
{"id": "1882728", "revid": "258694", "url": "https://it.wikipedia.org/wiki?curid=1882728", "title": "Synaptic Package Manager", "text": ""}
