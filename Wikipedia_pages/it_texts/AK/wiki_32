{"id": "1286753", "revid": "170204", "url": "https://it.wikipedia.org/wiki?curid=1286753", "title": "Giacomo Stefani", "text": "Biografia.\nDon Giacomo (o Jacopo) Stefani nacque a Magasa nel 1816 da Pietro e Teresa Corsetti di Turano in Valvestino. Studi\u00f2 nel seminario di Santa Giustina a Sal\u00f2, in quello di Trento e fu ordinato sacerdote nella stessa arcidiocesi tridentina. Cooperatore nel 1836 ad Ala, istitutore presso il nobile Bernardo Candelspergher a Rovereto, fu iscritto all'Accademia Roveretana degli Agiati di Rovereto nel 1861. Dotato di robusto ingegno e svariata erudizione, si diede per molti anni all'istruzione della giovent\u00f9 e dei seminaristi, dapprima all'Imperial Regio Ginnasio di Rovereto nel 1856 come insegnante supplente di latino, italiano, storia e matematica, poi al collegio Civico di Desenzano e infine nell'istituto Lodron di Sal\u00f2. Ben conosciuto nella riviera gardesana, si pu\u00f2 ritenere che fosse stato lui a indicare nel 1872 il collega e compaesano professore don Bartolomeo Venturini all'amministrazione del collegio Civico Bagatta di Desenzano come nuovo direttore. \nIl patriota.\nDi idee politiche liberali fu sempre nelle attenzioni della polizia austriaca che ne spiava ogni movimento. In un rapporto di polizia del 1860 si apprende che: \"Stefani Don Giacomo (presso Bernardo Candelspergher), ha ricevuto da Fiorini Pietro di Brescia diversi manifesti della Secolarizzazione della Sacra Bibbia di monsignore Tiboni, con incarico di spedirne due all'abate barone Giovanni Battista a Prato di Trento\", noto propugnatore dell'italianit\u00e0 del Trentino. Durante la terza guerra di indipendenza don Giacomo Stefani fu nuovamente segnalato, con don Bartolomeo Venturini, alle autorit\u00e0 di polizia di Trento. Difatti il pretore di Condino, Adolfo Strele, invi\u00f2 all'imperial regio consigliere di polizia di Trento, cav. Carl Pichler von Deeben, il 17 settembre 1866 la segnalazione: \u201c\"Venne riferito che certo Venturino Giorgi detto Bagata, oste di Hano, nello stato sardo, dopo l'invasione dei Garibaldini in questo distretto, era incaricato di recarsi a Trento, e che si doveva accompagnare con alcuni emigrati del cessato Circolo di Trento, secondo il dire dei quali a Trento era tutto pronto per lo scoppio di una rivoluzione, per la quale erano preparati vestiti, armi e munizioni. Il detto Bagata sarebbe munito di passaporto con la qualifica di mercante; e consta che viene talvolta nella Val Vestino, ove tiene conferenza con don Giacomo Stefani e con il professore don Bartolomeo Venturini di Magasa, ambidue noti per i sentimenti contrari al legittimo Governo\"\u201d.\nL'amnistia civile-penale concessa dal governo austriaco il 3 ottobre 1866 riguardante tutti quei cittadini tirolesi cooperanti con il Corpo Volontari Italiani di Garibaldi, lo salv\u00f2 da un imminente procedimento giudiziario.\nGli ultimi anni.\nUomo avvezzo agli scherzi, anche dei pi\u00f9 truci, si ricorda, ancora oggi, un fatto perpetrato a danno dei suoi giovani seminaristi a Magasa. Stizzito delle vanterie di costoro che asserivano di non temere i serpenti, al termine di un pranzo esclam\u00f2 platealmente: \u201c\"Ah, cos\u00ec voi non avete paura dei serpenti!\"\u201d togliendo contemporaneamente dalla tasca, tra lo stupore generale, un innocuo colubro. Fu subito il panico fra i presenti e in breve tempo la stanza si svuot\u00f2 completamente dei coraggiosi religiosi!\nSi ritir\u00f2 a Magasa nella casa natale di via Dosso n\u00b0 2, trascorrendo buona parte della sua giornata nella tranquillit\u00e0 dello studio, nell'esercizio delle opere di carit\u00e0 con la fondazione di \u201cLegati\u201d alla Confraternita del Santissimo Sacramento e nell'insegnamento ai giovani. Era proprietario di un roccolo detto Roccolo de la Com\u00e0r e di un fondo agricolo in localit\u00e0 Costa di Romario, detto Nagh sulle pendi del monte Denai. Con testamento del 15 agosto 1887 elargiva una certa somma di denaro alla chiesa di Magasa per la celebrazione di sante messe.\nMor\u00ec nel 1888 lasciando vivo desiderio di s\u00e9 e nell'atto di morte redatto dal curato don Amadio Monticelli si legge: \u201c\"Il molto reverendo don Giacomo Stefani di Magasa munito di tutti i conforti della nostra divina religione, dopo lunga e penosissima malattia spir\u00f2 il d\u00ec 15 maggio e fu sepolto il giorno 17 maggio nel cimitero antico innanzi alla Chiesa al lato sinistro, come era suo vivo desiderio coll'intervento di 4 sacerdoti\"\u201d. In seguito alla mancata autorizzazione sanitaria la salma fu traslata nell'attuale cimitero."}
{"id": "1286754", "revid": "125707119", "url": "https://it.wikipedia.org/wiki?curid=1286754", "title": "Filippo II di Schaumburg-Lippe", "text": "Biografia.\nNato a Rinteln, Filippo era figlio di Federico Ernesto di Lippe-Alverdissen (1694-1777) e di sua moglie Elizabeth Philippine von Friesenhausen.\nEgli succedette al padre come conte di Lippe-Alverdissen nel 1749 e govern\u00f2 sulla contea sin quando non ricevette i territori dello Schaumburg-Lippe a seguito della morte del cugino, Guglielmo, il 10 settembre 1777. Regn\u00f2 sulla contea sino alla morte, sopravvenuta il 13 febbraio 1787 quando gli succedette l'unico figlio sopravvissutogli, Giorgio Guglielmo, terzogenito del secondo matrimonio.\nMatrimonio e figli.\nFilippo II spos\u00f2 in prime nozze, il 6 maggio 1756 a Weimar, la Duchessa Ernestina Albertina di Sassonia-Weimar, figlia di Ernesto Augusto I di Sassonia-Weimar (1727-1769), dalla quale ebbe i seguenti eredi:\nAlla morte della prima moglie, si rispos\u00f2 il 10 ottobre 1780 a Philippsthal con la Landgravia Giuliana d'Assia-Philippsthal (1761-1799), figlia di Guglielmo d'Assia-Philippsthal, dalla quale ebbe i seguenti eredi:"}
{"id": "1286761", "revid": "1013865", "url": "https://it.wikipedia.org/wiki?curid=1286761", "title": "Ortopula", "text": "Ortopula (in croato Starigrad) \u00e8 un comune della Dalmazia nella regione zaratina.\nLocalit\u00e0.\nIl comune di Ortopula \u00e8 suddiviso in 3 frazioni (\"naselja\"), di seguito elencate. Tra parentesi il nome in lingua italiana, spesso desueto."}
{"id": "1286763", "revid": "95030184", "url": "https://it.wikipedia.org/wiki?curid=1286763", "title": "Comunit\u00e0 amministrative della Germania", "text": "La comunit\u00e0 amministrativa o consorzio di comuni \u00e8 un ente tedesco formato da pi\u00f9 comuni, spesso di piccole dimensioni, che si consorziano per amministrare in comune i loro territori. \u00c8 posta ad un livello inferiore rispetto ai circondari. Quando una cittadina raggiunge determinate dimensioni, non ha pi\u00f9 bisogno di consorziarsi e assume dunque varie denominazioni, come media citt\u00e0 di circondario.\nLa comunit\u00e0 amministrativa assume nomi diversi a seconda del \"Land\" di appartenenza e corrisponde grossomodo alle Unioni di comuni in Italia e alle comarche della Spagna.\nNomi.\n\"Verwaltungsgemeinschaft\".\nIl termine \"Verwaltungsgemeinschaft\" (al plurale \"Verwaltungsgemeinschaften\") \u00e8 usato per le comunit\u00e0 amministrative dei seguenti \"Land\": \n\"Amt\".\nIl termine \"Amt\" (al plurale \"\u00c4mter\") viene usato anche in Danimarca come suddivisione delle contee, in Norvegia definiva le contee stesse fino al 1919, in Svizzera viene definito per i distretti e nei Paesi Bassi ha un corrispettivo in olandese (\"Ambacht\"), per le suddivisioni di 4 delle 12 province. \nIn Germania \u00e8 usato per le comunit\u00e0 amministrative dei seguenti Stati federati: \n\"Samtgemeinde\".\nIl termine \"Samtgemeinde\" (al plurale \"Samtgemeinden\") \u00e8 usato per le comunit\u00e0 amministrative della Bassa Sassonia.\n\"Verbandsgemeinde\".\nIl termine \"Verbandsgemeinde\" (al plurale \"Verbandsgemeinden\") \u00e8 usato per le comunit\u00e0 amministrative della Renania-Palatinato. In questo caso, i comuni associati sono detti \"Ortsgemeinde\".\nLe comunit\u00e0 amministrative della Sassonia-Anhalt, attualmente indicate come \"Verwaltungsgemeinschaft\", verranno trasformate con riorganizzazione dei poteri ed assumeranno anch'esse il nome di \"Verbandsgemeinde\".\nComuni sussidiari.\nNel \"Land\" della Turingia \u00e8 diffuso l'istituto del \"comune sussidiario\" (\"erf\u00fcllende Gemeinde\"); a differenza della comunit\u00e0 amministrativa, non si tratta di pi\u00f9 comuni associati in modo paritario, bens\u00ec di uno o pi\u00f9 piccoli comuni che demandano ad un comune maggiore le competenze su certi rami dell'amministrazione."}
{"id": "1286767", "revid": "339392", "url": "https://it.wikipedia.org/wiki?curid=1286767", "title": "Samtgemeinde", "text": ""}
{"id": "1286768", "revid": "339392", "url": "https://it.wikipedia.org/wiki?curid=1286768", "title": "Spartak Varna", "text": ""}
{"id": "1286769", "revid": "110157", "url": "https://it.wikipedia.org/wiki?curid=1286769", "title": "Museo archeologico di Guardiagrele", "text": "Il Museo archeologico di Guardiagrele \"don Filippo Ferrari\" \u00e8 un museo di Guardiagrele (CH), che custodisce armi, vasellame ed ornamenti, risalenti al periodo compreso tra fine del X e il III secolo a.C., rinvenuti nella necropoli protostorica di Comino.\nCaratteristiche.\nIl museo, inaugurato nell'agosto del 1999, sorge in piazza San Francesco, al piano terra dell'edificio comunale (l'ex convento dei Francescani), ed \u00e8 gestito dalla sede di Guardiagrele di Archeoclub d'Italia. Dedicato al parroco di Guardiagrele don Filippo Ferrari, che nel 1913 scoperse la necropoli di Comino e avvi\u00f2 i primi scavi.\n\u00c8 costituito da cinque sale, in cui sono esposti una sessantina di corredi funebri, ritrovati in tombe a tumulo risalenti alla prima Et\u00e0 del ferro.\nSono, inoltre, presenti nel museo due vetrine che mostrano l'attivit\u00e0 di ricerca condotta nella necropoli da don Filippo Ferrari, parroco di Guardiagrele all'inizio del secolo scorso a cui va il merito di aver compreso l'importanza del sito archeologico, anche se il materiale da lui raccolto \u00e8 andato disperso durante la seconda guerra mondiale.\nAntiquarium medievale \"Antonio Cadei\".\nL'antiquarium \u00e8 una continuazione del Museo archeologico, situato sempre nei locali dell'ex convento dei Francescani, posto in maniera intermedia tra questo museo e quello del Costume e della Tradizione, accessibile dal chiostro del convento. Inaugurato nel 2018, conserva importanti reperti provenienti dalle principali chiese di Guardiagrele, nonch\u00e9 da edifici religiosi oggi scomparsi."}
{"id": "1286770", "revid": "149485", "url": "https://it.wikipedia.org/wiki?curid=1286770", "title": "Profesionalen Futbolen Klub Spartak Varna", "text": "Il Profesionalen Futbolen Klub Spartak Varna (in bulgaro \u041f\u0440\u043e\u0444\u0435\u0441\u0438\u043e\u043d\u0430\u043b\u0435\u043d \u0424\u0443\u0442\u0431\u043e\u043b\u0435\u043d \u041a\u043b\u0443\u0431 \u0421\u043f\u0430\u0440\u0442\u0430\u043a \u0412\u0430\u0440\u043d\u0430), chiamato comunemente Spartak Varna, \u00e8 una societ\u00e0 calcistica con sede a Varna, in Bulgaria. Milita nella Vtora liga, la seconda serie del campionato bulgaro di calcio.\nLa squadra vanta la vittoria di un campionato bulgaro, conseguita nel 1931-1932 con il nome di \"\u0160ip\u010denski Sokol\". Il titolo arriv\u00f2 dopo il secondo posto del 1930-1931 e fu seguito da un altro secondo posto nel 1932-1933. L'ultima partecipazione del club al campionarto bulgaro di massima serie risale alla stagione 2008-2009. \nDisputa le gare casalinghe allo stadio Spartak di Varna.\nStoria.\nIl Club fu fondato da un gruppo di giovani il 28 agosto del 1918, il nome iniziale scelto dai soci fondatori era Sport Club Sokol tuttavia per ragioni burocratiche furono costretti a cambiarlo in Bulgarski Sokol (Falco Bulgaro), vista la presenza di un circolo di caccia cittadino che gi\u00e0 portava il nome \"Sokol\". Nel gennaio del 1924 il sodalizio bianco-blu si accorp\u00f2 con lo Sport Club Shipka diventando cos\u00ec il FC Shipchenski Sokol, agli inizi degli anni trenta il club attraverser\u00e0 un periodo d'oro con due secondi posti (1931, 1933) e un campionato Bulgaro vinto (1932). Il 18 Ottobre del 1945 lo \"Shiphenski Sokol\" fu costretto, dal nuovo governo, ad inglobare a se altre due squadre cittadine ovvero il Laveski e il Radetski; cambiando denominazione in FC Spartak Varna (per ragioni propagandistiche tra il 1949 e il 1956 il club cambier\u00e0 nomenclatura in FC Spartak Stalin). Grazie all'assorbimento delle due societ\u00e0 lo \"Spartak\" torn\u00f2 a raggiungere ottimi piazzamenti in campionato tra il 1945 e il 1948 arrivando per tre volte in semifinale, nel 1955 conquist\u00f2 il terzo posto e nel 1961 arriv\u00f2 in finale di Coppa di Bulgaria perdendo contro il CSKA Sofia. Nel 1969 un altro club si un\u00ec allo \"Spartak,\" il Lokomitiv, cos\u00ec il 6 marzo il club cambi\u00f2 nome in JSK-Spartak. Con questo nuovo nome il \"JSK-Spartak\" raggiunse nuovamente la finale di Coppa di Bulgaria del 1983 trovando sempre il CSKA Sofia come rivale, che come 22 prima si aggiudic\u00f2 la coppa nazionale. Nel 1985 la squadra torn\u00f2 a chiamarsi \"FC Spartak Varna\" ma da allora conobbe un lento ed inesorabile declino che culmino nel 2010 con il fallimento della societ\u00e0. Nel 2015 il club \u00e8 stato rifondato e nel 2019 \u00e8 tornato a giocare in un campionato professionistico\nCronologia dei nomi.\n\"Bulgarski Sokol\" 1918-1923\n\"FC Shipchenski Sokol\" 1924-1944\n\"FC Spartak Varna\" 1945-1948, 1957-1968, 1985-ad oggi\n\"FC Spartak Stalin\" 1949-1956\n\"JSK-Spartak\" 1969-1984 \nColori e simboli.\nI colori principali dello Spartak sono il bianco e il blu, talvolta si possono trovare anche degli inserti rossi visto che pure questo colore faceva parte della prima divisa del club\nIl simbolo per eccellenza dello Spartak \u00e8 il falco, ma sullo stemma \u00e8 apparsa sporadicamente anche una stella (qualche volta rossa e qualche volta bianca) \nDivise.\nCasa: per la maggior parte della sua storia lo Spartak ha giocato con la maglia Blu, i pantaloncini bianchi e i calzettoni blu \nTrasferta: mentre riguardo la seconda divisa i colori sono invertiti maglia bianca, pantaloncini blu e calzettoni bianchi\nOrganico.\nRosa.\n\"Aggiornata al 1\u00ba febbraio 2020\".\nTifoseria.\nLa rivalit\u00e0 pi\u00f9 accesa \u00e8 con i concittadini del PFK Cerno More\nlo Spartak Varna in Italia intrattiene un rapporto d'amicizia con il Genoa CFC"}
{"id": "1286772", "revid": "144796", "url": "https://it.wikipedia.org/wiki?curid=1286772", "title": "Giorgio Guglielmo di Schaumburg-Lippe", "text": "Biografia.\nGiorgio Guglielmo nacque a B\u00fcckeburg, figlio di Filippo II di Schaumburg-Lippe e della sua seconda moglie, la principessa Giuliana d'Assia-Philippsthal (1761-1799).\nEgli succedette al padre come Conte il 13 febbraio 1787, ma a causa della sua giovane et\u00e0, la madre dovette svolgere per lui il ruolo di reggente. Affiancata da Giovanni Ludovico di Wallmoden-Gimborn, un figlio naturale di Giorgio II del Regno Unito e una sorta di plenipotenziario del di lui successore Giorgio III del Regno Unito, nell'Elettorato di Hannover.\nSuccessivamente il langravio Guglielmo IX d'Assia-Kassel invase lo Schaumburg-Lippe, occupando tutta la contea eccetto Wilhelmstein. L'invasione era dovuta al fatto che il Langravio d'Assia-Kassel si riteneva il legittimo erede di Schaumburg-Lippe, in quanto si reputava parente morganatico della principessa Giuliana, attuale reggente. La Corte Imperiale di Vienna opt\u00f2, comunque, per rispettare i diritti di successione di Giorgio Guglielmo ed ordin\u00f2 al Langravio Guglielmo IX di ritirare le proprie truppe, cosa che fece dopo due mesi di occupazione.\nSchaumburg-Lippe ader\u00ec alla Confederazione del Reno il 15 dicembre 1807 e venne elevato a principato con Giorgio Guglielmo che divenne il primo Principe di Schaumburg-Lippe. Nel 1815 Schaumburg-Lippe ader\u00ec alla Confederazione Germanica. Giorgio Guglielmo mor\u00ec a B\u00fcckeburg e gli succedette nel principato il figlio Adolfo.\nMatrimonio e figli.\nGiorgio Guglielmo si spos\u00f2 il 23 giugno 1816 a Arolsen con la principessa Ida di Waldeck e Pyrmont (1796-1869), dalla quale ebbe i seguenti eredi:"}
{"id": "1286778", "revid": "339392", "url": "https://it.wikipedia.org/wiki?curid=1286778", "title": "Verwaltungsgemeinschaft", "text": ""}
{"id": "1286785", "revid": "226458", "url": "https://it.wikipedia.org/wiki?curid=1286785", "title": "Campionato del mondo di calcio da tavolo 1998 - Categoria individuale open", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della Categoria Open.\nPer la classifica finale vedi Classifica.\nPer le qualificazioni delle altre categorie:"}
{"id": "1286788", "revid": "112087123", "url": "https://it.wikipedia.org/wiki?curid=1286788", "title": "Profesionalen Futbolen Klub Vidima-Rakovski Sevlievo", "text": "Il Profesionalen Futbolen Klub Vidima-Rakovski Sevlievo (in bulgaro \u041f\u0440\u043e\u0444\u0435\u0441\u0438\u043e\u043d\u0430\u043b\u0435\u043d \u0444\u0443\u0442\u0431\u043e\u043b\u0435\u043d \u043a\u043b\u0443\u0431 \u0412\u0438\u0434\u0438\u043c\u0430-\u0420\u0430\u043a\u043e\u0432\u0441\u043a\u0438), chiamato comunemente Vidima-Rakovski Sevlievo, \u00e8 una societ\u00e0 calcistica fondata nel 1922, con sede a Sevlievo, in Bulgaria. Nella stagione 2012-2013 milita nella B PFG, la seconda divisione del calcio bulgaro.\nRosa attuale.\n\"Aggiornata al 5 febbraio 2012\""}
{"id": "1286794", "revid": "110157", "url": "https://it.wikipedia.org/wiki?curid=1286794", "title": "Museo del costume e della tradizione della nostra gente", "text": "Il Museo del costume e delle tradizioni, nasce da uno studio storico negli anni 80 coordinato da un gruppo di appassionati ma condotto dai ragazzi della scuola superiore del paese, il museo si trova al piano terra del antico convento costruito tra '800 e '900. Il 2 agosto dal 2014 il museo dei costumi e delle tradizione riapre le sue porte dopo una accurata restaurazione finanziata con i progetti integrati territoriali (PIT) dell'unione europea. Il museo ci racconta la storia della vita quotidiana della famiglia patriarcale ma anche quella della comunit\u00e0 contadina e artigiana attraverso oggetti e documenti che oggi sono \"i tesori\" trovati lungo l'arco degli anni.\nIl museo.\nIl Museo sorge nei locali a piano terra del chiostro di San Francesco ed \u00e8 nato grazie al volontariato.\nAl suo interno sono ricostruiti ambienti della vita domestica ed artigiana. Per esempio \u00e8 stata ricostruita una cucina, con gli utensili autentici dell'800, dove \u00e8 stato allestito anche uno spazio femminile per l'attivit\u00e0 di filatura e tessitura, in cui \u00e8 possibile osservare antichi strumenti dell'epoca.\nVi sono, inoltre, spazi dedicati all'attivit\u00e0 artigiana, fiorente in questo paese, con l'esposizione degli strumenti degli antichi artigiani, ed una sezione dedicata agli abiti femminili e ai gioielli.\nLa struttura.\nIl museo \u00e8 strutturato in Piazza San Francesco e si sviluppa nel chiostro della chiesa di San Francesco risalente al XII secolo.\nOriginariamente la chiesa era dedicata a San Sirolo ma fu concessa ai Francescani dalla contessa Tommasa Palteana nel 1276.\nLa chiesa in cui il museo \u00e8 situato ha uno stile: all'esterno Gotico, con alcuni elementi architettonici come la facciata con una struttura architettonica risalente allo stile trecentesco, all'interno uno stile Barocco.\nLa progettazione dell'architettura del museo e la direzione dei lavori sono stati eseguiti dagli architetti Romina Primavera e Giuseppe Martino.\nI lavori di restaurazione sono stati eseguiti dalla ditta Costruzioni Generali S.C.A.R.L. di Guardiagrele."}
{"id": "1286795", "revid": "666668", "url": "https://it.wikipedia.org/wiki?curid=1286795", "title": "Coppa Intercontinentale 2005 (calcio a 5)", "text": "La Coppa Intercontinentale di calcio a 5 del 2005 \u00e8 la seconda edizione della competizione ufficialmente riconosciuta dalla FIFA. Tutte le gare previste sono state disputate al \"Pabell\u00f3n municipal de Puertollano\" (Ciudad Real). La competizione fu organizzata con l'ausilio della Liga Nacional de F\u00fatbol Sala, dal 7 al 10 aprile 2005.\nPartecipanti.\nLe squadre partecipanti furono:\nCompetizione.\nPartite.\n\"7 aprile\"\n\"8 aprile\"\n\"9 aprile\"\n\"10 aprile\"\n5\u00ba-6\u00ba posto (3\u00ba del Gruppo A - 3\u00ba del Gruppo B)\n3\u00ba-4\u00ba posto (2\u00ba del Gruppo A - 2\u00ba del Gruppo B)\nFinale (1\u00ba del Gruppo A - 1\u00ba del Gruppo B)"}
{"id": "1286798", "revid": "599013", "url": "https://it.wikipedia.org/wiki?curid=1286798", "title": "Emmanuel Olisadebe", "text": "Carriera.\nClub.\nPolonia Varsavia.\nInizia la propria carriera nella squadra locale nigeriana, del Jasper United, fino a quando si trasferisce con la famiglia in Polonia. Qui comincia a giocare con il . In 3 stagioni si fa conoscere dagli addetti ai lavori e guadagna anche la convocazione dalla Nazionale Polacca. Totalizza 66 presenze e 20 gol con la squadra della capitale della Polonia.\nPanathinaikos.\nNel 2001 viene acquistato dai greci del . Con le sue prestazioni aiuta la squadra a vincere il campionato e diventa sempre pi\u00f9 un punto fermo della nazionale, partecipando ai mondiali 2002.\nIn questo periodo, lui e la sua famiglia si trasferiscono a vivere in Grecia.\nPortsmouth, Skoda Xanthi e APOP.\nA gennaio del 2006 il Portsmouth decide di puntare su di lui per l'attacco, prendendolo in prestito con diritto di riscatto. Fino a giugno dello stesso anno, anche a causa del suo ginocchio un po' fragile, gioca solo 2 volte senza segnare.\nPer la stagione 2006-2007 il lo presta allo Skoda Xanthi. Qui non colleziona alcuna presenza.\nA luglio 2007 la squadra cipriota dell'APOP decide di puntare sul polacco prelevandolo dal .\nIl 4 gennaio 2013 annuncia il suo ritiro.\nNazionale.\nCon la nazionale polacca ha collezionato 25 presenze e 11 gol dal 2000 al 2004, partecipando anche ai Mondiali del 2002."}
{"id": "1286799", "revid": "1086846", "url": "https://it.wikipedia.org/wiki?curid=1286799", "title": "Unione Calcio Sampdoria 1994-1995", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1994-1995.\nStagione.\nLa Sampdoria concluse il campionato di Serie A all'ottavo posto, mentre in Coppa Italia non and\u00f2 oltre il terzo turno.\nAll'inizio si assiste al 5-0 sul Padova e il 2-0 a Reggio Emilia, poi seguono un pareggio e due sconfitte. In seguito la Sampdoria incappa in un periodo nel quale colleziona una sola vittoria (3-1 sul Parma), quattro pareggi e una sconfitta (a Cremona). Solamente dopo la vittoria nel derby del 4 dicembre 1994, per 3-2 e con reti di Vierchowod, Lombardo e Maspero (Miura e Galante i marcatori rossoblu), i blucerchiati riprendono a ottenere diversi punti, risalendo in classifica grazie alle vittorie successive contro Cagliari (5-0 in casa), Lazio, Padova (4-1 in Veneto), Reggiana e ai pareggi con Brescia e Bari.\nNel novembre 1994 ritorna in squadra Ruud Gullit, gi\u00e0 ceduto in estate al Milan, in uno scambio con Alessandro Melli. L'olandese sostituisce cos\u00ec in attacco l'ex parmense e Bertarelli, infortunatosi gravemente in una partita di Coppa delle Coppe (manifestazione a cui partecipa la Sampdoria, nella quale non pu\u00f2 schierare Gullit poich\u00e9 gi\u00e0 utilizzato dal Milan in Coppa Campioni). L'avventura europea termin\u00f2 in semifinale, ai calci di rigore contro l'Arsenal dopo un punteggio complessivo di 5-5.\nLontana sin da subito da ambizioni scudetto, al giro di boa la squadra blucerchiata si presenta al settimo posto con 25 punti contro i 36 della Juventus che dopo 9 anni torna sul trono italiano. La Samp chiude quindi l'anno con un ottavo posto non sufficiente a farla ritornare in Europa."}
{"id": "1286801", "revid": "1442080", "url": "https://it.wikipedia.org/wiki?curid=1286801", "title": "Carnevale di Cegni", "text": "Il carnevale di Cegni \u00e8 una rappresentazione tradizionale del rito carnevalesco, tra le pi\u00f9 importanti manifestazioni nell'ambito delle quattro province.\nSi volge nel paesino di Cegni, frazione di Santa Margherita di Staffora in provincia di Pavia, nei giorni del sabato grasso e del 16 agosto (quando si svolge il \"carnevale bianco\").\nIn entrambi gli appuntamenti il festeggiamento prevede gli stessi momenti, ovvero il corteo e le danze che accompagnano al matrimonio tra il \"brutto\" e la \"povera donna\", seguiti dalla cena e dal ballo serale.\nIl corteo.\nIl carnevale \u00e8 avviato, nel primo pomeriggio, dal corteo, aperto dai musicisti che guidano il gruppo dei ballerini attraverso le viuzze del paese fino alla piazzola pi\u00f9 ampia.\nCon gli strumenti tipici di questa valle (valle Staffora), pifferi e fisarmoniche, suonano una \"sestrina\", brano da strada utilizzato negli spostamenti.\nLi seguono i ballerini, soprattutto bambini e giovani, con il costume montanaro, gil\u00e8 e cappello per gli uomini, gonne lunghe con grembiule e camicia bianca arricciata con gil\u00e8 nero per le donne. Giunti nello spiazzo dove li attendono paesani, abitanti delle frazioni vicine e turisti, i musicisti salgono sul tavolo che funge da palco e cominciano le danze.\nLe danze.\nLe danze sono quelle tradizionali della valle, note come danze delle Quattro Province, ancora oggi diffuse nella zona e seguite con passione dagli abitanti di Cegni. I bambini aprono le danze con quelle pi\u00f9 semplici, fatte in cerchio: una piana e un'alessandrina. Seguono i \"grandi\" con quelle pi\u00f9 complesse: la monferrina sempre in cerchio con scambio di coppia, la polca a saltini in coppia e le coreografiche \"giga a due\", con un cavaliere e due dame, e \"giga a quattro\" con due cavalieri e quattro dame.\nI personaggi.\nTerminate le danze arriva la povera donna, portata da una slitta di legno (detta \"lesa\") trainata da un cavallo. Come succede spesso nei riti carnevaleschi la povera donna \u00e8 un uomo travestito, ha poveri abiti contadini, lo scialletto e il fazzoletto in testa.\nIl pretendente, detto il brutto, arriva cavalcando a pelo, con un abito ornato da striscioline di stoffa colorate ed in testa un alto cappello fatto a cono con pellicce.\nLa povera donna \u00e8 accompagnata dai suoi genitori, altrettanto poveri, che portano in dono una gallina dentro un cestino. L'uomo \"brutto\", che ovviamente \u00e8 ricco, \u00e8 accompagnato dai suoi genitori, elegantemente vestiti da cittadini, e da due \"testimoni\" molto particolari.\nI testimoni portano abiti bianchi con cintura rossa (vecchie camicie \"da giorno\" femminili con ricami e pizzi), calzettoni a righe, cappelli di paglia ornati da fiori di stoffa da cui scendono lunghi nastri colorati. Questi tipi di costumi sono diffusi, con tipologie molto simili, in vari carnevali del Nord Italia, come quello di Bagolino, nella Lachera di Rocca Grimalda o nella rappresentazione della Ba\u00eco di Sampeyre.\nIl rito.\nLa rappresentazione del matrimonio \u00e8 l'evento centrale della manifestazione.\nI promessi sposi, con i propri accompagnatori, si incontrano e dopo essersi presentati cominciano a contrattare il \"valore\" della sposa, tra battute (sulla generosit\u00e0 dei ricchi) e frizzi (sulla bellezza della sposa). L'accordo viene sancito con una bevuta in osteria (osteria de l'ombrela). A questo punto c'\u00e8 la parte pi\u00f9 importante, il ballo di corteggiamento, chiamato appunto della povera donna; \u00e8 una danza rituale antica legata a riti arcaici di morte e resurrezione, dove si alternano tre parti: l'inseguimento, il corteggiamento, il balletto.\nFinito il ballo si va verso l'altare (un inginocchiatoio) dove il prete benedice le nozze (e tutti i presenti) con l'acqua di una catinella smaltata e uno scopino.\nSi chiude il rito danzando una piana, a cui partecipano tutti, e alcune polche destinate ai ballerini pi\u00f9 abili.\nLa festa.\nLa festa continua per le stradine, fermandosi nelle piazzette per suonate e balli, accompagnata da vino, ravioli, frittelle. Non mancano i cori, molto amati e ben eseguiti dagli abitanti di Cegni.\nI festeggiamenti si concludono alla sera con la cena, nel salone comune, seguita dal ballo."}
{"id": "1286807", "revid": "169529", "url": "https://it.wikipedia.org/wiki?curid=1286807", "title": "Adolfo I di Schaumburg-Lippe", "text": "Biografia.\nAdolfo nacque al castello di B\u00fcckeburg, figlio di Giorgio Guglielmo di Schaumburg-Lippe e di sua moglie, la principessa Ida di Waldeck e Pyrmont (1796-1869).\nDopo aver compiuto gli studi preparatori a corte, frequent\u00f2 le universit\u00e0 di Ginevra, Lipsia e Bonn per poi intraprendere un tour in Europa che lo port\u00f2 a visitare la Francia e l'Italia. Al suo rientro in Germania decise di intraprendere la carriera militare ed entr\u00f2 nel 1\u00ba reggimento ussari della Westfalia a D\u00fcsseldorf\nAdolfo succedette al trono di Schaumburg-Lippe a seguito della morte del padre, il 21 novembre 1860, distinguendosi ben presto per la volont\u00e0 di apportare cambiamenti in termini politici e sociali in un'area della Germania ancora fossilizzata a vecchi stilemi dell'ancient r\u00e9gime. Nel 1866, Schaumburg-Lippe firm\u00f2 un trattato militare con la Prussia, e nel 1867 entr\u00f2 in unione militare con lo stato tedesco, di modo che l'esercito di Schaumburg-Lippe entrasse a far parte come compagnia di quello prussiano. Il 18 agosto 1867 il principato di Schaumburg-Lippe divenne membro della Confederazione Germanica del Nord e si impegn\u00f2 dal 25 ottobre 1869 a fornire un proprio battaglione nell'esercito prussiano con la nomina a generale di cavalleria; manterr\u00e0 tale carica anche nell'ambito della Guerra franco-prussiana, che sancir\u00e0 la proclamazione dell'Impero tedesco di cui il Schaumburg-Lippe diverr\u00e0 membro dalla fondazione.\nA livello di politica interna, Adolfo I si occup\u00f2 di sviluppare l'agricoltura e la scuola con una serie di leggi che favorirono lo sviluppo della popolazione e del commercio; stabil\u00ec di intervenire personalmente coi propri fondi qualora lo stato non fosse stato in grado di sostenere queste spese. A livello personale era un appassionato di arte e di scienze naturali. Il 21 novembre 1885 Adolfo I celebr\u00f2 il suo 25\u00ba anniversario al governo.\nAdolfo I mor\u00ec a B\u00fcckeburg l'8 maggio 1893 a causa di una malattia renale e gli successe suo figlio Giorgio.\nMatrimonio e figli.\nAdolfo spos\u00f2 la principessa Erminia di Waldeck e Pyrmont (1827\u20131910) a Arolsen il 25 ottobre 1844, dalla quale ebbe i seguenti eredi:"}
{"id": "1286809", "revid": "1745361", "url": "https://it.wikipedia.org/wiki?curid=1286809", "title": "Coppa Intercontinentale 2004 (calcio a 5)", "text": "La Coppa Intercontinentale di calcio a 5 del 2004 \u00e8 la prima edizione della competizione ufficialmente riconosciuta dalla FIFA. Tutte le gare previste sono state disputate a Barcellona, dal 19 febbraio al 22 febbraio 2004.\nSquadre partecipanti.\nLe squadre partecipanti sono state:\nRisultati.\nGirone B.\n\"5\u00ba-6\u00ba posto\" (3\u00ba del Gruppo A - 3\u00ba del Gruppo B)"}
{"id": "1286810", "revid": "93556", "url": "https://it.wikipedia.org/wiki?curid=1286810", "title": "Elena d'Asburgo", "text": "Biografia.\nAssieme alle sorelle Maddalena e Margherita fond\u00f2 il convento per nobildonne di Hall, la cui costruzione venne avviata nel 1567 e completata due anni dopo. Margherita non pot\u00e9 vedere la fine dell'opera poich\u00e9 mor\u00ec il 12 marzo 1567. Le altre due arciduchesse entrarono nel 1568 con altre sei candidate nel nuovo convento, la cui guida fu assunta da Maddalena. Elena vi rimase fino alla morte, avvenuta a trentuno anni di et\u00e0. \u00c8 sepolta nella chiesa del monastero."}
{"id": "1286813", "revid": "712828", "url": "https://it.wikipedia.org/wiki?curid=1286813", "title": "Pok\u00e9Nav", "text": ""}
{"id": "1286814", "revid": "10600776", "url": "https://it.wikipedia.org/wiki?curid=1286814", "title": "Novo-Nikolajevsk", "text": ""}
{"id": "1286816", "revid": "599013", "url": "https://it.wikipedia.org/wiki?curid=1286816", "title": "Campionato del mondo di calcio da tavolo 1998 - Categoria individuale Under-20", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della Categoria Under20.\nPer la classifica finale vedi Classifica.\nPer le qualificazioni delle altre categorie:"}
{"id": "1286818", "revid": "2056951", "url": "https://it.wikipedia.org/wiki?curid=1286818", "title": "Giorgio di Schaumburg-Lippe", "text": "Biografia.\nGiorgio nacque a B\u00fcckeburg da Adolfo I di Schaumburg-Lippe e dalla principessa Erminia di Waldeck e Pyrmont (1827-1910).\nDestinato alla carriera militare, studi\u00f2 dapprima all'Universit\u00e0 di Gottinga e successivamente venne inquadrato come ufficiale nell'esercito del Schaumburg-Lippe. Dopo gli accordi militari tra Prussia e Schaumburg-Lippe nel 1867, entr\u00f2 nel 7\u00ba battaglione di fanteria di Cleves, venendo poi trasferito a B\u00fcckeburg, ottenendo il grado di capitano. Come suo padre, prese parte alla guerra franco-prussiana nell'11\u00b0 ussari a D\u00fcsseldorf; nel 1876 venne spostato nella guardia degli ussari di Potsdam dove rimase in servizio sino al 1879.\nEgli succedette al padre nel titolo di principe di Schaumburg-Lippe alla di lui morte, l'8 maggio 1893 e regn\u00f2 sino alla propria morte, avvenuta il 29 aprile 1911 a B\u00fcckeburg; gli successe il figlio, il principe Adolfo II.\nDurante gli anni del suo principato, promosse lo sfruttamento minerario come risorsa economica fondamentale del suo piccolo principato ed infatti da lui prende il nome la miniera di Georgschacht a Stadthagen.\nMatrimonio e figli.\nGiorgio si spos\u00f2 il 16 aprile 1882 a Altenburg con la principessa Maria Anna di Sassonia-Altenburg (1864-1918), da cui ebbe nove figli:"}
{"id": "1286820", "revid": "224230", "url": "https://it.wikipedia.org/wiki?curid=1286820", "title": "Waldeck-Pyrmont", "text": ""}
{"id": "1286822", "revid": "110157", "url": "https://it.wikipedia.org/wiki?curid=1286822", "title": "La gran bonaccia delle Antille", "text": "La gran bonaccia delle Antille \u00e8 un racconto satirico di Italo Calvino scritto nel 1957, dopo la sua uscita dal PCI, sulla rivista \"Citt\u00e0 aperta\"\nUna fantasiosa parabola marinara, ambientata nel Millecinquecento, che pare descrivere l'immobilismo in cui si trovava il PCI, per la responsabilit\u00e0 del suo gruppo dirigente, in particolare del segretario Palmiro Togliatti, nel racconto \"il capitano\", incapace di liberarsi dallo stalinismo. Il narratore, zio Donald (Calvino), un vecchio lupo di mare, racconta la storia della nave corsara (il PCI) sulla quale ha navigato che, a causa di una improvvisa bonaccia, rimane ferma per diversi mesi di fronte ai galeoni dei Papisti (la DC).\nIl rispetto delle rigorose regole dettate dall'ammiraglio Drake (Stalin), imposto dal Capitano, impedisce ogni azione per uscire dalla bonaccia e per attaccare i galeoni dei Papisti.\nIl racconto della zio Donald non ha una conclusione. Calvino voleva sollecitare i dirigenti del PCI ad uscire dall'immobilismo politico in cui, a suo giudizio, si trovavano. Rispose, qualche mese dopo, su \"Rinascita\" Maurizio Ferrara (a firma Little Bald), con il racconto \"La grande caccia delle Antille\", che narra la vittoria del Vecchio (rappresentante Togliatti) contro i gabbieri e i loro comandanti rivoltosi, tra cui Antonio il Nipote (Giolitti) e Italo il Petalo. Lo stesso Togliatti parl\u00f2 del racconto di Calvino in termini sprezzanti e Calvino gli rispose, sebbene la polemica era ormai tendente a sfumarsi, anche perch\u00e9 Calvino continu\u00f2 comunque a votare PCI. In occasione della ristampa nel volume \"Il PCI nell'anno dell'Ungheria\", a cura di Felice Frolo, I libri de l'Espresso, Roma 1980, Calvino aggiunse una \"Nota 1979\"."}
{"id": "1286824", "revid": "1543377", "url": "https://it.wikipedia.org/wiki?curid=1286824", "title": "0583", "text": "0583 \u00e8 il prefisso telefonico del distretto di Lucca, appartenente al compartimento di Pisa.\nIl distretto comprende gran parte della provincia di Lucca: Media Valle del Serchio, Garfagnana e Piana di Lucca con l'esclusione del comune di Villa Basilica (appartenente al distretto di Montecatini Terme) e l'aggiunta delle frazioni di Orentano e Villa Campanile del comune di Castelfranco di Sotto. Confina con i distretti di Pistoia (0573) a nord-est, di Montecatini Terme (0572) a est, di Pisa (050), Pontedera (0587) e di Empoli (0571) a sud-est, di Viareggio (0584) a sud, di Massa (0585) a ovest, di Reggio nell'Emilia (0522) e Sassuolo (0536) a nord. \nAree locali e comuni.\nIl distretto di Lucca comprende 25 comuni compresi nelle 4 aree locali di Altopascio, Barga (ex settori di Bagni di Lucca e Barga), Castelnuovo di Garfagnana (ex settori di Castelnuovo di Garfagnana e Piazza al Serchio) e Lucca. I comuni compresi nel distretto sono: Altopascio, Bagni di Lucca, Barga, Borgo a Mozzano, Camporgiano, Capannori, Careggine, Castelnuovo di Garfagnana, Castiglione di Garfagnana, Coreglia Antelminelli, Fabbriche di Vergemoli, Fosciandora, Gallicano, Lucca, Minucciano, Molazzana, Montecarlo, Pescaglia, Piazza al Serchio, Pieve Fosciana, Porcari, San Romano in Garfagnana, Sillano Giuncugnano, Vagli Sotto, Villa Collemandina e le frazioni di Orentano e Villa Campanile del comune di Castelfranco di Sotto (PI) ."}
{"id": "1286828", "revid": "287204", "url": "https://it.wikipedia.org/wiki?curid=1286828", "title": "Ob\u0161tinski Futbolen Klub Vihren Sandanski", "text": "L'OFK Vihren Sandanski (in bulgaro \u041f\u0424\u041a \u0412\u0438\u0445\u0440\u0435\u043d \u0421\u0430\u043d\u0434\u0430\u043d\u0441\u043a\u0438), chiamato comunemente Vihren Sandanski, \u00e8 una societ\u00e0 calcistica con sede a Sandanski, in Bulgaria. Milita nel B PFG, la seconda serie del campionato bulgaro."}
{"id": "1286829", "revid": "765341", "url": "https://it.wikipedia.org/wiki?curid=1286829", "title": "Grecale (cacciatorpediniere)", "text": "Il Grecale \u00e8 stato un cacciatorpediniere della Regia Marina e successivamente della Marina Militare.\nStoria.\nLa nave fu costruita dalla societ\u00e0 dei Cantieri Navali Riuniti negli stabilimenti di Ancona dove lo scafo fu impostato il 25 settembre 1931. Varata il 17 giugno 1934, entr\u00f2 in servizio il 15 novembre.\nGli anni trenta e la seconda guerra mondiale.\nNel periodo che dal 26 marzo 1936 al 9 luglio 1939 prese parte a diverse missioni e pattugliamenti, in particolare durante la guerra civile spagnola, non soltanto nel Mediterraneo, ma anche in Atlantico, tra le quali le missioni dell'agosto del 1936 in Belgio e del luglio del 1939 a Lisbona.\nIl 10 giugno 1940, all'ingresso dell'Italia nella seconda guerra mondiale, faceva parte della X Squadriglia Cacciatorpediniere, assieme ai gemelli \"Maestrale\", \"Libeccio\" e \"Scirocco\".\nNel corso del secondo conflitto mondiale oper\u00f2 sia con le forze da battaglia, sia nella scorta ai convogli per la Libia.\nIl 2 luglio 1940 fu inviato, insieme ai gemelli, agli incrociatori leggeri \"Bande Nere\" e \"Colleoni\", alla I Divisione (incrociatori pesanti \"Zara\", \"Fiume\" e \"Gorizia\") e alla IX Squadriglia cacciatorpediniere (\"Alfieri\", \"Oriani\", \"Gioberti\", \"Carducci\") a fornire scorta indiretta a un convoglio che stava rientrando dalla Libia (trasporti truppe \"Esperia\" e \"Victoria\", con la scorta delle torpediniere \"Procione\", \"Orsa\", \"Orione\" e \"Pegaso\", in navigazione da Tripoli a Napoli).\nIl 6 luglio scort\u00f2 il primo convoglio di grosse dimensioni per la Libia (operazione denominata \u00abTCM\u00bb): partito da Napoli alle 19:45, il convoglio era composto dai trasporti truppe \"Esperia\" e \"Calitea\" (che trasportavano rispettivamente 1\u00a0571 e 619 militari) e dalle moderne motonavi da carico \"Marco Foscarini\", \"Vettor Pisani\" e \"Francesco Barbaro\" (il cui carico era di 232 veicoli, 5\u00a0720 t di combustibili e lubrificanti e 10\u00a0445 t di altri materiali); con le quattro unit\u00e0 della X Squadriglia Cacciatorpediniere scortavano il convoglio anche gli incrociatori leggeri \"Bande Nere\" e \"Colleoni\" e la XIV Squadriglia Torpediniere (\"Procione\", \"Orsa\", \"Orione\", \"Pegaso\"). Le navi arrivarono indenni a Bengasi, porto di arrivo, l'8 luglio.\nTornata ad Augusta, la X Squadriglia ripart\u00ec di nuovo per aggregarsi alla formazione navale che prese parte alla battaglia di Punta Stilo del 9 luglio, nella quale tuttavia questa formazione non ebbe un ruolo rilevante.\nIl 27 luglio il \"Grecale\" e le unit\u00e0 gemelle partirono da Catania e si aggregarono alla scorta di un convoglio sulla rotta Napoli-Tripoli durante l'operazione \u00abTrasporto Veloce Lento\u00bb (il convoglio era composto dai mercantili \"Maria Eugenia\", \"Gloriastella\", \"Mauly\", \"Bainsizza\", \"Col di Lana\", \"Francesco Barbaro\" e \"Citt\u00e0 di Bari\", scortati dalle torpediniere \"Orsa\", \"Procione\", \"Orione\" e \"Pegaso\"): il sommergibile britannico \"Oswald\", avvistato il convoglio, cerc\u00f2 di silurare il Grecale, ma non vi riusc\u00ec; le unit\u00e0 arrivarono in porto indenni il 1\u00ba agosto.\nIl 9 agosto, insieme ai tre gemelli, effettu\u00f2 la posa di uno sbarramento di mine nelle acque di Pantelleria.\nNell'aprile 1941 scort\u00f2 un convoglio di piroscafi tedeschi (\"Alicante\", \"Maritza\", \"Procida\", \"Santa Fe\") con rifornimenti per l'Afrika Korps.\nL'11 maggio appartenne alla scorta indiretta, insieme agli incrociatori leggeri \"Bande Nere\", \"Cadorna\", \"Duca degli Abruzzi\" e \"Garibaldi\" e ai cacciatorpediniere \"Alpino\", \"Fuciliere\", \"Scirocco\", \"da Recco\", \"Pancaldo\", \"Pessagno\" e \"Usodimare\", a un convoglio formato dai mercantili \"Preussen\", \"Wachtfels\", \"Ernesto\", \"Tembien\", \"Giulia\" e \"Col di Lana\" e che fruiva della scorta diretta dei cacciatorpediniere \"Dardo\", \"Aviere\", \"Geniere\", \"Maestrale\" e \"Camicia Nera\": salpate da Napoli, le navi giunsero a Tripoli il 14.\nIl 26 maggio scort\u00f2, unitamente al capoclasse \"Maestrale\" e al \"Cadorna\", un convoglio da Napoli a Tripoli (composto dalle motonavi \"Andrea Gritti\", \"Sebastiano Venier\", \"Marco Foscarini\", \"Barbarigo\", \"Rialto\" e \"Ankara\", scortate dai cacciatorpediniere \"Vivaldi\" e \"Antonio da Noli\" e delle torpediniere \"Cigno\", \"Procione\" e \"Pegaso\").\nIl 19 giugno fece parte, coi gemelli \"Scirocco\" e \"Maestrale\", della scorta indiretta di un convoglio verso Tripoli (lo formavano i trasporti truppe \"Marco Polo\", \"Esperia\", \"Neptunia\" e \"Oceania\", che fruivano della scorta dei cacciatorpediniere \"Vivaldi\", \"da Recco\", \"Gioberti\" e \"Oriani\" e della vecchia torpediniera \"Dezza\"), che era stato attaccato, senza risultati, dal sommergibile britannico \"Unbeaten\" nelle acque di Pantelleria: le unit\u00e0 arrivarono a Tripoli il 20, ma quando ormai i trasporti avevano imboccato la rotta di sicurezza per Tripoli il sommergibile inglese \"Unique\" silur\u00f2 l\"'Esperia\", che col\u00f2 a picco nel punto 33\u00b003' N e 13\u00b003' E.\nIl 7 luglio effettu\u00f2 la posa di sbarramenti di mine nel canale di Sicilia, unitamente ai cacciatorpediniere \"Scirocco\", \"Maestrale\", \"Pigafetta\", \"Pessagno\", \"da Recco\", \"da Mosto\", \"da Verrazzano\" e alle Divisioni incrociatori IV (\"Bande Nere\" e \"di Giussano\") e VII (\"Attendolo\" e \"Duca d'Aosta\").\nSempre a luglio fece parte della scorta di un convoglio formato dai trasporti \"Ernesto\", \"Tembien\", \"Giulia\", \"Col di Lana\", \"Wachtfels\", \"Amsterdam\"; il \"Tembien\" e il \"Wacthfels\" furono colpiti da aerei e dovettero essere presi a rimorchio.\nIn agosto fece parte della scorta del convoglio \u00abMarco Polo\u00bb.\nIl 24 settembre lasci\u00f2 Palermo insieme agli incrociatori leggeri \"Duca degli Abruzzi\" e \"Attendolo\", alla III Divisione (incrociatori pesanti \"Trento\", \"Trieste\" e \"Gorizia\"), ai gemelli \"Scirocco\" e \"Maestrale\" e alla XII Squadriglia cacciatorpediniere (\"Corazziere\", \"Lanciere\", \"Ascari\" e \"Carabiniere\") per attaccare un convoglio britannico, ma non riusc\u00ec a raggiungerlo.\nNella mattinata dell'8 novembre 1941 il \"Grecale\" (al comando del capitano di fregata Giovanni di Gropello) salp\u00f2 da Napoli per aggregarsi alla scorta del convoglio \u00abDuisburg\u00bb diretto a Tripoli, formato dai trasporti \"Duisburg\", \"San Marco\", \"Sagitta\", \"Maria\", \"Rina Corrado\", \"Conte di Misurata\" e \"Minatitlan\" (il cui carico era di 34\u00a0473 t di rifornimenti, 389 autoveicoli, 243 uomini); le navi erano scortate, oltre che dal \"Grecale\", dai cacciatorpediniere \"Maestrale\", \"Fulmine\", \"Euro\" e \"Alfredo Oriani\" (cui si aggiungevano, come scorta indiretta, anche gli incrociatori pesanti \"Trento\" e \"Trieste\" e quattro cacciatorpediniere). Nella notte successiva il convoglio fu attaccato e distrutto dalla \"Forza K\" britannica (incrociatori leggeri \"Aurora\" e \"Penelope\" e cacciatorpediniere \"Lance\" e \"Lively\"): furono affondati tutti i mercantili e il \"Fulmine\". All'inizio del combattimento l\"'Aurora\" apr\u00ec il fuoco e spar\u00f2 tre salve contro il \"Grecale\", in quel momento in coda al convoglio. Prima di poter rispondere al fuoco (cerc\u00f2 invano per due volte di lanciare i propri siluri), fu centrato da otto proiettili da 152 e 120 mm, che uccisero 23 uomini e ne ferirono 56 (di cui 35 gravemente): alcuni colpi raggiunsero la sala macchine, mettendo fuori uso l'apparato motore; immobilizzato, fuori uso e con incendio a bordo, il \"Grecale\" fu preso a rimorchio dall\"Oriani\". Il \"Grecale\" fu poi trainato dapprima a Trapani e da l\u00ec, l'11 novembre, a Taranto, per essere sottoposto ai lavori di riparazione..\nI lavori durarono dal novembre 1941 al marzo 1942; oltre alle riparazioni, la nave sub\u00ec anche dei rimodernamenti, quali la sostituzione dei due pezzi illuminanti da 120\u00a0mm con due complessi di mitragliere da 20/65\u00a0mm, la collocazione di un pezzo illuminante da 120 a centro nave (tra i complessi lanciasiluri), la sostituzione delle mitragliere binate in plancia con altre singole, l'imbarco di due lanciabombe di profondit\u00e0 di produzione tedesca.\nNel marzo 1942 il \"Grecale\" partecip\u00f2 alla scorta di due convogli.\nIl 16 marzo prese parte all'operazione \u00abSirio\u00bb fornendo scorta indiretta, insieme al gemello \"Scirocco\" e all'incrociatore leggero \"Duca d'Aosta\", a due convogli formati dai trasporti \"Reichenfels\", \"Vettor Pisani\" e \"Assunta de Gregori\" (con a bordo in tutto 36 carri armati, 278 automezzi, 13\u00a0124 t di rifornimenti e 103 uomini) scortati da cinque cacciatorpediniere e due torpediniere: tutte le navi giunsero indenni in Libia.\nAlla mezzanotte del 21 marzo l'unit\u00e0, aggregata alla XI Squadriglia Cacciatorpediniere (\"Aviere\", \"Ascari\", \"Oriani\") part\u00ec da Taranto insieme alla corazzata \"Littorio\" e alle unit\u00e0 della squadriglia, prendendo poi parte all'inconclusiva seconda battaglia della Sirte, nella quale non ebbe un ruolo di rilievo, dovendo rientrare in porto per un guasto al timone.\nTra il 3 e il 5 agosto scort\u00f2 un convoglio composto dalle motonavi \"Ankara\", \"Nino Bixio\" e \"Sestriere\" (con destinazione Tobruch per la prima e Bengasi per le altre due; il carico era costituito da 92 carri armati, 340 automezzi, 3 locomotive, una gru, 292 militari, 4\u00a0381 t di combustibili e olii lubrificanti, 5\u00a0256 t di altri rifornimenti), insieme ai cacciatorpediniere \"Corsaro\", \"Legionario\", \"Freccia\", \"Folgore\" e \"Turbine\", nonch\u00e9 le torpediniere \"Partenope\" e \"Calliope\"; le navi giunsero a destinazione nonostante numerosi attacchi aerei; in quell'occasione si verific\u00f2 il primo attacco condotto da velivoli statunitensi contro unit\u00e0 italiane (si tratt\u00f2 di un attacco di bombardieri Consolidated B-24 Liberator).\nIl 4 novembre part\u00ec da Napoli per fungere da scorta \u2013 insieme al \"Maestrale\", all\"'Oriani\", al \"Gioberti\", alle torpediniere \"Clio\" e \"Animoso\" e a un altro moderno cacciatorpediniere, il \"Velite\" \u2013 alle motonavi \"Giulia\" e \"Chisone\" e al piroscafo \"Veloce\", diretti a Tripoli: nonostante i diversi attacchi dal cielo, il convoglio fu uno degli ultimi ad arrivare in Libia senza danni.\nPi\u00f9 o meno nello stesso periodo scort\u00f2 anche la nave cisterna \"Panuco\".\nIl 30 novembre comp\u00ec, unitamente al \"Maestrale\" e all'\"Ascari\", un'altra missione di posa di mine nel canale di Sicilia; mentre tornava da questa missione fu mandato, insieme al resto della X Squadriglia, a rafforzare la scorta del convoglio \u00abB\u00bb (da Napoli alla Tunisia con i piroscafi \"Arlesiana\", \"Achille Lauro\", \"Campania\", \"Menes\" e \"Lisboa\" e la scorta originaria delle torpediniere \"Sirio\", \"Orione\", \"Groppo\" e \"Pallade\" cui si aggiunse poi anche un'altra torpediniera, l\"'Uragano\"), che fu comunque fatto tornare in porto alla notizia dell'uscita in mare della Forza Q britannica (incrociatori leggeri \"Aurora\", \"Sirius\" e \"Argonaut\", cacciatorpediniere canadesi \"Quiberon\" e \"Quentin\"), che poi, nella notte del 2 dicembre, intercett\u00f2 e distrusse il convoglio \u00abH\u00bb, che invece era stato fatto proseguire.\nIn dicembre effettu\u00f2 tre missioni di trasporto truppe in Tunisia.\nIl 3 gennaio 1943 si trovava a Palermo quando il porto fu oggetto di un attacco di cinque \u00abchariot\u00bb, siluri a lenta corsa britannici, che danneggiarono gravemente la motonave mista \"Viminale\" e affondarono l'incrociatore leggero \"Ulpio Traiano\", che si trovava in allestimento; alcune cariche esplosive furono collocate anche sullo scafo del \"Grecale\", ma furono rimosse prima di scoppiare.\nLa collisione con l'Ardente.\nIl 12 gennaio il \"Grecale\" (al comando del capitano di fregata Luigi Gasparrini), partito da Palermo all'1:05, speron\u00f2 accidentalmente, a settentrione delle coste siciliane, nei pressi di Capo San Vito, la moderna torpediniera \"Ardente\", in navigazione da Biserta a Palermo. L'ufficiale di plancia avrebbe scambiato la torpediniera italiana per una silurante nemica. Mentre l\"'Ardente\" col\u00f2 a picco con 118 uomini, il cacciatorpediniere ebbe gravissimi danni, con l'asportazione della prua sino all'altezza della plancia, e rientr\u00f2 in porto \u2013 ove giunse alle 13:15 \u2013 a marcia indietro nel mare agitato. A causare l'incidente furono le avverse condizioni meteorologiche e la navigazione sulla stessa rotta di sicurezza con rotte perfettamente opposte e fanali di via spenti. In seguito nella zona delle Egadi si fecero fare rotte diverse al traffico di andata e al traffico di ritorno.. Anche sul \"Grecale\" le perdite umane furono elevate: la nave era impegnata in una missione di trasporto di militari tedeschi (da Palermo a Biserta), sistemati alla meglio nei vari locali, e nella collisione morirono o scomparvero 8 membri dell'equipaggio della nave e 102 soldati tedeschi.\nImmesso in bacino per i lavori di ricostruzione della prua, il \"Grecale\" fu sottoposto anche alla sostituzione del pezzo illuminante centrale e del complesso di lanciasiluri di poppa con due mitragliere da 37/54\u00a0mm e nella collocazione a poppa di due mitragliere singole da 20/65\u00a0mm. I lavori si protrassero sino ad agosto.\nDopo l'armistizio.\nAlla proclamazione dell'armistizio, la nave salp\u00f2 da La Spezia con il resto della squadra navale (corazzate \"Italia\", \"Vittorio Veneto\" e \"Roma\", incrociatori leggeri \"Giuseppe Garibaldi\", \"Attilio Regolo\", \"Duca degli Abruzzi\", \"Eugenio di Savoia\", \"Duca d'Aosta\", \"Montecuccoli\", cacciatorpediniere \"Artigliere\", \"Fuciliere\", \"Mitragliere\", \"Carabiniere\", \"Legionario\", \"Velite\", \"Oriani\") consegnandosi agli Alleati a Malta, dove giunse l'11 settembre, ormeggiandosi a Marsa Scirocco. Il 12 settembre si riforn\u00ec di carburante alla Valletta e il 14 settembre lasci\u00f2 l'isola, insieme a parte della squadra (\"Italia\", \"Vittorio Veneto\", \"Eugenio di Savoia\", \"Duca d'Aosta\", \"Montecuccoli\", \"Cadorna\", \"Da Recco\", \"Artigliere\", \"Velite\") e si trasfer\u00ec ad Alessandria d'Egitto, ove giunse il 16.\nFino all'armistizio il \"Grecale\" aveva effettuato complessivamente 155 missioni di guerra (8 con le forze navali, 4 di posa di mine, una di caccia antisommergibile, 10 di trasporto, 35 di scorta convogli, 33 addestrative e 64 di trasferimento o di altro tipo), percorrendo 47\u00a0646 miglia e trascorrendo 441 giorni ai lavori. In navigazione aveva subito complessivamente 11 attacchi di sommergibili, 5 di aerei bombardieri e 2 di aerosiluranti.\nL'unit\u00e0 prese poi parte a numerose missioni di guerra nel corso della cobelligeranza.\nTra il 21 e il 22 giugno 1944 trasport\u00f2 insieme alla motosilurante \"MS 74\" alcuni \u00abchariots\u00bb britannici e i relativi equipaggi nelle acque di La Spezia; tali mezzi penetrarono nel porto e vi affondarono l'incrociatore pesante \"Bolzano\", catturato dai tedeschi.\nComandanti.\nCapitano di fregata Edmondo Cacace \"(nato a Torino il 28 marzo 1899)\" (10 giugno 1940 - giugno 1941)\nCapitano di fregata Giovanni di Gropello \"(nato a Torino il 28 febbraio 1902)\" (giugno 1941 - 13 maggio 1942)\nCapitano di fregata Luigi Gasparrini \"(nato a Fermo il 31 marzo 1902)\" (14 maggio 1942 - 12 gennaio 1943)\nCapitano di fregata Benedetto Ponza di San Martino \"(nato a Modena l'8 maggio 1900)\" (agosto 1943 - dicembre 1944)\nIl dopoguerra e il servizio per la Marina Militare Italiana.\nTerminata la guerra fu lasciato all'Italia dalle condizioni imposte dal trattato di pace. Entrato a far parte della Marina Militare Italiana fu rimodernato tra il 1947 e il 1949 e nel dopoguerra fu la prima unit\u00e0 a essere ammodernata presso l'Arsenale di La Spezia.\nNel corso dei lavori i cannoni principali furono sostituiti con cannoni da 120/50 mm di nuovo tipo, l'armamento antiaereo fu costituito da sei cannoni da 37/54 mm e due mitragliere da 20/65mm, mentre 3 tubi lanciasiluri da 533 mm costituirono l'armamento silurante. Fu anche installato un radar tipo \u201cLWS\u201d su un albero a traliccio di nuova realizzazione.\nNel 1953 l'unit\u00e0 fu sottoposta a nuovi ammodernamenti e con l'ingresso dell'Italia nella NATO ebbe come distintivo ottico \"D 552\" al posto della vecchia sigla \"GR\".\nIl 26 ottobre 1954 fu la prima unit\u00e0 della Marina Militare a entrare nel Porto di Trieste in occasione del ritorno della citt\u00e0 all'Italia, seguito dai cacciatorpediniere \"Granatiere\" e \"Artigliere\" e dall'incrociatore \"Duca degli Abruzzi\", con la folla festante che sal\u00ec a bordo delle unit\u00e0 navali per manifestare la grande gioia per il ritorno all'Italia.\nNel 1955 la nave fu sottoposta a nuovi lavori per essere trasformata in fregata veloce.\nL'unit\u00e0 fu riclassificata fregata antisommergibile con Decreto del Presidente della Repubblica del 10 aprile 1958 con il nuovo distintivo ottico \"F 556\" ereditato dall\"'Aretusa\", una torpediniera radiata il 1\u00ba agosto dello stesso anno.\nLa trasformazione in nave comando e gli ultimi anni.\nDal 1959 al 1960 la nave fu sottoposta a ulteriori lavori di trasformazione per potere essere idonea a imbarcare il Comando della Squadra navale poich\u00e9 in quel periodo l'incrociatore \"Duca degli Abruzzi\" era stato mandato in disarmo e il \"Giuseppe Garibaldi\" sottoposto a lavori di trasformazione, fu destinato al ruolo di ammiraglia.\nNel corso di questi lavori l'armamento, con l'eccezione di un impianto binato da 40\u00a0mm, fu sbarcato, eliminate le sovrastrutture a poppavia del fumaiolo, allungato il castello di prora fino quasi all'estremit\u00e0 della poppa e a proravia della plancia fu realizzata una capiente tuga.\nAndato in disarmo il 1\u00ba giugno 1964 dopo aver fatto il suo ultimo ammainabandiera a Taranto la sera precedente insieme all'incrociatore \"Montecuccoli\", il Grecale fu radiato il 10 aprile 1965 e dopo essere stato smantellato e depredato di quanto ancora utilizzabile, rimase abbandonato alcuni anni nell'arsenale di Taranto per poi essere messo in vendita per la demolizione.\nIl nome.\nQuesta fu la seconda unit\u00e0 a portare il nome \"Grecale\". In precedenza il nome era stato assegnato a un rimorchiatore che prima di prestare servizio nella Regia Marina aveva prestato servizio nella marina mercantile norvegese con il nome \"Ellida\" che venne consegnato alla Regia Marina il 10 maggio 1916 e venne radiato il 7 maggio 1920. Attualmente il nome \"Grecale\" viene portato da una fregata della Classe Maestrale."}
{"id": "1286830", "revid": "74801", "url": "https://it.wikipedia.org/wiki?curid=1286830", "title": "Adolfo II di Schaumburg-Lippe", "text": "Biografia.\nAdolfo nacque a Stadthagen durante il regno del nonno, Adolfo I, dall'allora principe ereditario Giorgio e della principessa Maria di Sassonia-Altenburg (1864-1918).\nEgli divenne erede presunto di Schaumburg-Lippe l'8 maggio 1893, a seguito della morte del nonno, Adolfo I, e l'ascesa al trono di suo padre Giorgio. Dal 1904 divenne membro del Corps Borussia Bonn. Succedette in seguito al padre alla di lui morte, il 29 aprile 1911, e regn\u00f2 sino all'abdicazione, il 15 novembre 1918, a seguito della Rivoluzione tedesca, con la quale il principato divenne il \"Libero Stato di Schaumburg-Lippe. Durante il suo regno diede notevole impulso allo stabilimento balneare di Bad Eilsen. Amante della musica, istitu\u00ec la scuola di musica di B\u00fcckeburg presso la locale scuola militare (di cui in seguito uno dei migliori allievi sar\u00e0 il musicista e compositore tedesco James Last). Per la sua famiglia eresse anche il Mausoleo di B\u00fcckeburg con l'intento di raccogliervi le spoglie dei suoi antenati.\nDopo l'abdicazione, Adolfo si ritir\u00f2 nella sua residenza di Villa Shaumburg presso H\u00f6llriegelskreuth (Pullach im Isartal) anche se trascorse lunghi periodi anche a Brioni (allora Italia, oggi Croazia). Spos\u00f2 la nobile Ellen von Bischoff-Korthaus (1894-1936) a Berlino, il 10 gennaio 1920. Adolfo e sua moglie rimasero entrambi uccisi nella caduta dell'aereo su cui erano imbarcati, presso Zompango, in Messico, il 26 marzo 1936. Le salme dei due coniugi vennero recuperate e riportate in Germania dove solo grazie all'intervento del fratello pi\u00f9 giovane di Adolfo, Federico Cristiano che era aiutante di campo di Joseph Goebbels, Ellen pot\u00e9 essere sepolta nel mausoleo di B\u00fcckeburger accanto al marito in quanto non era stata riconosciuta di origine ariana.\nGli succedette come capo della casata di Schaumburg-Lippe il fratello Volrado."}
{"id": "1286833", "revid": "585241", "url": "https://it.wikipedia.org/wiki?curid=1286833", "title": "Corno Guazza", "text": "Il Corno Guazza \u00e8 una montagna delle Prealpi Orobie, catena del Pizzo Formico, alta 1270 m s.l.m.\nDescrizione.\nIl Corno Guazza \u00e8 un massiccio secondario della catena del Pizzo Formico (1.636\u00a0m), che la conclude ad ovest, ed \u00e8 situato in val Seriana, in provincia di Bergamo. La vetta principale si trova nel punto di incontro dei territori comunali di Ponte Nossa, Clusone e Gandino. Il massiccio presenta anche una cima minore, il Corno Fal\u00f2 (1.147\u00a0m), che scende a picco sul fiume Serio nei pressi del centro abitato di Ponte Nossa.\nLa vegetazione che lo riveste \u00e8 folta nella parte inferiore e composta principalmente da latifoglie, anche se non manca la presenza di qualche abete rosso. Con l'aumentare dell'altezza, la vegetazione diventa sempre pi\u00f9 rada e lascia spazio a prati ed arbusti a causa dell'elevata pendenza del suolo.\nSentieri.\nDall'abitato di Ponte Nossa si stacca un sentiero che, percorrendo un versante particolarmente ripido, porta alla cima del Corno Fal\u00f2, da dove, con percorso libero, si pu\u00f2 raggiungere la cima principale del Corno Guazza. \nDal Corno Fal\u00f2 si gode di un'ampia visuale sulle montagne dell'alta Valle Seriana: il vicino Pizzo Frol (1.050\u00a0m), montagna oggetto nel periodo 2002-2003 di una campagna di immissione del muflone da parte della provincia di Bergamo, il Monte Alben (2.019\u00a0m), la Cima di Campelli (1.899\u00a0m), il Grem, fino al Pizzo Arera, e la catena che dal Monte Secco va alla Cima del Fop (2.322\u00a0m) e alla Cima Valmora (2.198\u00a0m)."}
{"id": "1286837", "revid": "63760", "url": "https://it.wikipedia.org/wiki?curid=1286837", "title": "Tastiere (musica)", "text": ""}
{"id": "1286844", "revid": "287204", "url": "https://it.wikipedia.org/wiki?curid=1286844", "title": "Associa\u00e7\u00e3o Desportiva Jaragu\u00e1", "text": "Il Club Malwee/Jaragu\u00e1 \u00e8 una squadra brasiliana di calcio a 5 della citt\u00e0 di Jaragu\u00e1 do Sul, a nord di Santa Catarina.\nStoria.\nFondata nel 1992, \u00e8 la squadra della franchigia Associa\u00e7\u00e3o Desportiva Jaragu\u00e1. All'inizio della sua attivit\u00e0 ebbe come denominazione Breithaupt/FME, legato all'impresa regionale \"Breithaupt\" e alla \"Funda\u00e7\u00e3o Municipal de Esportes\" del proprio municipio. Dal 2001 il club \u00e8 patrocinato dall'impresa tessile \"Malwee Malhas\", che ha sede proprio a Jaragu\u00e1 do Sul.\nIl Club ha partecipato per la prima volta alla Liga Futsal nel 2001, giungendo all'ottavo posto. La costante crescita di rendimento la fece giungere per tre anni terza, infine vinse il campionato nel 2005. Nel 2006 ha perso la finale del campionato per mano del Carlos Barbosa.\nA livello sudamericano il Malwee negli ultimi anni si \u00e8 rivelato uno dei club pi\u00f9 forti, vincendo sei edizioni del Torneo Sudamericano de Clubes de Futsal . Tuttavia la squadra di Jaragu\u00e1 do Sul non ha trovato medesima fortuna a livello intercontinentale dove ha perso tutte e quattro le finali disputate, a favore degli spagnoli del Boomerang Intervi\u00fa.\nRosa 2009.\nAllenatore: Eduardo Sao Fernando Coelho \u2013 FERRETI"}
{"id": "1286845", "revid": "1086846", "url": "https://it.wikipedia.org/wiki?curid=1286845", "title": "Unione Calcio Sampdoria 1995-1996", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1995-1996.\nStagione.\nNella stagione 1995-1996 la Sampdoria disput\u00f2 il campionato di Serie A. Gli acquisti dei futuri campioni Karembeu e Seedorf (quest'ultimo dall'Ajax fresco vincitore della Champions League) non bastarono a trascinare la Sampdoria al di l\u00e0 di un anonimo ottavo posto in campionato. Anche in Coppa Italia matur\u00f2 un'eliminazione precoce, ad opera del Cagliari.\nMaglie e sponsor.\nLo sponsor tecnico per la stagione 1995-1996 fu Asics, mentre lo sponsor ufficiale fu Nuova Tirrenia.\nOrganigramma societario.\nArea direttiva\nArea sanitaria\nArea tecnica"}
{"id": "1286847", "revid": "7", "url": "https://it.wikipedia.org/wiki?curid=1286847", "title": "Famiglia Grimaldi", "text": ""}
{"id": "1286849", "revid": "144796", "url": "https://it.wikipedia.org/wiki?curid=1286849", "title": "Adolfo II Schaumburg-Lippe", "text": ""}
{"id": "1286858", "revid": "117914128", "url": "https://it.wikipedia.org/wiki?curid=1286858", "title": "Gran Premio di Gran Bretagna 2005", "text": "Il Gran Premio di Gran Bretagna 2005 \u00e8 stata l'undicesima prova della stagione 2005 del campionato mondiale di Formula 1. Svoltosi il 10 luglio 2005 sul circuito di Silverstone, \u00e8 stato vinto da Juan Pablo Montoya su McLaren-Mercedes, che ha preceduto Fernando Alonso su Renault e il compagno di squadra Kimi R\u00e4ikk\u00f6nen. Sono inoltre giunti a punti Giancarlo Fisichella, Jenson Button, Michael Schumacher, Rubens Barrichello e Ralf Schumacher. Patrick Friesacher effettua la sua ultima gara in F1 dopo aver corso le prime 11 gare con la Minardi; infatti dalla gara successiva sar\u00e0 sostituito dal collaudatore e terzo pilota della Jordan Robert Doornbos.\nVigilia.\nAspetti sportivi.\nNelle prove libere del venerd\u00ec, oltre ai piloti titolari, partecipano alle prime due sessioni anche Pedro de la Rosa con la McLaren, Vitantonio Liuzzi con la Red Bull, Ricardo Zonta con la Toyota e Robert Doornbos con la Jordan.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nResoconto.\nAlonso ottiene la pole position a discapito di R\u00e4ikk\u00f6nen per soli ventisette millesimi: la vettura del finlandese, sul quale grava la penalit\u00e0 di dieci posizioni in griglia per la sostituzione del motore, imbarca un quantitativo di benzina che gli permette di compiere circa tre giri in pi\u00f9 rispetto allo spagnolo. Alle loro spalle si posizionano Jenson Button e Juan Pablo Montoya. A mezzo secondo da Alonso, ad aprire la terza fila, si posiziona Jarno Trulli affiancato, a pi\u00f9 di un secondo dalla vetta, dalla prima Ferrari di Rubens Barrichello. L'altra vettura di Maranello ottiene la decima prestazione, a dimostrazione del fatto che qualcosa a livello d'assetto non funziona, dato che prende un secondo e tre decimi dalla vetta nonostante Michael Schumacher e Fernando Alonso imbarchino lo stesso quantitativo di benzina.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nOttima partenza per la McLaren di Juan Pablo Montoya, che riesce a portarsi subito in testa, seguito da Fernando Alonso e Giancarlo Fisichella, mentre in quarta posizione, molto pi\u00f9 lento rispetto al terzetto di testa, Kimi R\u00e4ikk\u00f6nen.\nLa sosta del colombiano arriva la giro 22, seguita un giro dopo da quella di Alonso, che non riesce a superare la McLaren di un soffio.\nLa vetta della gara tocca per un altro giro a Fisichella, che si ferma al giro 25 insieme a R\u00e4ikk\u00f6nen.\nLa sosta favorir\u00e0 il finlandese, che riuscir\u00e0 a superare la Renault del romano.\nIn testa, Montoya inizier\u00e0 ad aumentare il suo vantaggio, fino a concludere la gara in testa e a segnare la sua prima vittoria con il team di Woking.\nRisultati.\nI risultati del gran premio sono i seguenti:"}
{"id": "1286859", "revid": "6923", "url": "https://it.wikipedia.org/wiki?curid=1286859", "title": "Cowes", "text": "Cowes \u00e8 una cittadina portuale posta sulla costa nord dell'Isola di Wight, che fronteggia il porto di Southampton.\nCaratteristiche.\nLa cittadina \u00e8 molto nota in campo velico per essere sede di due famose regate internazionali, l'Admiral's Cup e la Fastnet race. Nel castello di Cowes ha sede il \"Royal Yacht Squadron\" che organizza ogni anno dal 1826 la \"Cowes week\".\nAd est di Cowes \u00e8 sito il \"Norris Castle\" che era una delle residenze estive della regina Vittoria e del marito principe Alberto.\nDegna di nota anche la Osborne House\nInfrastrutture e trasporti.\nCowes costituisce la porta d'ingresso dell'Isola di Wight ed \u00e8 collegata al porto inglese di Southampton tramite veloci catamarani."}
{"id": "1286860", "revid": "838137", "url": "https://it.wikipedia.org/wiki?curid=1286860", "title": "Lippe-Alverdissen", "text": "Lippe-Alverdissen fu una contea tedesca. \nCreato nel 1613, a seguito della morte di Simone VI di Lippe, il territorio comprese parte dei territori del defunto conte, divisi tra i suoi tre figli e Lippe-Alverdissen in particolare venne affidato al figlio minore, Filippo. Successivamente il Conte Filippo eredit\u00f2 la contea di Schaumburg-Lippe nel 1643 e Lippe-Alverdissen divenne parte dello Schaumburg-Lippe. A seguito della morte del conte Filippo I 1681, Schaumburg-Lippe venne ereditata da suo figlio maggiore, Federico Cristiano, mentre Lippe-Alverdissen venne ereditata dal suo secondo figlio, Filippo Ernesto che fu il fondatore della linea di Schaumburg-Lippe-Alverdissen. Le linee rimasero separate sin quando la linea di Schaumburg-Lippe-Alverdissen eredit\u00f2 i territori all'estinzione della casata di Schaumburg-Lippe nel 1777. \nConti di Lippe-Alverdissen (1613-1640 e 1681-1777).\n\"Unito a Schaumburg-Lippe 1640\"\n\"Nel 1777 il Conte Filippo Ernesto II divenne Conte di Schaumburg-Lippe\""}
{"id": "1286863", "revid": "401052", "url": "https://it.wikipedia.org/wiki?curid=1286863", "title": "Prenzlau", "text": "Prenzlau \u00e8 una citt\u00e0 di abitanti del Brandeburgo, in Germania.\n\u00c8 il capoluogo del circondario (\"Landkreis\") dell'Uckermark (targa UM), ed il secondo centro per popolazione, dopo Schwedt/Oder.\nGeografia fisica.\nPrenzlau si trova nella parte settentrionale del circondario, a circa 100\u00a0km da Berlino e 50 da Stettino (in Polonia). Nella citt\u00e0 scorre il fiume Ucker e vi si trova il lago \"Unteruckersee\".\nStoria.\nLa citt\u00e0 ha dato il nome al quartiere berlinese di Prenzlauer Berg: nel quartiere infatti esisteva una porta dell'antica cinta muraria, la \"Prenzlauer Tor\", o \"Porta di Prenzlau\", presso un'altura detta appunto \"Prenzlauer Berg\".\nIl villaggio di Prenzlau, nel Queensland (Australia), venne fondato da emigranti tedeschi, originari di Prenzlau, attorno al 1890.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nPrenzlau \u00e8 divisa in 8 zone, corrispondenti all'area urbana e a 7 frazioni (\"Ortsteil\"):\nAmministrazione.\nGemellaggi.\nPrenzlau \u00e8 gemellata con:"}
{"id": "1286864", "revid": "125247677", "url": "https://it.wikipedia.org/wiki?curid=1286864", "title": "Toyota RAV4", "text": "Toyota RAV4 (acronimo di Recreational Activity Vehicle 4-wheel drive\") \u00e8 un veicolo a trazione integrale prodotto in varie versioni dalla casa automobilistica giapponese Toyota dal 1994, primo di quella categoria di auto che oggi \u00e8 comunemente definita SUV (Sport Utility Vehicle\").\nIl modello \u00e8 stato introdotto sul mercato giapponese nel 1994. Nello stesso anno \u00e8 cominciata la commercializzazione anche in Europa. Dal 1996 il RAV4 \u00e8 in vendita anche nel mercato nord americano.\nPrima serie XA10 (1994-2000).\nLa prima generazione del Toyota RAV4 (1994-2000) nasceva sul pianale della Corolla, ed era disponibile sia in versione tre sia cinque porte. Disponeva della trazione integrale permanente con cambio manuale a 5 rapporti affiancato, su alcuni mercati, dalla versione automatica a 4 rapporti. Inizialmente veniva offerta esclusivamente con il due litri benzina da 129 cavalli. Aveva un pulsante sul cruscotto che bloccava il differenziale centrale per migliorare ulteriormente la trazione sui terreni difficili.\nSeconda serie XA20 (2000-2006).\nLa seconda generazione \u00e8 in commercio tra il 2000 e il 2006. La base meccanica \u00e8 sempre quella della compatta Corolla. Il motore a benzina viene in parte rivisto e sale a 150 cavalli di potenza massima. Con questa generazione viene introdotto anche un motore Diesel anch'esso da 2000\u00a0cm\u00b3 di cilindrata e 116 CV. Su alcuni mercati viene introdotta una variante a benzina da 2,4 litri da 161 cavalli. In Italia esiste solo 4 ruote motrici, mentre in altri paesi viene venduto anche con sola trazione anteriore. Versioni a 3 e 5 porte, allestimento base \"LUNA\" e \"SOL\" (parafanghini allargati, differenziale posteriore Torsen, volante e cambio in pelle, cerchi in lega, pneumatici 235/60/16).\nNel 2002, basandosi sulla meccanica del RAV4, la Toyota produsse la concept car RSC (Rugged Sports Coup\u00e9). Configurato come un fuoristrada sportivo, il mezzo si ispirava nella linea alle vetture del WRC.\nNel settembre 2003 viene presentato un restyling, cambia il colore delle plastiche interne (da grigio chiaro a nero), la forma dei fari fendinebbia che diventano circolari,i fari posteriori e i paraurti, leggermente pi\u00f9 squadrati del modello precedente. Nelle dotazioni meccaniche sparisce (anche sulle versioni SOL) il differenziale autobloccante Torsen mentre vengono introdotti i controlli elettronici di trazione e stabilit\u00e0, gli airbag laterali a tendina e il controllo automatico del clima.\nTerza serie XA30 (2006-2013).\nLa terza generazione arriva nel 2006, con estetica rinnovata, dimensioni e abitabilit\u00e0 maggiori e un nuovo sistema di trazione integrale controllata elettronicamente. Con il lancio della terza serie, esce dal listino il modello a tre porte. Il motore Diesel sale di cilindrata fino a 2200\u00a0cm\u00b3 e viene fornito in due versioni 136 e 177 CV.\nDalla fine del 2007 \u00e8 disponibile il RAV4 anche in versione SOL. Questa versione \u00e8 caratterizzata dall'assenza della ruota di scorta sul portellone. Nel 2009 restyling anche per questo modello, introducendo per fine anno di nuovo la versione a due ruote motrici. Il motore turbo diesel 2200\u00a0cm\u00b3 viene riaggiornato e ora dispone di 150 e 177 CV di potenza. Esordisce un moderno cambio automatico a 6 rapporti.\nIl RAV4 \u00e8 stato per molti anni il fuoristrada pi\u00f9 venduto in Italia. Secondo i dati UNRAE nel periodo gennaio/agosto 2007 il RAV4 \u00e8 al secondo posto nelle vendite in Italia, relativamente al suo segmento di mercato, preceduto dalla Fiat Sedici.\nQuarta serie XA40 (2013-2018).\nAl salone dell'automobile di Los Angeles di ottobre 2012 \u00e8 stata presentata la quarta serie del modello, destinato a entrare in vendita nel gennaio 2013: offre dimensioni maggiorate ed estetica completamente rinnovata.\nSono state presentate anche motorizzazioni del tutto inedite: \u00e8 offerta con un motore Diesel da 2000 cm\u00b3 con 124 CV (che riesce a percorrere in media circa 20,4 km con un litro di gasolio nella versione a 2 ruote motrici, 19,2 nella versione Style 4WD e 18,9 nella Lounge 4WD), disponibile anche con la trazione integrale. L'auto \u00e8 inoltre venduta con un motore da 2,2 litri da 150 CV che promette un consumo medio di 14,9 km con un litro, disponibile solo per gli allestimenti pi\u00f9 costosi e con un cambio automatico sequenziale a 6 marce e con le 4 ruote motrici. L'auto ha un baule da 547 litri e offre spazio per le gambe anche per i passeggeri posteriori. \nEra disponibile in 4 allestimenti: \"Base\" (solo per il motore diesel meno potente), che offre 7 airbag, radio con vivavoce e clima manuale; \"Active\" (disponibile solo con l'unit\u00e0 Diesel da 124 CV), che aggiunge alla base radio da 6,1\" con retrocamera, cruise control, fendinebbia e cerchi da 17\" in lega; \"Style\", che offre retrovisori richiudibili elettricamente, portellone elettrico con chiave elettronica, fari bixeno, cerchi da 18\" e vetri dietro scuri; \"Lounge\", che offre anche interni in pelle, sensori di parcheggio posteriori e sedili davanti riscaldabili. \nDisponibile a pagamento molti optional, tra i quali navigatore con wi-fi, sensori di parcheggio posteriori (di serie per la Lounge) e anteriori (solo per la Lounge) e barre sul tetto.\nNel 2015 ne \u00e8 stata presentata la versione ristilizzato che presenta un frontale aggiornato, i gruppi ottici modificati e una motorizzazione ibrida benzina-elettrica (che si affianca al propulsore diesel da 2 litri da 143 CV) le cui vendite hanno avuto inizio a settembre. L'unit\u00e0 ibrida \u00e8 un motore da 2,5 litri e 197 CV, che promette in citt\u00e0 fino a 20 chilometri con un litro e che garantisce un'accelerazione da 0 a 100 km/h in 8,3 secondi. La trazione integrale viene proposta solo sulle versioni ibride e si tratta di un secondo motore elettrico che assiste quello anteriore.\nNel 2015 viene proposto in 4 allestimenti: \"Active\", il base che offre di serie 7 airbag, schermo da 7\" con retrocamera, clima automatico bi-zona, portellone elettrico, fendinebbia, cruise control, cerchi in lega da 17\", accesso senza chiave e retrovisori ripiegabili elettricamente; \"Style\", che offre in pi\u00f9 i cerchi da 18\", sedili davanti riscaldabili, barre sul tetto, sensori di parcheggio e fari full LED (di serie anche sulla versione Active con motorizzazione ibrida); \"Exclusive\", che aggiunge passaruota grigi, cerchi bruniti, specchietti neri e vernice grigia metallizzata; \"Lounge\", che offre in pi\u00f9 sedili in pelle e navigatore Plus. \nNel 2015, la Rav4 ha ricevuto un restyling, visibile nei modelli del 2016-2018. Esso riguarda i fanali posteriori e anteriori.\nOptional le telecamere a 360 gradi, che non possono essere ordinate per l'allestimento base. Il navigatore \u00e8 anch'esso opzionale, cos\u00ec come il tetto apribile elettrico disponibile solo per l'allestimento Lounge.\nA met\u00e0 2017 diventa di serie su tutte le versioni il sistema Toyota Safety Sense Plus, che comprende mantenimento attivo in corsia, frenata autonoma di emergenza, fari abbaglianti automatici, riconoscimento dei segnali e cruise control con radar di distanza.\nNel gennaio del 2018 la gamma viene ritoccata: il motore diesel da 2 litri con 143 CV sparisce e gli allestimenti vengono ridotti a 3.\nQuinta serie XA50 (dal 2019).\nPresentato in anteprima mondiale al Salone dell'automobile di New York nel 2018, in Italia le vendite sono iniziate nel febbraio 2019 con solamente il motore a benzina da 2500 cm\u00b3 abbinato a un'unit\u00e0 ibrida per un totale di 218 CV (versione 2WD) e 222 CV (versione 4WD), entrambe con cambio E-CVT. \u00c8 la prima generazione di RAV4 progettato sulla piattaforma Toyota New Global Architecture (TNGA)."}
{"id": "1286866", "revid": "69794", "url": "https://it.wikipedia.org/wiki?curid=1286866", "title": "Vilju\u010dinsk", "text": "Vilju\u010dinsk () \u00e8 una citt\u00e0 della Russia, nel Territorio della Kam\u010datka, nell'estremo oriente russo. La citt\u00e0 \u00e8 situata sulla baia di Ava\u010da, a non molti chilometri dal capoluogo del territorio, Petropavlovsk-Kam\u010datskij.\nLa citt\u00e0 venne fondata nel 1968 ed ottenne in quell'anno anche lo \"status\" di citt\u00e0. Attualmente \u00e8 una citt\u00e0 chiusa.\nSociet\u00e0.\nEvoluzione demografica.\nVilju\u010dinsk negli ultimi anni ha avuto un grandissimo calo di popolazione: dal 1996 al 2002, infatti, ha perso pi\u00f9 del 35% della sua popolazione."}
{"id": "1286875", "revid": "1543377", "url": "https://it.wikipedia.org/wiki?curid=1286875", "title": "Pep\u00e9 Le Pew", "text": "Pep\u00e9 Le Pew \u00e8 un personaggio immaginario ideato da Chuck Jones, Tedd Pierce e Michael Maltese nel 1945 e apparso in decine di cortometraggi animati, uno dei quali, \"For Scent-imental Reasons\", vinse un premio Oscar nel 1949.\nCaratteristiche del personaggio.\nIl personaggio \u00e8 una moffetta maschio dal forte accento francese, di indole romantica, ma soprattutto molto invadente. La tipica trama lo vede inseguire appassionatamente una gattina bianconera da lui scambiata per una della sua razza perch\u00e9 vari incidenti finiscono, ogni volta, per tracciare sulla micia una striscia bianca all'inizio dell'episodio. Mentre \u00e8 chiarissima la ripugnanza che la felina mostra per Pep\u00e9, questo continua a corteggiarla nei modi pi\u00f9 assurdi e, appunto, invadenti. La gatta \u00e8 stata denominata in seguito Penelope Kitty, ma inizialmente era anonima.\nFilmografia.\nLa prima apparizione si ebbe nel corto animato \"Odor-able Kitty\" (1945) della serie \"Looney Tunes\" e diretto da Chuck Jones. La sceneggiatura fu scritta da Tedd Pierce.\nIn questa prima apparizione \u00e8 statunitense, padre di famiglia, e si chiama Henry. La vittima dei suoi corteggiamenti appassionati \u00e8 un gatto maschio, che si \u00e8 travestito deliberatamente da moffetta per liberarsi da un cagnaccio.\nIl personaggio \u00e8 il protagonista di una serie di cortometraggi prodotti dal 1945 al 1962. Fa una breve apparizione in \"Dog Pounded\" (1954), un episodio della serie di Gatto Silvestro, dove scambia il felino per una puzzola, dopo che questi si \u00e8 dipinto una striscia sulla schiena per spaventare i cani del canile in cui vive Titti. Appare anche nei due film \"Space Jam\" e \".\nAltri media.\nCompare in videogiochi della serie Looney Tunes, come \", \"Looney Tunes Racing\", \"Bugs Bunny Rabbit Rampage\", \"Space Jam\", \"Looney Tunes Allert\" e \"Bugs Bunny Crazy Castle\"."}
{"id": "1286876", "revid": "547034", "url": "https://it.wikipedia.org/wiki?curid=1286876", "title": "Chiesa di Sant'Ansano", "text": ""}
{"id": "1286877", "revid": "158286", "url": "https://it.wikipedia.org/wiki?curid=1286877", "title": "Chiesa di Sant'Ansano a Dofana", "text": ""}
{"id": "1286878", "revid": "767487", "url": "https://it.wikipedia.org/wiki?curid=1286878", "title": "I discepoli della 36\u00aa camera", "text": "I discepoli della 36\u00aa camera (\u9739\u9742\u5341\u5091, Pi li shi jie, noto anche come \"Disciples of the Master Killer\" o \"Master Killer III\") \u00e8 un film del 1984 diretto da Chia-Liang Liu.\nSi tratta del terzo capitolo della trilogia della 36\u00aa camera (\"36\u00aa camera dello Shaolin\", \"Ritorno alla 36\u00aa camera\").\nIn Italia \u00e8 stato pubblicato dalla AVO Film, restaurato e rimasterizzato, in formato DVD, nel 2007.\nTrama.\nIl giovane studente Fong Sai-yuk ha un brutto carattere, dato anche dal fatto di sopportare tutte le punizioni che gli vengono inflitte, grazie alla sua forza la quale deriva dall'addestramento a cui fin da piccolo l'ha sottoposto la madre."}
{"id": "1286880", "revid": "298055", "url": "https://it.wikipedia.org/wiki?curid=1286880", "title": "Quentin Travers", "text": ""}
{"id": "1286882", "revid": "72396", "url": "https://it.wikipedia.org/wiki?curid=1286882", "title": "Cessione dei beni ai creditori", "text": ""}
{"id": "1286883", "revid": "116761242", "url": "https://it.wikipedia.org/wiki?curid=1286883", "title": "Palazzo della Ragione (Verona)", "text": "Il Palazzo della Ragione \u00e8 un palazzo storico di Verona, situato tra Piazza delle Erbe e Piazza dei Signori. \nStoria.\nL'attuale Palazzo della Ragione era inizialmente un edificio privato sorto a ridosso dell'antico foro romano, oggi Piazza delle Erbe, su uno degli isolati formati dal reticolo di cardi e decumani della Verona romana. \nNel corso dei secoli all'interno del Palazzo si sono alternate diverse istituzioni politiche e amministrative che hanno determinato le sorti della citt\u00e0. \nNel XII secolo, dopo il terremoto che rase al suolo Verona, il Comune entr\u00f2 in possesso di quest'area e vi edific\u00f2 il \"Palacium Communis Veronae\" (Palazzo del Comune), uno dei primi palazzi pubblici d'Italia: nei suoi ambienti trovarono spazio le riunioni del consiglio cittadino, i magazzini del sale, il dazio della seta e l'ufficio dei pegni, mentre durante la signoria scaligera (1262-1387) il Palazzo divenne anche sede del Banco di Giustizia. \nNel corso della seconda met\u00e0 del XIV secolo vi si trasfer\u00ec il Collegio dei Notai, che concentr\u00f2 nel Palazzo della Ragione le funzioni pubbliche pi\u00f9 importanti.\nQuando il controllo della citt\u00e0 and\u00f2 in mano a Gian Galeazzo Visconti (1387), la perdita di prestigio e di autonomia di Verona coinvolse anche il maggior edificio pubblico cittadino e le sue principali funzioni vennero meno.\nLa conquista di Verona da parte della Repubblica di Venezia nel 1405 determin\u00f2 cambiamenti importanti nella citt\u00e0. Il Palazzo del Comune accolse progressivamente gli uffici giudiziari, le carceri, i collegi professionali, gli uffici sanitari, quelli della Camera Fiscale e altri ancora.\nNel 1493, quando il Consiglio Cittadino pass\u00f2 definitivamente nella Loggia in Piazza dei Signori, il Palazzo, in quanto sede del principale organo giudiziario, cambi\u00f2 il proprio nome in Palazzo della Ragione.\nIntorno alla fine del XVI secolo si colloc\u00f2 invece nel cortile dell'edificio il mercato dei grani, di cui i rettori veneti avevano il controllo.\nPalazzo della Ragione fu protagonista di alcuni episodi tragici come il grande incendio del 22 gennaio del 1541: sviluppatosi dalla sala del Collegio dei Giudici, si propag\u00f2 ovunque creando diversi danni. Subito dopo l'incendio iniziarono i restauri che si svilupparono per tutto il secolo.\nLa carestia e la successiva epidemia del 1576 determinarono un ulteriore cambio di funzioni del cortile di Palazzo della Ragione che acquis\u00ec la denominazione di \u201cMercato Vecchio\u201d per differenziarsi dal nuovo mercato dei grani in piazza Bra.\nIl mercato del Palazzo fu adibito a fondaco per la vendita delle farine per le famiglie povere, organizzato probabilmente in una serie di piccoli magazzini con un banco bottega su cui si vendeva a prezzo calmierato la farina.\nCon la fine della dominazione della Repubblica Veneta (1797) Palazzo della Ragione sub\u00ec nuovi cambiamenti e destinazioni d'uso. Dal Catasto Napoleonico redatto tra 1808 e 1811, risulta che il complesso era in parte di propriet\u00e0 statale e in parte propriet\u00e0 privata: il corpo orientale dell'edificio su via Dante, in cui si trovavano i magazzini del sale, dei tabacchi e dei dazi, rimaneva statale, mentre la facciata su piazza delle Erbe era in mano a privati che avevano destinato i loro spazi a botteghe -al piano terra- e ad abitazioni negli ammezzati e al primo piano. A quel tempo inoltre, il Palazzo non era pi\u00f9 sede dei Tribunali, ma continuava a ospitare le carceri demaniali.\nA partire dalla seconda met\u00e0 dell'Ottocento alcuni spazi del palazzo furono destinati all'Accademia di Belle Arti Giambettino Cignaroli che portarono nuovo prestigio culturale al palazzo. Il cortile interno divenne quindi una zona di passeggio e di incontri, come testimoniano anche le diverse fotografie e stampe dell'epoca.\nNel corso del XX secolo, fino alla fine degli anni ottanta, il Palazzo ritorn\u00f2 a essere luogo esclusivo dell'amministrazione giudiziaria accogliendo la Pretura negli spazi un tempo concessi all'Accademia Cignaroli.\nDopo quasi vent'anni anni di stasi e chiusura nei primi anni del 2000 \u00e8 stato approvato il progetto di restauro interamente finanziato dalla Fondazione Cariverona, e, dal 2007, al termine del complesso e articolato progetto di restauro diretto da Afra e Tobia Scarpa, Palazzo della Ragione \u00e8 diventato un nuovo centro espositivo, oggi sede della Galleria d'Arte Moderna Achille Forti.\nDescrizione.\nI lavori di costruzione di Palazzo della Ragione iniziarono nel 1193 e a distanza di tre anni dovevano gi\u00e0 essere a buon punto se nel 1196 in alcuni documenti si cita la presenza di un \"Palacium Communis Veronae\". \nIl palazzo si presentava come una struttura sobria, semplice e fortificata.\nIn origine doveva essere completato da quattro torri angolari; oltre alla Torre dei Lamberti, vi era quella della Cappella o Torrazzo, posta in angolo tra piazza delle Erbe e l'attuale via Cairoli, e la torre della Masseria, nell'angolo tra le odierne via Cairoli e via Dante. Per l'equilibrio architettonico generale probabilmente si doveva ergere un'altra torre d'angolo tra via Dante e piazza dei Signori di cui per\u00f2 non \u00e8 rimasta documentazione. \nI piani terra e gli ammezzati erano aperti verso l'interno del Palazzo; il piano nobile ospitava una grande sala, ampia e solenne, sede delle assemblee cittadine.\nNel 1218, il Palazzo del Comune fu colpito in alcune sue parti da un incendio che provoc\u00f2 danni notevoli. Poich\u00e9 gi\u00e0 a quel tempo l'edificio non bastava pi\u00f9 all'espletamento di tutte le funzioni legislative, amministrative e giudiziarie della citt\u00e0, venne costruita in adiacenza verso nord-ovest \"la Domus Nova Communis\", affacciata su Piazza dei Signori, per ospitare le residenze dei giudici e del podest\u00e0.\nDurante il governo della signoria scaligera (1277-1387) , l'edificio sub\u00ec modifiche sia degli spazi interni sia dell'architettura esterna. Nel primo piano nobile fu aperto un grande arco a conci di tufo che metteva in comunicazione diretta la grande sala dell'amministrazione della giustizia e la sala quadrata della torre della Cappella dedicata a San Zeno, che costituiva la parte pi\u00f9 nobile del Palazzo del Comune per funzione e decoro. L'eccessiva ampiezza dell'arco, 13 metri, sembra abbia fin dall'inizio sofferto di problemi di statica.\nProbabilmente per concessione di Mastino I della Scala venne aperta la \"rengaria o porta concionatorum\", ancora oggi percorribile, che conduceva al cortile interno in cui era collocato un podio a gradini per i rei colpevoli che da quel luogo dovevano ascoltare le sentenze. \nDurante la dominazione viscontea (1387 \u2013 1402) i principali interventi nella citt\u00e0 furono di carattere militare e probabilmente interessarono anche il palazzo del Comune che fu fortificato innalzando le torri e rinforzando le prigioni.\nAll'arrivo della Serenissima (1405) il complesso acquis\u00ec funzioni amministrative e commerciali che determinarono ulteriori modifiche degli spazi.\nTra il XV e XVI secolo Palazzo della Ragione fu arricchito della Scala della Ragione, fu allestita la Cappella dei Notai e costruita la cappella di Santa Maria della Neve ed infine la Torre dei Lamberti fu innalzata.\nNel 1523 fu rifatta la porta aperta verso Piazza delle Erbe, l'attuale volto del Mercato Vecchio, e sull'angolo tra via Dante e piazza dei Signori, al piano terra, vennero aperti i magazzini del sale. \nIl 22 gennaio del 1541 il Palazzo del Comune fu colpito nuovamente da un grande incendio, sviluppatosi dalla sala del Collegio dei Giudici e che si propag\u00f2 ovunque.\nSubito dopo iniziarono i restauri che videro coinvolto il tagliapietra Paolo Sanmicheli, cugino del pi\u00f9 famoso Michele, che sistem\u00f2 il leone marciano e realizz\u00f2 gli ampi finestroni del piano nobile della torre della Capella, su probabile disegno del cugino.\nNel 1723 il Palazzo bruci\u00f2 ancora una volta per colpa di un condannato a morte, rinchiuso nella torre della Masseria. Gli interventi di recupero iniziarono poco dopo, ma la torre della Masseria non fu pi\u00f9 ricostruita e al suo posto fu creata una copertura per la cappella dei Notai. \nFu risistemata anche la torre della Cappella che tuttavia perse definitivamente la sua originaria funzione poich\u00e9 venne ridotta a semplice atrio di passaggio verso la sala adiacente, dove allora si trovava il Banco di Giustizia. \nNel 1779 venne collocato l'orologio sul lato della Torre dei Lamberti verso la Piazza delle Erbe.\nAll'inizio del XIX secolo il palazzo fu di nuovo al centro dell'attenzione dell'amministrazione cittadina che desiderava dare un nuovo volto alla facciata del Palazzo aperta verso la Piazza delle Erbe e rendere sicuro l'edificio facendo degli interventi di stabilizzazione nelle sale dei piani nobili, sedi di alcuni uffici cittadini.\nL'incarico di ripensare la facciata rivolta a Piazza Erbe fu affidato all'ingegnere della Municipalit\u00e0 di Verona, l'architetto Giuseppe Barbieri (Verona 1778-1838), conosciuto principalmente per la realizzazione della Gran Guardia Nuova, odierno Municipio, e del completamento della Gran Guardia Vecchia, entrambe in piazza Br\u00e0.\nL'intera facciata del palazzo, prima suddivisa in tre fasce, acquist\u00f2 un'omogenea patina neoclassica: andarono allora perduti alcuni elementi architettonici dell'edificio romanico originale, come il cornicione a dentelli e la sequenza degli archetti in cotto, due piccole finestre ad arco, il balcone gotico e, soprattutto, la parte inferiore della torre della Cappella, che venne nascosta da un artificioso allungamento della facciata.\nAlla fine del XIX secolo Palazzo della Ragione fu nuovamente oggetto di interventi per il ripristino delle facciate interne aperte sul cortile Mercato Vecchio. La Giunta Comunale si rivolse a una delle maggiori personalit\u00e0 del settore a quel tempo, Camillo Boito (1836 \u2013 1914), che applic\u00f2 qui le sue teorie di recupero eliminando tutte le sovrastrutture e aggiunte dei quattro secoli precedenti considerandole delle deformazioni degli originali. L'intervento di Boito si risolse tra il 1894 e il 1897 e in quell'occasione fu eliminata anche la copertura della scala e della loggia. \nSu tutti i prospetti si ricre\u00f2 un cornicione ad arcatelle e si ripropose la bifora romanica; si dot\u00f2 il mezzanino di finestre centinate alte e strette, e fu rifatto totalmente il paramento murario a filari alterni di cotto e pietra tenera. Unici brani originali che rimangono della fase precedente all'intervento di Boito sono quello visibile su via della Costa all'angolo con Piazza delle Erbe e alcune aree tra le arcate dei portici del cortile. \nDurante il periodo fascista, tra il 1922 e il 1927, vi fu una nuova serie di interventi diretti dall'architetto Francesco Banterle, che fu incaricato di recuperare nuovi spazi per gli archivi della Pretura. \nBanterle durante i lavori present\u00f2 un progetto nuovo per la facciata sul lato di Piazza delle Erbe proponendo l'apertura di tre enormi arcate per connettere attraverso un porticato la piazza e il cortile del Mercato Vecchio. L'intervento era cos\u00ec ardito che venne respinto dall'allora Soprintendente ai Monumenti, contrario anche alla proposta di un'apertura di negozi su via Cairoli.\nNel 1942 l'architetto Pietro Gazzola diresse una nuova campagna di restauri che tocc\u00f2 soprattutto la torre della Cappella, che venne liberata dalla veste neoclassica datale da Barbieri attraverso la rimozione degli intonaci successivi e ristabilendo l'antico paramento.\nVerso la met\u00e0 del Novecento si trasfer\u00ec nel Palazzo la Pretura di Verona. \nDopo l'abbandono da parte del Tribunale negli anni ottanta l'edificio \u00e8 rimasto in disuso fino al 2004, anno di inizio del restauro di Afra e Tobia Scarpa. I lavori sono terminati nel 2007 restituendo alla citt\u00e0, come spazio espositivo, uno degli edifici pi\u00f9 identificativi della storia cittadina: grazie ai recentissimi adeguamenti predisposti dagli uffici tecnici del comune, oggi il piano nobile del Palazzo ospita la principale istituzione cittadina dedicata alle arti visive, la Galleria d'arte moderna \"Achille Forti\"."}
{"id": "1286888", "revid": "339392", "url": "https://it.wikipedia.org/wiki?curid=1286888", "title": "Pieve di Santa Maria a Pacina", "text": ""}
{"id": "1286904", "revid": "339392", "url": "https://it.wikipedia.org/wiki?curid=1286904", "title": "Milestone S.r.l", "text": ""}
{"id": "1286905", "revid": "177744", "url": "https://it.wikipedia.org/wiki?curid=1286905", "title": "Jerle Shannara", "text": "Jerle Shannara \u00e8 un personaggio immaginario e uno dei principali nel preludio di Shannara: \"Il primo re di Shannara\" dall'autore fantasy Terry Brooks. Migliore amico di Tay Trefenwyd e cugino del re degli Elfi Courtann Ballindarroch nel corso del libro diventer\u00e0 re a sua volta.\nStoria.\nCresciuto ad Arborlon con Tay Trefenwyd, in et\u00e0 adulta divenne capitano della Guardia Reale. Poich\u00e9 si ritenne che il suo talento fosse sprecato per un tale ruolo, venne nominato Consigliere del re per le questioni militari. Dotato di grande intelligenza, astuzia e forza fisica era un abilissimo guerriero. In seguito all'uccisione della famiglia reale da parte di una truppa di cacciatori gnomi agli ordini del Signore degli Inganni, part\u00ec insieme a Tay, Preia Starle, Vree Erreden e alcuni altri alla ricerca della \"Pietra Nera degli Elfi\", magico talismano risalente al tempo di Faerie. Dopo il recupero della Pietra che cost\u00f2 la vita a Tay, venne nominato Re per la morte dell'erede al trono Alyten Ballindarroch. Venne raggiunto dal druido Bremen che gli diede la Spada, in seguito chiamata La Spada di Shannara, e gli spieg\u00f2 la sua missione di eliminare il Signore degli Inganni. Durante la Battaglia della Valle di Rhenn affront\u00f2 il Druido ribelle, ma non riusc\u00ec ad ucciderlo perch\u00e9 non credette pienamente nel potere della spada, lasciandolo fuggire. In seguito spos\u00f2 Preia Starle ed ebbe tre figli. La sua missione di uccidere Brona pass\u00f2 al suo erede Shea Ohmsford, che diede origine alla discendenza degli Shannara-Ohmsford.\n\"Jerle Shannara\" \u00e8 anche il nome della nave volante utilizzata dai protagonisti della trilogia de \"Il viaggio della Jerle Shannara\", per attraversare lo Spartiacque Azzurro."}
{"id": "1286907", "revid": "228587", "url": "https://it.wikipedia.org/wiki?curid=1286907", "title": "Cattedrale di San Giovanni Evangelista", "text": ""}
{"id": "1286910", "revid": "63149", "url": "https://it.wikipedia.org/wiki?curid=1286910", "title": "Jerle shannara", "text": ""}
{"id": "1286915", "revid": "158286", "url": "https://it.wikipedia.org/wiki?curid=1286915", "title": "Villa di Arceno", "text": ""}
{"id": "1286918", "revid": "113186850", "url": "https://it.wikipedia.org/wiki?curid=1286918", "title": "Benvenuto Lobina", "text": "Biografia.\nFiglio di Nicol\u00f2 (piccolo commerciante originario di Orroli) e Vincenza Mulas, Lobina passa la propria infanzia nel piccolo centro agropastorale di Villanova Tulo. Qui frequenta le prime quattro classi della scuola elementare e nel 1925 sostiene da privatista la licenza elementare presso la scuola di un paese vicino. Nel 1932 \u00e8 assunto dalle Poste di Cagliari ed abbandona il paese in maniera praticamente definitiva.&lt;br&gt; \nConsegue, in privato, il diploma di licenza media e nei primi anni Trenta fa conoscenza con alcuni giovani intellettuali cagliaritani, con i quali nel 1933 fonda il Circolo Futurista di Cagliari. Nello stesso anno alcune sue poesie sono pubblicate dalla rivista Futurismo di Mino Somenzi.&lt;br&gt;\nNel 1935 \u00e8 militare di leva a Sassari, parte volontario per l'Africa dove non sparer\u00e0 un solo colpo. Trova un impiego civile presso le Poste di Addis Abeba, ma vi rimane pochi mesi.&lt;br&gt; \nTornato a Sassari \u00e8 dirigente dell'amministrazione delle Poste. Nel 1944 sposa Licia Baldrati, una collega; durante il suo viaggio di nozze a Villanova Tulo, Lobina si riappropria delle sue radici.&lt;br&gt;\nGli anni Cinquanta ne segnano la maturazione poetica e il quotidiano sassarese La Nuova Sardegna pubblica in terza pagina i suoi versi in sardo.\n\"Terra, disisperada terra\", la sua prima raccolta di poesie \u00e8 del 1975, contiene diciannove liriche in sardo.\nSpinto anche dall'incoraggiamento di altri scrittori, in particolare da Sergio Atzeni e da Giulio Angioni, a dedicarsi alla narrativa nel suo sardo campidanese, nel 1987 pubblica il romanzo \"Po cantu Biddanoa\". L'opera in sardo \u00e8 da lui tradotta in italiano a fronte pagina. \"Po cantu Biddanoa\" \u00e8 un romanzo storico ambientato a Villanova Tulo nell'arco di tempo che va dal 1918 al 1942, quindi a cavallo tra la Prima e la Seconda guerra mondiale. Il romanzo ha ottenuto un grande successo di critica, \u00e8 ritenuto uno dei punti pi\u00f9 alti raggiunti dalla narrativa in lingua sarda. Interessante anche il lavoro compiuto sulla lingua. Nel romanzo esistono tre livelli di narrazione cui corrispondono tre registri linguistici differenti. La lingua del narrante \u00e8 un sardo meridionale unificato, un campidanese comune. I personaggi parlano il sarcidanese di Villanovatulo. C'\u00e8 poi una terza variet\u00e0 di sardo meridionale, quello degli istruiti, che usano un campidanese un tantino pi\u00f9 \"civile\", mutuando spesso dall'italiano lessico e riferimenti.&lt;br&gt; \nLobina ha inoltre tradotto in sardo opere di poeti e prosatori ispano-americani.&lt;br&gt;\nMuore a Sassari il 29 dicembre del 1993, ucciso da una leucemia acuta.&lt;br&gt; \nIl primo capitolo del suo secondo romanzo (rimasto incompiuto) \"Bonas tardas, Magest\u00e0\", sar\u00e0 da lui convertito in un racconto prima del decesso e poi pubblicato postumo per la traduzione di Anna Serra nel 2000 nella raccolta \"Racconti\".&lt;br&gt;\nGiulio Angioni colloca Benvenuto Lobina, con Francesco Masala all'apice della poesia sarda, e non solo in sardo, del Novecento."}
{"id": "1286921", "revid": "203463", "url": "https://it.wikipedia.org/wiki?curid=1286921", "title": "Bivacco Rossi e Volante", "text": "Il bivacco Rossi e Volante \u00e8 un bivacco situato nel comune di Ayas (AO), in val d'Ayas, nelle Alpi Pennine, a 3.750\u00a0m s.l.m.\nStoria.\nIl vecchio bivacco, collocato nel 1961, \u00e8 stato sostituito nel 1995 e ricorda gli alpinisti Giorgio Rossi e Cesare Volante, periti in Nepal nel 1963 durante l'ascensione del Langtang Lirung. \u00c8 di propriet\u00e0 della sezione UGET del CAI di Torino.\nCaratteristiche e informazioni.\nSi trova in posizione panoramica; domina dall'alto il grande ghiacciaio di Verra e tutta la val d'Ayas. \u00c8 costruito su uno sperone roccioso ai piedi della Roccia Nera.\nAccessi.\nL'accesso al bivacco avviene dai rifugi collocati in val d'Ayas:\nLo si pu\u00f2 raggiungere anche dal Plateau Rosa utilizzando la funivia che sale da Cervinia.\nTraversate.\nIl bivacco \u00e8 normalmente il punto di partenza per la traversata integrale del monte Breithorn. Si sale prima sulla Roccia Nera e poi si toccano nell'ordine il Breithornzwillinge, il Breithorn Orientale, il Breithorn Centrale ed infine il Breithorn Occidentale. La traversata \u00e8 classificata AD."}
{"id": "1286929", "revid": "1543377", "url": "https://it.wikipedia.org/wiki?curid=1286929", "title": "Ermessenda de Cardona", "text": "Figlia del primo Visconte di Cardona Raimondo Folco I, resse la viscontea di Cardona, per il figlio minorenne, Bernardo Amato, dal 1086 al 1090, assieme allo zio, Folco II, futuro vescovo eletto di Urgell e vescovo di Barcellona.\nOrigine.\nErmesinda, secondo il documento n\u00b0 79 del \"Diplomatari de la vila de Cardona, anys 966-1276\" (non consultato), era figlio del Visconte di Cardona, Raimondo Folco I e della moglie, Ermesinda di Girona, di cui non si conoscono gli ascendenti.\n&lt;br&gt;Raimondo Folco I, secondo il testamento dello zio, Eribalo I, riportato dal documento n\u00b0 160 della \"Colecci\u00f3n diplom\u00e1tica de Sant Pere de Casserres. Volumen I\" (non consultato) era figlio del Visconte di Cardona, Folco I e, come ci conferma il documento n\u00b0 59 del \"Quan els vescontes de Barcelona eren\" di Guisla di Barcellona (\u2020 dopo il 1041), che, secondo il documento n\u00b0 35 del \"Quan els vescontes de Barcelona eren\" era figlia del visconte di Barcellona, Geriberto e della moglie, Ermengarda di Barcellona, figlia del conte di Barcellona, Gerona, Osona e Urgell, Borrell II. \nBiografia.\nDi Ermesinda si hanno poche notizie.\nIl titolo di Visconte di Cardona che suo padre ottenne dai Conti di Barcellona pass\u00f2 direttamente dal padre di Ermesinda al figlio di lei Bernardo Amato di Claramunt; infatti, nel 1083, suo padre, Raimondo Folco fece testamento, nel quale indicava come esecutori la moglie (la madre di Ermesinda), Ermesinda di Girona, ed il fratello (lo zio di Ermesinda), Folco (\"manumissores domna Hermisendis vicecomitissa coniux mea et Fulchoni archidiaconi fratris meo\") e indicava come eredi il genero (marito di Ermesinda), Deodato, la figlia, Ermesinda, ed il nipote, Bernardo Amato (\"Deusdedit et coniux eius Ermesendis filia mea et nepus meus Bernardus Amati\"), come da documento n\u00b0 66 del \"Diplomatari de la vila de Cardona, anys 966-1276\" (non consultato).\nRaimondo Folco I mor\u00ec nel 1086 vittima di un'incursione dei saraceni contro il castello di Mald\u00e0; nel documento n\u00b0 298 della \"Colecci\u00f3n diplom\u00e1tica de Sant Pere de Casserres. Volumen I\", datato 1087, (non consultato) Raimondo Folco I \u00e8 citato come gi\u00e0 defunto (\"defuncti vicecomitis...Reimundi Fulconis Cardonensis\"), e, in quello stesso anno il nipote, Bernardo Amato, viene citato col titolo di visconte, assieme alla moglie, Almodis di Barcelona (\"Bernardus vicecomes et Almodis vicecomitissa\"), affiancato dalla madre, Ermesinda e dal prozio, Folco (\"Fulcho archilevita et vicecomes sive Ermessindis vicecomitissa\"), come da documento n\u00b0 81 del \"Diplomatari de la vila de Cardona, anys 966-1276\" (non consultato); Bernardo Amato e Almodis di Barcelona erano entrambi ancora minorenni (probabilmente vi era un impegno di matrimonio).\nIn quello stesso anno (1087), col documento n\u00b0 79 del \"Diplomatari de la vila de Cardona, anys 966-1276\" (non consultato), venne confermata la successione a Raimondo Folco I tra lo zio, Folco, Ermesinda e il marito Deodato, figlio di Bernardo (\"Fulconem vicecomitem et vicecomitissam Ermessendis et Deusdedit Bernardi\").\nErmesinda mor\u00ec poco dopo, nel 1090 circa; comunque dopo il 1087 non la troviamo pi\u00f9 citata in alcun documento: gi\u00e0 nel documento n\u00b0 80 del \"Diplomatari de la vila de Cardona, anys 966-1276\" (non consultato), inerente ad una donazione, compare solo il marito, Deodato.\nDopo la morte di Ermesinda, il titolo fu retto fino al 1099 dallo zio di Ermesinda Folco, vescovo eletto di Urgell e vescovo di Barcellona (, come ci viene confermato dal documento n\u00b0 CCCXVIII della \"Appendix de la Marca Hispanica sive Limes Hispanicus\", datato 1098 (\"Fulco Dei gratia Barchinonensis episcopus et vicecomes Cardon\u00e6\")), anche dopo che il visconte titolare, il figlio di Ermesinda, Bernardo Amato, aveva raggiunto la maggior et\u00e0.\nMatrimonio e discendenza.\nErmesinda aveva sposato il signore di Tamarit e Visconte di Tarragona, Deodato di Claramunt, come ci viene confermato dal documento n\u00b0 109 del \"Diplomatari de la vila de Cardona, anys 966-1276\" (non consultato), figlio di Bernardo di Claramunt.\n&lt;br&gt;Deodato, nel 1087, fece una donazione, come ci viene riportato dal documento n\u00b0 80 del \"Diplomatari de la vila de Cardona, anys 966-1276\" (non consultato).\n&lt;br&gt;Ermesinda a Deodato di Claramunt diede tre figli:"}
{"id": "1286933", "revid": "278773", "url": "https://it.wikipedia.org/wiki?curid=1286933", "title": "Passo di Centocroci", "text": "Il passo di Centocroci (\"Sentu Cruxe\" in ligure), \u00e8 un valico posto alla quota di 1055 metri sul livello del mare che separa la Val di Vara dall'Emilia, aprendosi sul crinale alcuni chilometri a nordovest del monte Gottero, nell'Appennino ligure.\nIl passo \u00e8 attraversato dalla statale 523 che congiunge il comune di Varese Ligure, in provincia della Spezia, con quello di Albareto in provincia di Parma, cui appartengono i territori sul lato padano del passo.\nOrigine del nome.\nIl nome del \"Passo di Cento Croci\" \u00e8 da ricercarsi tra varie storie popolari, leggende e credenze.\nFra le antiche storie, la pi\u00f9 conosciuta \u00e8 quella che ricorda una banda di briganti che operava lungo il crinale appenninico e che avrebbe ucciso, durante le sue feroci scorrerie, pi\u00f9 di cento viandanti: da qui le corrispondenti cento croci messe come monito e rimaste nel nome del valico.\nAl Passo di Cento Croci, sorge un imponente e importante monumento dedicato ai partigiani caduti nel corso della seconda guerra mondiale appartenuti alla brigata Cento Croci, formazione partigiana che sul finire del gennaio 1945 si scinde in due distinte formazioni, la brigata garibaldina Cento Croci operante nelle spezzino, e il raggruppamento brigate della Vecchia Cento Croci operante nel parmense. \n&lt;br&gt;Il monumento \u00e8 stato costruito e autofinanziato dai reduci e simpatizzanti. \nIl 25 aprile di ogni anno al Cento Croci, alle ore 11:00, viene celebrata una messa in memoria di tutti i partigiani caduti."}
{"id": "1286936", "revid": "767487", "url": "https://it.wikipedia.org/wiki?curid=1286936", "title": "Unione Calcio Sampdoria 1996-1997", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1996-1997.\nStagione.\nNella stagione 1996-1997 la Sampdoria disput\u00f2 il quarantaquattresimo campionato di Serie A della sua storia; giunse sesta al termine, ottenendo la qualificazione alla Coppa UEFA.\nMaglie e sponsor.\nIl fornitore ufficiale di materiale tecnico per la stagione 1996-1997 fu Asics.\nOrganigramma societario.\nArea direttiva\nArea sanitaria\nArea tecnica"}
{"id": "1286938", "revid": "124916508", "url": "https://it.wikipedia.org/wiki?curid=1286938", "title": "Woodstock '94", "text": "Woodstock '94 \u00e8 un festival musicale tenutosi nel 1994 in occasione del venticinquesimo anniversario dell'originale festival di Woodstock, svoltosi nell'agosto 1969 nella cittadina di Bethel (New York).\nIl motto usato per promuovere il festival era \"2 More Days of Peace and Music\" (\"Altri 2 giorni di pace e musica\").\nIl festival era originariamente previsto per i giorni 13 e 14 agosto, ma in seguito fu aggiunto anche un terzo giorno (il 12 agosto).\nIl luogo in cui si svolse l'evento era un largo campo situato a Saugerties, una cittadina a circa 200 chilometri da New York e a una decina da Woodstock. In quella localit\u00e0 aveva casa il produttore Albert Grossman e negli anni sessanta vi abit\u00f2 il cantante Bob Dylan che l\u00ec ebbe nel 1966 l'incidente motociclistico che lo avrebbe tenuto lontano dalle scene per oltre due anni.\n\"Mudstock\".\nIl concerto fu soprannominato \"Mudstock\", a causa di un improvviso acquazzone che colp\u00ec la zona dove si teneva il concerto (\"Mud\" pu\u00f2 essere tradotto come \"fango\", \"melma\"). Durante il concerto dei Green Day inizi\u00f2 una vera e propria battaglia di fango tra la \"band\" e gli spettatori, in cui fu coinvolto Wavy Gravy. Fu particolarmente preso di mira Mike Dirnt, bassista della band. Alla fine del loro concerto i Green Day dovettero andare via in elicottero.\nI Primus, noto gruppo alternative rock, suonarono la canzone \"My Name Is Mud\" e il cantante e bassista Les Claypool dichiar\u00f2 che quello era il titolo della canzone, e non avrebbe gradito essere ricoperto di fango. Anche i Nine Inch Nails suonarono coperti di fango, in seguito ad un'altra battaglia.\nLa successiva edizione si intitola Woodstock 1999, che si \u00e8 svolta come dice il nome, nel 1999."}
{"id": "1286941", "revid": "729019", "url": "https://it.wikipedia.org/wiki?curid=1286941", "title": "Affondamento del Laconia", "text": "Con il termine \"affondamento del \"Laconia\"\" si indica l'attacco portato al mercantile armato britannico la notte del 12 settembre 1942 al largo delle coste dell'Africa occidentale, nei pressi dell'isola di Ascensione, da parte del U-Boot tedesco \"U-156\" comandato dal capitano di corvetta Werner Hartenstein, durante la seconda guerra mondiale. L'episodio venne battezzato \"la tragedia del Laconia\" dalle forze dell'Asse, mentre tra gli alleati era noto come \"incidente del Laconia\".\nL'affondamento.\nIl \"Laconia\" era un transatlantico, varato nel 1921, appartenente alla flotta della Cunard Line, di 19.695 tonnellate, convertito dagli inglesi in mercantile armato per il trasporto delle truppe.\nNel luglio del 1942 soldati italiani fatti prigionieri dagli inglesi, vennero inoltrati a Port Tewfik a bordo di zattere ed imbarcati sull'unica nave disponibile in quel momento, il transatlantico \"Laconia\", che fu adibito al trasporto in Inghilterra dei soldati, degli ufficiali e del personale militare, insieme alle loro famiglie. Sulla nave erano imbarcati 463 ufficiali e uomini di equipaggio, 286 militari inglesi in qualit\u00e0 di passeggeri, 1.800 prigionieri di guerra italiani, 103 guardie polacche e 80 tra donne e bambini.\nDopo aver letteralmente stipato i circa 1.800 prigionieri nelle stive che potevano contenerne solo la met\u00e0, la nave fece tappa in diversi porti quali Aden, Mombasa, Durban e Citt\u00e0 del Capo, dove sembra sia stata cambiata la destinazione, ossia dalla Gran Bretagna alle coste degli Stati Uniti, spiegando di conseguenza il motivo dell'azzardato allontanamento dalle coste africane per spingersi in pieno Oceano Atlantico.\nLa notte del 12 settembre, il transatlantico, navigando a luci spente e zigzagando come di routine per evitare gli attacchi dei sommergibili nemici che pattugliavano tutti i settori dell'Atlantico, si trovava nei pressi dell'isola di Ascensione quando venne silurato dall\"U-156\", affondando in circa due ore.\nLe operazioni di salvataggio.\nUna volta emerso, l'U-Boot tedesco si avvicin\u00f2 ai naufraghi per fare prigionieri gli ufficiali pi\u00f9 alti in grado, ma l'equipaggio si accorse che tra i naufraghi vi erano numerosi soldati italiani; immediatamente la notizia venne trasmessa al Befehlshaber der U-Boote (BdU) e l'ammiraglio Karl D\u00f6nitz diede ordine di salvare i naufraghi, allertando contemporaneamente alcune unit\u00e0 che incrociavano nelle medesime acque, tra le quali l'U-506, comandato dal capitano di vascello Erich W\u00fcrdemann, e l'U-507, comandato dal capitano di corvetta Harro Schacht, affinch\u00e9 facessero rotta verso il luogo dell'affondamento; egli inoltre trasmise la richiesta di aiuto a BETASOM, la base sottomarina della Regia Marina di stanza a Bordeaux, ed il contrammiraglio Romolo Polacchini acconsent\u00ec, inviando uno dei sommergibili italiani, il \"Comandante Cappellini\", agli ordini del tenente di vascello Marco Revedin, per coadiuvare i tedeschi nelle operazioni di salvataggio.\nDai primi racconti dei naufraghi italiani emerse subito una realt\u00e0 inquietante: il giornale di bordo del comandante Hartenstein riportava: \u00ab\"00 h 7722 \u2013 SO. 3. 4. Visibilit\u00e0 media, mare calmo, cielo molto nuvoloso; secondo le informazioni degli italiani, gli inglesi, dopo esser stati silurati, hanno chiuso le stive dove si trovavano i prigionieri ed hanno respinto con armi coloro che tentavano di raggiungere le lance di salvataggio\"\u2026\u00bb, con il passare delle ore, la tragicit\u00e0 degli eventi pu\u00f2 essere percepita dalle azioni che il comandante Hartenstein intraprese: dapprima egli invi\u00f2 un messaggio al BdU chiedendo la \"neutralizzazione diplomatica\" del luogo dell'affondamento; in seguito lanci\u00f2 un'invocazione d'aiuto in lingua inglese sulle frequenze radio utilizzate dalla Royal Navy; gli inglesi ignorarono per\u00f2 questo messaggio temendo un'imboscata.\nIl 15 settembre arrivarono sul luogo nel naufragio i due U-Boot precedentemente allertati, seguiti il giorno successivo dal \"Comandante Cappellini\", e le operazioni di raccolta proseguirono: l'U-506 raccolse 132 naufraghi italiani, l'U-507 153 superstiti inglesi, italiani e polacchi, ed il sommergibile italiano raccolse un numero imprecisato di naufraghi italiani ed inglesi. Il giorno 16 comparve sulle unit\u00e0 impegnate nei soccorsi un bombardiere statunitense \"Liberator\": una bandiera di 4 metri per 4 con la croce rossa fu stesa sul ponte e fu inviato un messaggio in codice Morse all'aereo Alleato, che lo informava della presenza a bordo di naufraghi inglesi ma non vi fu risposta ed un ufficiale della Royal Air Force chiese al comandante Hartenstein di inviare lui un messaggio, a dimostrazione della veridicit\u00e0 dell'informazione, ma anche in questo caso non vi fu risposta ed il bombardiere si allontan\u00f2, ma il comandante tedesco ordin\u00f2 prudentemente ad uno dei marinai di recarsi a poppa, pronto a recidere le funi di rimorchio delle zattere, nel caso in cui il sommergibile avesse dovuto immergersi.\nAlle ore 12.32 l'aereo Alleato fu di nuovo sopra all'U-156 e sganci\u00f2 una prima bomba che cadde a circa 200 metri dal bersaglio ed immediatamente la fune di rimorchio fu tagliata e venne ordinato ai naufraghi in quel momento in coperta di gettarsi in mare, mentre altre quattro bombe vennero lanciate sul sommergibile, di cui una produsse lievi danni prima che l'U-Boot riuscisse ad immergersi; dopo l'accaduto anche all'U-506 ed all'U-507 venne trasmesso l'ordine di tenersi pronti ad abbandonare i naufraghi in caso di attacco aereo, ma le due unit\u00e0 tedesche, il 17 settembre, incrociarono due navi francesi, l\"Annamite\" ed il \"Gloire\", che poterono raccogliere i superstiti, mentre, il 18 settembre, il \"Comandante Cappellini\" raggiunse il cargo francese \"Dumont d'Urville\", trasbordando tutti i naufraghi ad eccezione di due ufficiali inglesi tenuti prigionieri; al termine delle operazioni di salvataggio, si contarono tra i 1.600 ed i 1.700 morti.\nEpilogo.\nA seguito di questa vicenda l'ammiraglio D\u00f6nitz eman\u00f2 il \"Triton null\", un ordine che ribadiva ed irrigidiva il precedente ordine permanente n. 154, in base al quale gli U-Boot non dovevano prestare soccorso ai naufraghi delle navi affondate, nonostante tale comportamento costituisse una violazione dell'art. 22 sugli Accordi Navali di Londra del 1935 e 1936.\nAncor oggi l'episodio rimane oggetto di disputa tra nazioni: gli Alleati lo definirono \"incidente del Laconia\", mentre le forze dell'Asse la \"tragedia del Laconia\"."}
{"id": "1286942", "revid": "110157", "url": "https://it.wikipedia.org/wiki?curid=1286942", "title": "GeoTIFF", "text": "GeoTIFF \u00e8 un tipo di metadati, distribuito nel pubblico dominio, che permette di incorporare riferimenti geografici all'interno di un'immagine TIFF. Potenzialmente, pu\u00f2 includere proiezioni, ellissoidi, datum, coordinate, e tutto ci\u00f2 che \u00e8 necessario per stabilire l'esatto riferimento spaziale per il file. Il formato GeoTIFF \u00e8 completamente compatibile con le specifiche TIFF 6.0, per cui i software non in grado di interpretare i metadati li ignoreranno, rimanendo per\u00f2 in grado di visualizzare l'immagine.\nStoria.\nIl formato GeoTIFF venne creato da Niles Ritter al Jet Propulsion Laboratory della NASA, a Pasadena."}
{"id": "1286947", "revid": "547992", "url": "https://it.wikipedia.org/wiki?curid=1286947", "title": "Franco Diogene", "text": "Biografia.\nNato a Catania da padre siciliano e da madre ligure, crebbe a Genova, dove s'era trasferito con la famiglia all'et\u00e0 di 5 anni. Laureato in psicologia, per il cinema ha interpretato ruoli di caratterista, dalla presenza corpulenta e con una voce inconfondibile, in numerosi film, soprattutto nei filoni della commedia erotica e del poliziottesco, in cui interpret\u00f2 spesso e volentieri il ruolo del bonario grassone. \u00c8 stato anche attivo nel teatro: esord\u00ec nel 1972 allo Stabile di Genova. Sposato con Mariella, ha avuto una figlia di nome Giusy.\nTra le principali pellicole in cui ha lavorato: \"Sabato, domenica e venerd\u00ec\", \"La casa stregata\", \"Attila flagello di Dio\", \"Il ragazzo di campagna\", \"7 chili in 7 giorni\", \"La classe non \u00e8 acqua\" e \"Innamorato pazzo\".\nDi particolare rilievo il suo ruolo nel film \"Fuga di mezzanotte\" di Alan Parker, in cui interpreta un losco avvocato e recita in turco.\nNegli ultimi anni di carriera, in cui aveva diradato le sue apparizioni al cinema anche a causa di problemi di salute, ha preso parte ad alcune fiction televisive. Nelle sue ultime interpretazioni risulta visibilmente dimagrito. \u00c8 morto, all'et\u00e0 di 57 anni, per arresto cardio-circolatorio, all'Ospedale San Martino di Genova, dopo un ricovero ospedaliero durato due settimane. Diogene \u00e8 sepolto presso il Cimitero di Staglieno, a Genova."}
{"id": "1286950", "revid": "767487", "url": "https://it.wikipedia.org/wiki?curid=1286950", "title": "Athl\u012btikos Podosfairikos Omilos Pegeias Kinyras", "text": "L'Athl\u012btikos Podosfairikos Omilos Pegeias Kinyras (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u03a0\u03ad\u03b3\u03b5\u03b9\u03b1\u03c2 \u039a\u03b9\u03bd\u03cd\u03c1\u03b1\u03c2) \u00e8 stata una societ\u00e0 calcistica cipriota di Peyia.\nStoria.\nIl club fu fondato nel 2003 dalla fusione di due squadre, l\"'APOP Peyias\" e il \"Kinyras Empas\".\nLa storia del club comincia nella stagione 2003-2004 nella terza divisione. Termin\u00f2 la stagione al 1\u00ba posto, venendo cos\u00ec promosso in seconda divisione. La stagione seguente la squadra si classific\u00f2 al 1\u00ba posto nella seconda divisione venendo promosso nella Divisione A. La sua prima stagione in Divisione A fin\u00ec con un 12\u00ba posto che fa retrocedere la squadra in Divisione B. Dopo un altro anno in Divisione B vince ancora una volta il campionato, tornando in Divisione A.\nNella stagione 2005-2006, quando il club era in Divisione A, lo stadio non soddisfaceva i criteri della Divisione A, per questo l'APOP dovette usare il Pafiako Stadium. Ora c'\u00e8 in progetto di espandere lo stadio municipale di Peyia, per permettere alla squadra di giocare nella propria citt\u00e0.\nColori e simboli.\nL'acronimo \"APOP\" corrisponde a \"Athl\u012btikos Podosfairikos Omilos Pegeias\" (cio\u00e8 \"Societ\u00e0 Calcistica e Atletica di Peyia\"), mentre il nome \"Kinyras\" s'ispira al re Cinyras, fondatore di Pafo.\nI colori sociali del club sono il giallo ed il blu; gli incontri casalinghi si tengono nello Stadio Municipale Peyia."}
{"id": "1286954", "revid": "461603", "url": "https://it.wikipedia.org/wiki?curid=1286954", "title": "APOP Kinyras", "text": ""}
{"id": "1286955", "revid": "461603", "url": "https://it.wikipedia.org/wiki?curid=1286955", "title": "APOP Kinyras Peyias FC", "text": ""}
{"id": "1286956", "revid": "124123", "url": "https://it.wikipedia.org/wiki?curid=1286956", "title": "Valerio Bertini", "text": "Biografia.\nFiglio di Bruna Manetti e di Alberto, ferroviere e convinto socialista, all'et\u00e0 di tre anni condivise con la sorella Valeria e i genitori l'esilio a Lione, in Francia. Qui studi\u00f2 e lavor\u00f2 fino a 18 anni.\nTornato in Italia, nel 1940 fu richiamato e inviato come soldato semplice nei Balcani; rimpatriato, nel 1943 partecip\u00f2 alla guerra di liberazione.\nDal 1948 lavor\u00f2 come disegnatore tecnico alle Officine Galileo di Firenze. Nel 1958 inizi\u00f2 l'attivit\u00e0 di libraio come direttore della Libreria Feltrinelli di Pisa.\nLa sua grande passione \u00e8 stata la scrittura. Ha pubblicato tre romanzi, \"Il bardotto\", col quale vinse il premio Pozzale, \"L'elogio del meccanico\" e \"Un anno breve\", pubblicati con Feltrinelli. L'incontro con Feltrinelli segn\u00f2 una svolta nella sua vita: fu Bertini a concepire e aprire le librerie Feltrinelli in Italia. Diresse la libreria di Pisa e poi quella di Firenze in via Cavour, che divenne punto di raccordo della vita intellettuale. Bertini era una figura positiva, il suo amore per la vita contagioso, la vis polemica stimolo al confronto delle idee, mai desiderio di sopraffazione."}
{"id": "1286957", "revid": "1272592", "url": "https://it.wikipedia.org/wiki?curid=1286957", "title": "Palazzo del Comune", "text": ""}
{"id": "1286961", "revid": "168713", "url": "https://it.wikipedia.org/wiki?curid=1286961", "title": "Panom Yeerum", "text": ""}
{"id": "1286962", "revid": "81195", "url": "https://it.wikipedia.org/wiki?curid=1286962", "title": "Desametazone", "text": ""}
{"id": "1286966", "revid": "2184720", "url": "https://it.wikipedia.org/wiki?curid=1286966", "title": "Discografia di Vasco Rossi", "text": "La discografia di Vasco Rossi, cantautore rock italiano, parte nel 1978 e comprende 34 album ufficiali, tra cui 18 album registrati in studio, 11 dal vivo, e 5 raccolte. Inoltre Vasco ha pubblicato diversi singoli senza mai inserirli in album ufficiali e vari DVD contenenti videoclip delle proprie canzoni o registrazioni dei concerti.\nCompilation.\nEsistono numerose raccolte, edite soprattutto dal gruppo Carosello che, a differenza delle precedenti etichette che alienarono completamente i cataloghi anche alla stessa Carosello, ha ceduto l'utilizzo del catalogo mantenendo per\u00f2 i codiritti di stampa dei primi album del cantante, e dal gruppo SONY BMG (per i brani dal 1982 al 1989). Queste raccolte, pur perfettamente lecite, a differenza di altre raccolte supportate e promosse dall'artista non costituiscono n\u00e9 live n\u00e9 inediti, ma semplici compilation create spesso per sfruttare l'effetto traino di vendite dei nuovi album del cantante.\nNel 1994 la Fonit Cetra diede alle stampe \"Voglio proprio esagerare vol.2\" (il primo volume, doppio CD, era uscito l'anno prima per l'etichetta FMA), contenente le versioni remix di \"Splendida giornata\" e \"Non mi va\", pubblicate per la prima volta su CD. A causa di una campagna pubblicitaria poco chiara che indicava i due brani come \"inediti\", il cantante fece ritirare il disco dai negozi.\nLa raccolta \"Le canzoni d'amore di Vasco Rossi\" ha una storia molto particolare: infatti usc\u00ec nel 1985, in concomitanza col nuovo album di Vasco Rossi (\"Cosa succede in citt\u00e0\"). Vasco inizi\u00f2 a temere che i fans non capissero quale fosse il nuovo album e, cos\u00ec, sconsigli\u00f2 pubblicamente l'acquisto di \"Le canzoni d'amore di Vasco Rossi\"."}
{"id": "1286970", "revid": "599013", "url": "https://it.wikipedia.org/wiki?curid=1286970", "title": "Campionato del mondo di calcio da tavolo 1998 - Categoria individuale Under-16", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della Categoria Under16.\nPer la classifica finale vedi Classifica.\nPer le qualificazioni delle altre categorie:"}
{"id": "1286972", "revid": "25152", "url": "https://it.wikipedia.org/wiki?curid=1286972", "title": "Museo Luigi Marzoli", "text": ""}
{"id": "1286973", "revid": "466539", "url": "https://it.wikipedia.org/wiki?curid=1286973", "title": "K\u00e4bi Laretei", "text": "Biografia.\nLa sua famiglia, quando l'Unione Sovietica invase l'Estonia, si trasfer\u00ec in Svezia, per cui ha vissuto praticamente sempre in questo Paese. Ha avuto una lunga e brillante carriera e negli anni sessanta ha suonato in affollate sale da concerto nel Regno Unito, in Svezia, nella Germania Ovest e negli Stati Uniti.\n\u00c8 anche nota per il suo matrimonio e collaborazione professionale col regista Ingmar Bergman. Lo conobbe verso la fine degli anni cinquanta, si sposarono nel 1959 e divorziarono nel 1969, bench\u00e9 la loro unione fosse praticamente finita gi\u00e0 nel 1966.\nHanno avuto un figlio, Daniel, che professionalmente ha seguito la strada del padre. La Laretei ha continuato a tenere concerti e a collaborare per le musiche dei film di Bergman. \u00c8 anche apparsa mentre suona il piano nel film \"Fanny e Alexander\" e in altri film. Si \u00e8 anche occupata di televisione; ha condotto numerosi programmi di letteratura e musica alla TV svedese. Ha pubblicato numerosi libri su vita e musica; il primo \u00e8 stato \"En bit jord\" (1976; \"Un pugno di terra\"), l'ultimo \u00e8 intitolato \"S\u00e5som i en \u00f6vers\u00e4ttning\" (2004; \"Come nella traduzione\")."}
{"id": "1286974", "revid": "1602064", "url": "https://it.wikipedia.org/wiki?curid=1286974", "title": "Lina Borgo Guenna", "text": "Carmelina (Lina) Guenna nacque a Novi Ligure il 1\u00ba giugno 1869. I genitori, Giuseppe Guenna e Luigia Traverso, erano entrambi di famiglia benestante. Lina nacque e trascorse la sua infanzia a Novi Ligure, cittadina ospitale e vivace sia dal punto di vista culturale che economico e politico, caratterizzata da una quantit\u00e0 di iniziative.\nL'infanzia di Lina trascorse serena e senza problemi, la sua famiglia era molto numerosa, in totale i figli di Giuseppe Guenna e Luigia Traverso sarebbero stati nove, di cui cinque morti giovanissimi. Spesso in casa Guenna si tenevano ricevimenti con illustri invitati, tra i quali giovani musicisti allievi di Giuseppe, scrittori, storici ed educatori. Questi incontri lasciarono un forte segno sulla personalit\u00e0 e sulla formazione di Lina, e la passione per la musica, l'accompagner\u00e0 sempre e verr\u00e0 utilizzata ampiamente dall'educatrice in campo pedagogico didattico. Lina utilizzer\u00e0 anche il teatro come strumento didattico ed educativo e la vedr\u00e0 autrice di testi teatrali pensati e scritti per i suoi alunni. Sulla sua formazione professionale molta influenza avr\u00e0 il pensiero e il metodo di Gian Francesco Capurro, ideatore, di un sistema innovativo per insegnare a leggere ed a scrivere, che associava suono e forma di ogni lettera ad un oggetto di uso comune, che graficamente le assomigliasse. \nNel 1872, per opera del maestro Angelo Bovone, furono anche istituiti a Novi e a Tortona corsi teorici-pratici, per insegnarlo ai maestri di entrambi i sessi, con attestato finale rilasciato dall'inventore del metodo, che ne ha il brevetto.\nLina vive dunque in un ambiente culturale e familiare molto ricco e fertile che influenz\u00f2 la sua curiosit\u00e0 intellettuale, che le permetteranno di muoversi con disinvoltura in vari campi della pedagogia, ma non solo, anche della politica, della scrittura, del teatro. In questi anni Lina inizia ad acquisire quelle competenze pedagogiche e a maturare quegli ideali socialisti che l'accompagneranno per tutta la vita. Le sue mansioni sono molto umili. Intraprese gli studi che la portarono a conseguire la patente per l'insegnamento. Nel 1861 una legge, stabiliva, che ci si poteva presentare all'esame della patente di insegnamento senza obbligatoriet\u00e0 di frequenza di corsi istituiti dal ministero. L'esame non era particolarmente difficile. La figura della maestra era da poco nata in Italia, venne istituzionalizzata dal Conte Gabrio Casati, ministro dell'Istruzione del nuovo Regno, che prevedeva esplicitamente un \u201csoggetto donna\u201d, per quanto riguardava il corso elementare e la Scuola Normale. La legge stabiliva che le donne potessero iscriversi alla Scuola Normale ed essere assunte in servizio ad una et\u00e0 inferiore a quella dei maschi, e che in qualunque situazione, a parit\u00e0 di diploma, di luogo e di classe di insegnamento, alle donne andava corrisposto uno stipendio pari ai due terzi di quello maschile. I Comuni, afflitti da una penuria di risorse, e poco disponibili ad investire sull'istruzione, attuavano un notevole risparmio assumendo nel ruolo di insegnanti giovani donne.\nLa scelta di Lina di studiare privatamente, da autodidatta, per ottenere la patente, le permetteva, di affrontare e approfondire questioni e temi pedagogici e didattici, che presto l'avrebbero fatta assumere funzioni pi\u00f9 gratificanti e quasi dirigenziali nelle strutture educative. Stimol\u00f2 inoltre il suo interesse per la musica, il teatro e le conversazioni dotte che formarono la sua personalit\u00e0 e dai quali trasse motivazione per la sua attivit\u00e0 di scrittrice, giornalista, conferenziera. I mesi tra il 1882 e 1893, furono quelli fondamentali per la sua formazione. Tredicenne, precocemente orfana, per aiutare la famiglia in profonda crisi economica, inizi\u00f2 a lavorare in un asilo; dieci anni dopo \u00e8 la vicedirettrice dell'appena nato istituto Asilo Garibaldi. In questo periodo avviene anche il suo avvicinamento alle idee del mondo socialista. La situazione economica vissuta la rende poco accetta nell'ambiente piccolo borghese di Novi. Lina si identifica quindi sempre di pi\u00f9 nelle idee di quelle famiglie operaie che avevano dato vita a quell'asilo in cui lavorava. Inizia a frequentare intellettuali e gli ambienti massoni e anarchici. La condivisione delle idee massoniche sicuramente ha influenzato l'Idea di scuola di Lina ispirata ad un credo laico.\nDopo la morte del padre Giuseppe, musicista, termin\u00f2 col massimo dei voti gli studi alla scuola superiore magistrale di Alessandria. A 21 anni, nel 1890, fu tra i fondatori dell'Asilo Comunale di Novi, oggi Asilo Giuseppe Garibaldi. Divenuta anche giornalista, nel 1896 fu caporedattrice del periodico socialista alessandrino \u201cIl Fuoco\u201d, diretto da Enrico Borgo, che spos\u00f2 tre anni dopo e dal quale ebbe sei figli. \nNel 1897 fu nominata direttrice del Convitto Normale di Alessandria e due anni dopo membro permanente della Commissione Provinciale di Alessandria per l'Educazione Elementare. Nel 1906, a 37 anni, divenne direttrice onoraria dell'asilo Giuseppe Garibaldi da lei fondato sedici anni prima. Dopo la morte del marito Enrico, il 14 novembre 1910, nel 1911 si trasfer\u00ec ad Asti dove accett\u00f2 l'offerta degli operai della vetreria e della Way Assauto di dirigere e potenziare un modesto asilo d'infanzia dedicato al socialista spagnolo Francesco Ferrer, oggi Scuola Materna Statale Lina Borgo. \nNel 1912 diede vita al primo orfanotrofio laico, potendo contare su contributi conferiti saltuariamente da facoltosi personaggi della citt\u00e0. Impegnata in politica e fervente socialista, Lina Guenna Borgo segu\u00ec un metodo pedagogico che, rivolto a bambini in et\u00e0 prescolare, presentava aspetti di responsabilizzazione sociale e seguiva concetti ispirati al culto della libert\u00e0 cosciente, della tolleranza e del ripudio della violenza. Si nota, nel periodo, lo spettacolo teatrale allestito ad Asti nel 1913 ed intitolato \u201cRamo d'Ulivo\u201d, interpretato dagli stessi bambini dell'asilo, inneggiante all'Unione europea. \nI locali dell'Asilo in cui lavorava Lina erano malsani ed in pessime condizioni; il giornale locale La Societ\u00e0 ne denunci\u00f2 lo stato di degrado. \nNel 1882 era stato fondato un comitato cittadino che ricercava fondi per le opere caritatevoli attraverso iniziative varie: spettacoli teatrali, veglioni, lotterie, raccolte fondi. Queste permisero l'aumento di stipendio di quelle insegnanti che erano dedite a opere pie efficaci dal punto di vista pedagogico ed educativo. Nel 1890 si individu\u00f2 la zona di nuova ubicazione dell'asilo in propriet\u00e0 comunale. Nel 1893, festa dello Statuto, ebbe la solenne inaugurazione dell'Asilo Garibaldi. A rispondere a tutte le autorit\u00e0, sar\u00e0 proprio Lina Guerra, ventiquattrenne, che in qualit\u00e0 di vicedirettrice pronunci\u00f2 un discorso che fu molto apprezzato.\nLina si fidanz\u00f2 con Enrico Borgo, e si sposarono nel 1896.\nEnrico Svolgeva attivit\u00e0 di capo contabile presso l'ospedale civile e si dedic\u00f2 anche al giornalismo. L'incontro con Lina, donna determinata e sicura di s\u00e9, rappresento per Enrico un momento di grande cambiamento. Lei \u00e8 una donna forte mentre Enrico \u00e8 pi\u00f9 sensibile forse anche pi\u00f9 semplice e ingenuo, hanno 5 anni di differenza.\nLina collabora con il marito nell'attivit\u00e0 giornalistica usando lo pseudonimo di Fiamma. I suoi articoli si occupano dell'emancipazione femminile, insistendo sull'importanza di un'istruzione per le donne. La donna dovrebbe avere sempre un'istruzione simile all'uomo. \nLina Guenna, ebbe occasione di fare un incontro importante per la sua formazione pedagogica con Carlo Zanzi, a cui erano stati affidati dei corsi dell'Universit\u00e0. Lina all'Universit\u00e0 Popolare tenne lezioni e conferenze.\nL'amministrazione comunale di Alessandria aveva introdotto fin dal 1900 nell'orfanotrofio, testi di preghiere laiche, e nel 1905 ci fu l'attuazione della laicizzazione delle Opere Pie, di cui Enrico Borgo era capo contabile.\nLa direttrice del servizio fu Lina Borgo Guenna, che svolse questo incarico con grande impegno e seriet\u00e0 e dimostr\u00f2 ottime doti organizzative.\nNel 1910 il marito Enrico muore a causa di una polmonite. La sua morte port\u00f2 un declino economico della famiglia, quindi Lina decise di accettare la direzione di un asilo nido d'infanzia voluto dai vetrai d'Asti. \nNel 1911 si trasferisce ad Asti ed inizia qui una nuova fase della vita, caratterizzata dalla sua opera di educatrice.\nUna nuova esperienza di vita.\nDopo la morte del marito Lina, dovette affrontare problemi familiari causati dalla mancanza di denaro. Per mantenere la famiglia cerc\u00f2 un lavoro pi\u00f9 redditizio e fu proprio la sua esperienza nel campo educativo e l'aiuto di alcuni amici socialisti che le permisero di avere l'incarico di direttrice dell'Asilo laico, appena aperto, dai maestri vetrai ad Asti. L'Asilo fu intitolato a Francisco Ferrer, pedagogista anarchico ucciso in Spagna nel 1909, divenuto simbolo di una nuova educazione libera e anticlericale. La possibilit\u00e0 di creare, ex novo, una struttura educativa fu decisiva per Lina, nonostante le difficolt\u00e0 economiche e di trasferimento della sua numerosa famiglia ad Asti. Nei primi mesi del 1911, dopo la nascita della sua ultimogenita Enrica, Lina con i sei figli e la suocera si trasfer\u00ec ad Asti, allora Circondario della provincia di Alessandria, in un modesto appartamento in via Felice Cavallotti, non lontano da quello che diverr\u00e0 il suo luogo di lavoro. Anche suo figlio Valentino primogenito, rinunci\u00f2 alla scuola e cerc\u00f2 un impiego. Nonostante la poca vivacit\u00e0 culturale di Asti, l'educatrice riusc\u00ec ad instaurare un ottimo rapporto con le maestranze imprenditoriali, ricevendo sostegno e fondi. Che con le famiglie operaie che affidavano i loro bimbi, d'altra parte vetreria e Way Assauto erano le fabbriche pi\u00f9 grandi e produttive della zona.\nLina cre\u00f2 una struttura educativa modello, completamente diversa dalle esistenti, in fatto di innovazione, ispirata ad ideali umanitari e laici, utilizzando a fini educativi musica e teatro. Sostenne il diritto all'educazione dei figli delle famiglie operaie quale strumento essenziale per il miglioramento della societ\u00e0. Part\u00ec dal presupposto che l'asilo non andava considerato come un luogo di ricovero, ma come uno spazio educativo autonomo, avente come scopo il miglioramento della vita dei bambini delle loro famiglie e della comunit\u00e0, riusc\u00ec a stabilire uno stretto legame tra l'attivit\u00e0 dell'asilo e il tessuto sociale del quartiere operaio. Riusc\u00ec ad impostare con autorevolezza e fermezza la linea pedagogica e la gestione del personale, dimostr\u00f2 amorevoli cure verso i bambini, nonch\u00e9 raffinate capacit\u00e0 diplomatiche nei rapporti con le istituzioni, cos\u00ec da far diventare in breve tempo, l'asilo una struttura educativa di avanguardia. Anche il suo aspetto fisico era severo, l'abbigliamento austero era aggraziato da camicette bianche con piccoli ricami. Aveva un viso regolare, lo sguardo intenso e profondo, era incorniciato da capelli scuri raccolti in una crocchia. Sorrideva in modo appena accennato, mostrava comunque la sua dolcezza, spesso messa a dura prova dalle responsabilit\u00e0 del lavoro. Avvi\u00f2 al lavoro anche le due figlie nel campo dell'assistenza. \nAd Asti l'asilo rappresent\u00f2 una assoluta novit\u00e0. I vetrai, provenienti dalla Toscana, non avviarono solo lo stabilimento per la produzione di vetro, ma quasi una citt\u00e0 nella citt\u00e0, con la scuola, il circolo, il pronto soccorso, le case operaie. Nel 1913, l'apertura della Way Assauto, fabbrica metallurgica, port\u00f2 i borghesi a considerare il nuovo quartiere industriale una specie di \u201cCittadella Rossa\u201d.\nIl processo di industrializzazione, che utilizzava anche le donne in fabbrica, poneva nuovi problemi alle famiglie e all'organizzazione della vita all'interno di esse.\nNel 1909 ad Asti esistevano tre asili, tutti religiosi, e i maestri vetrai non vollero mandare in essi i loro figli; esigevano una struttura laica, nella quale i bambini non venissero educati secondo una visione gesuitica. Grazie alle sovvenzioni dei lavoratori, che parteciparono spontaneamente ad una colletta, raccogliendo la somma di 200 lire, fu possibile aprire l'asilo all'inizio del 1911, in una casa di via Lamarmora. In onore di Ferrer, martire anarchico fu apposta una lapide celebrativa con la scritta: \"Al Fondatore della scuola moderna irradiante gli splendori del pensiero contro le tenebre del dogma per volont\u00e0 del popolo 14 ottobre 1909\u201d.\nLa casa di ubicazione della scuola era piccola, aveva per\u00f2 il vantaggio di essere vicino alle fabbriche e di avere uno spazio aperto, erano soltanto 3 stanze. Le domande di iscrizione furono 250 ma, fu possibile accettarne solamente 40, solo nel secondo anno i frequentanti raddoppiarono, tanto che il Consiglio di amministrazione ipotizz\u00f2 di aprire altri asili nel quartiere operaio.\nLo statuto della societ\u00e0 asili infantili \u201cFrancisco Ferrer\u201d indic\u00f2 con chiarezza gli intenti pedagogici fondamentali: offrire all'infanzia una scuola laica e soprattutto \u201cretta secondo le migliori teorie della didattica e dell'igiene\u201d. I principi laici avevano lo scopo di \u201csottrarre a qualsiasi insegnamento religioso le tenere menti dei bambini\u201de sottolineava che si voleva \u201cdare vita ad una prima scuola che, secondo lo sviluppo dell'infanzia, si proponeva il rispetto assoluto di tutte le religioni e di tutte le idee\u201d. Lina Borgo fu nominata direttrice.\nLina si tuff\u00f2 nel lavoro, superando con la volont\u00e0 e la fatica le carenze strutturali e finanziarie. Predispose gli strumenti didattici, utilizzando materiali poverissimi. I locali divennero insufficienti e la struttura fu trasferita in Via Felice Cavallotti, nella palazzina Negro, pi\u00f9 grande e collocata al centro del quartiere. Nel 1915 ebbe la sede definitiva in un edificio accanto alla Vetreria.\nL'educatrice assunse anche la direzione del Ricreatorio laico \u201cVittorio Alfieri\u201d aiutata da giovani maestre che poi entrarono a far parte dell'organico dell'asilo. Con le ragazze mise in scena spetta coli teatrali scritti da lei, nel 1912 \u201cPuccettino\u201d in occasione della ricorrenza della presa di Roma.\nLa scuola attravers\u00f2 un periodo molto critico e rischi\u00f2 la chiusura, fu il Comune di Asti ad intervenire per cercare di sanare la situazione. Divent\u00f2 finanziatore della scuola Giovanni Penna, ricco impresario edile e sostenitore della direttrice, con la quale stabil\u00ec una profonda collaborazione.\nIl 1915 fu per l'asilo un anno molto difficile a causa delle solite ristrettezze economiche, aggravate dall'entrata in guerra dell'Italia. Per avere sovvenzioni statali, si modific\u00f2 l'intitolazione dell'Asilo che venne denominato EDUCATORIO INFANTILE. Sempre in quell'anno la scuola cambi\u00f2 sede stabilendosi in corso Industria, in un edificio di propriet\u00e0 della Societ\u00e0 Alleanza Cooperativa e della vetreria. \nLa Borgo precisava che l'educatorio infantile riassumeva nelle parole \u201cdovere, rispetto e progresso\u201d tutto il suo programma educativo, sottolineando, come il periodo prescolastico fosse troppo breve e il suo obiettivo \u201cvenisse bruscamente stroncato dall'arido e freddo programma governativo della Elementare\u201d.\nLina Borgo Guenna, trovandovi uno specchio ai suoi ideali, fu membro dell'Ordine massonico Le Droit Humain. \nLa guerra.\nAsti visse la guerra non direttamente, ospit\u00f2 feriti e convalescenti, e l'asilo si apr\u00ec all'assistenza ai figli delle donne, che sostituirono gli uomini al fronte nelle fabbriche, agli orfani e ai figli dei richiamati al fronte. In questo periodo Lina, convinta pacifista, abbraccio ideali patriottici, influenzata anche dal fatto che i figli Valentino e Gino si erano arruolati volontari. Non modific\u00f2 per\u00f2 il suo giudizio sulla guerra che nei suoi appunti defin\u00ec \u201cinsospettata e barbara\u201d. Data la situazione, dovette sospendere l'esperimento pedagogico organizzato su singole classi. Il servizio continu\u00f2 anche nei mesi estivi, gli iscritti furono 250.\nTre anni dopo fece altrettanto con il primo dopolavoro. Nel 1925 ottenne i permessi per costruire le \u201cCase Operaie\u201d, in edilizia popolare. Nel 1931 l'insieme degli istituti fondati e diretti da Lina Borgo (il nido, l'educatorio infantile e l'orfanotrofio) contava oltre 1200 bambini. Mor\u00ec nel 1932 per un male incurabile allo stomaco.\nDurante il periodo bellico Lina Borgo organizz\u00f2 molte iniziative pubbliche con l'intento di raccogliere fondi, in particolare recite al Teatro Alfieri. Scrisse lei stessa testi dedicati ad eventi di guerra e recitati dai ragazzi per ricordare i padri al fronte. Uno di questi spettacoli fu presentato agli astigiani il 23 ottobre del 1915, in un teatro gremito di gente pi\u00f9 di 200 bambini, marciarono in ordine intorno alla bandiera Italiana, eseguendo canti patriottici, esibendosi in esercizi di ginnastica ritmica, presentando episodi salienti della storia Risorgimentale sino all'unit\u00e0 d'Italia.\nL'educatorio oltre all'asilo, apri un doposcuola per i ragazzi delle scuole elementari con servizio di refezione per i figli dei soldati e delle famiglie bisognose, questo per sopperire alle esigenze delle madri lavoratrici e al grande numero di orfani, che rimaneva aperta anche durante i mesi estivi. Il doposcuola era frequentato ogni giorno da 154 iscritti, era garantita la sorveglianza, l'assistenza e l'istruzione, utilizzando fondi di beneficenza. L'impresa intrapresa venne definita unica nel suo genere in tutta Italia per la sua molteplicit\u00e0 e la qualit\u00e0 dei servizi offerti ad un numero cos\u00ec alto di bambini. Nel novembre del 1916 gli iscritti alle tre istituzioni erano in 900, calcolando anche presenze saltuarie dovute a situazioni di grave miseria. La direttrice nelle sue note scritte, segnal\u00f2 che alcuni ragazzi non frequentavano la scuola per mancanza di abiti e scarpe. Si preoccup\u00f2 della loro igiene personale e diede disposizione alle maestre di provvedere alla pulizia personale dei propri allievi. Lina era convinta di stare lavorando per il bene della Patria e per alleviare la miseria delle classi popolari e lavoratrici, un\u00ec quindi l'impegno educativo con quello sociale.\nIl grande affollamento la costrinse a cambiare l'organizzazione dei servizi: una sezione fu riservata all'infanzia derelitta con orario dalle 6 alle 20, i figli dei combattenti furono accolti dalle 8 alle 17. La seconda sezione funzionava dalle 15 alle 20 e fu destinata al doposcuola. Dopo la merenda i ragazzi facevano i compiti e praticavano ginnastica, il disegno, il canto. Prima dell'uscita ricevevano la cena. Per l'ammissione al doposcuola erano richiesti i seguenti documenti: la pagella della classe frequentata, il foglio del sussidio governativo, il libretto di lavoro delle madri, che non potevano assistere i figli. In una terza sessione si accoglievano gli orfani di guerra, che ebbero vitto, indumenti, libri e tutto il necessario, e l'ospitalit\u00e0 anche di notte. Il cibo era diverso tra le diverse sezioni e variava a seconda delle sovvenzioni ricevute. A colazione venivano serviti latte e caff\u00e8 e pane agli orfani di guerra e all'\u201dinfanzia derelitta\u201d. Il pranzo consisteva di minestra, pane e frutta per gli orfani, a merenda una fetta di pane per tutti, la cena era prevista solo per gli orfani e prevedeva minestra e semplici pietanze. Lina esigeva che tutti i ragazzi potessero usufruire di un buon trattamento, perch\u00e9 i buoni risultati dell'istituzione consistevano soprattutto nel benessere dei ragazzi. Oltre al problema del mantenimento dei ragazzi, vi era anche la richiesta di aumento del salario delle insegnanti, sottoposte ad un super lavoro e tocc\u00f2 alla direttrice fare rispettare gli oneri di retribuzione stabiliti al Consiglio di amministrazione. I sussidi governativi erano infatti utilizzati per l'acquisto di materiale didattico di facile consumo e i soldi non erano mai sufficienti. Lina si impegn\u00f2 dunque anche in una assidua ricerca di fondi presso aziende e benefattori, per far fronte alle richieste di iscrizioni sempre maggiori.\nNel 1917 le sorti della guerra volgevano al peggio, l'alimentare i ragazzi diventava sempre pi\u00f9 difficile. Lina, scrisse addirittura un testo significativo \"la realt\u00e0 \u00e8 cruda affrontiamola\", affidandone la lettura agli stessi ragazzi che in tal modo espressero e compresero il tragico momento che si stava vivendo. Dopo la ritirata di Caporetto, 24 ottobre 1907, Lina Borgo accolse anche bambini profughi dal Friuli e dal Veneto. La direttrice dedic\u00f2 sempre una \u201cparola quotidiana\u201d alle sorti della guerra, invitando a resistere e a sperare per la pace.\nL'organizzazione dell'orfanotrofio.\nCon il proseguire della guerra era sempre pi\u00f9 preoccupante, la condizione sociale degli orfani. In citt\u00e0 i bambini abbandonati erano ricoverati in Istituti religiosi, come il Buon Pastore e la Consolata e il Michelerio, opera pia di assistenza maschile. Il sindaco di Asti particolarmente attento ai bisogni dell'infanzia, apr\u00ec una raccolta fondi e un nuovo orfanotrofio fu inaugurato il 1\u00ba settembre del 1918, la sua direzione fu affidata a Lina Borgo. Orfanotrofio e doposcuola, per ragioni di economia, funzionavano in correlazione con l'Educatorio per quanto riguardava il riscaldamento, l'illuminazione, il vitto. Nel 1918, nonostante le difficolt\u00e0 di gestione venne steso lo Statuto dell'Orfanotrofio, che fu intitolato a Vittorio Alfieri. Il metodo educativo applicato in esso si contrapponeva al metodo clericale, che chiudeva nelle strutture i ragazzi vietando loro ogni contatto con la realt\u00e0 esterna, al contrario lo scopo del ricovero era inserire i ragazzi svantaggiati nella societ\u00e0. Si rifiutavano gli orientamenti dei religiosi che consideravano gli orfani poveri come \u201cderelitti sostenuti dalla carit\u00e0 cittadina\u201d e quindi inseriti in una situazione umiliante che alimentava il loro rancore verso la societ\u00e0. Nell'Orfanotrofio erano considerati bambini con gli stessi diritti di tutti i fanciulli. Fu previsto, proprio per salvaguardare tale principio, l'accoglienza di bambini a pagamento, offrendo a tutti uguale diritto all'educazione. L'amministrazione dell'Orfanotrofio si assunse inoltre il compito di seguire i ragazzi nell'inserimento del mondo del lavoro e nella loro vita al di fuori dell'Istituto. Gli orfani frequentavano le scuole pubbliche e secondo le proprie attitudini, venivano avviati alla professione agricola o commerciale; all'interno dell'Orfanotrofio vennero allestiti laboratori, biblioteche, palestre, campi sperimentali, laboratori professionali. Gli iscritti nelle strutture gestite da Lina avevano raggiunto la quota 1140 ed erano suddivisi in 5 sezioni: 1) l'infanzia derelitta, 2) l'Asilo infantile, 3) la fanciullezza abbandonata, 4) il doposcuola 5) gli orfani di guerra. L'orario era prolungato, fino a 14 ore giornaliere per l'infanzia derelitta. Ai bisognosi venivano forniti grembiuli, calze, scarpe, fazzoletti, qualche volta anche denaro. La dedizione di Lina al lavoro era totale, anche alla sera e alla domenica si dedicava alla gestione dell'Istituto.\nNel 1918 l'epidemia della febbre spagnola dilag\u00f2 in Europa, colpendo tutto l'astigiano, provocando molti morti. Molti erano gli ammalati, all'interno dell'Orfanotrofio, Lina diede tutta se stessa assumendosi la responsabilit\u00e0 delle cure sanitarie, organizzative e pedagogiche. Rigorose erano le regole igieniche e ci fu l'apertura del lavatoio delle Case popolari in modo tale che venissero lavati gli abiti infetti. La febbre aveva anche colpito alcune insegnanti e due donne di servizio. L'educatrice decise di interrompere la sua opera di assistenza e un decreto prefettizio chiuse tutte le scuole dal 21 ottobre al 4 novembre.\nFirmata la pace, Lina fu incoraggiata da molti riconoscimenti a continuare il suo lavoro.\nAlla fine della guerra il rientro in patria non fu immediato per molti soldati, le donne dovettero continuare a sostenere i lavori pesanti in fabbrica, in attesa del ritorno alla normalit\u00e0.\nVerso la fine del 1918 Lina ebbe attacchi di febbre e dovette lasciare la Direzione dell'Educatorio. Sembr\u00f2 che venisse meno il senso del l'istituzione, un bimbo lo espresse scrivendole: \"senza di lei pare che manchi tutto\".\nNonostante le difficolt\u00e0 l'impegno educativo non rallent\u00f2, in pochi mesi infatti l'Educatorio infantile aveva gi\u00e0 ripreso e l'Orfanotrofio continuava ad essere organizzato come una \u201cfamiglia di fanciullezza\u201d.\nLa scuola professionale.\nPenna pens\u00f2 alla scuola professionale, con l'obiettivo di integrare gli orfani nelle industrie meccaniche, enologiche e orticole, ma questo fu un progetto incompiuto fino al 1922, anno in cui riusc\u00ec ad ottenere il contributo della Cassa di Risparmio di Asti, da donatori generosi e il Comune di Asti present\u00f2 il progetto.\nIl 9 febbraio, l'Orfanotrofio ricevette il riconoscimento giuridico e un adeguato patrimonio. Nella futura scuola erano previste due sezioni per le diverse tipologie di specializzazioni industriali.\nPotevano iscriversi nell'istituto gli allievi superiori ai dieci anni con la licenza elementare, maturit\u00e0 o avendo superato uno speciale esame di prova. Era previsto un diploma alla conclusione dei corsi. Per l'accesso alla scuola avevano precedenza gli orfani di guerra, ma erano ammessi anche ragazzi che pagavano la retta. Era vietata ogni diversit\u00e0 di trattamento fra gli alunni orfani e quelli che pagavano.\nGli alunni con sufficiente profitto, che lavoravano all'interno o fuori dall'edificio erano ricompensati con salario e l'Orfanotrofio si impegnava a controllare che non fossero sottopagati rispetto ai minimi della legge. Anche chi aveva diciotto anni aveva la supervisione dell'Istituto che si informava sul collocamento dei ragazzi nei posti di lavoro, sulla loro condotta e, a loro volta, essi mantenevano i contatti con la scuola.\nAnche in quest'occasione fu chiesto a Lina Borgo di assumere la direzione della scuola professionale.\nLina predispose anche soggiorni estivi per chi non aveva parenti.\nLina si impegn\u00f2 a seguire i ragazzi inseriti nel mondo del lavoro, ma era preoccupata delle influenze negative che i ragazzi potevano subire nelle aziende. Riteneva che l'influenza negativa inducesse i ragazzi a mentire e compiere gesti errati. La cosa di cui lei aveva pi\u00f9 timore era che gli orfani pensassero di essere sfruttati dall'Orfanotrofio. Ebbe, infatti, modo di contrastare che l'istituzione stava perdendo il controllo sui ragazzi.\nLina aveva paura che gli orfani, per via dell'impegno lavorativo, non potessero pi\u00f9 ricevere un'assistenza educativa; per evitare ci\u00f2 decise di mantenere una \u201clinea di condotta eccezionale\u201d riguardo agli aspetti educativi, ai materiali della struttura e ai rapporti con le famiglie.\nLina Borgo per il lavoro svolto tra il 1920-1921 ricevette molti riconoscimenti.\nIl premio pi\u00f9 prezioso fu il diploma di benemerenza di seconda classe e la medaglia d'argento per l'opera a vantaggio dell'istruzione elementare. La manifestazione fu molto curata ed ebbe grande successo di pubblico.\nVenne stampato un album d'onore sul lavoro svolto durante la guerra.\nIl 20 dicembre del 1921 fu imposto dal governo che in tutte le aule scolastiche fossero esposti il ritratto del re e il crocifisso.\nI rapporti con le autorit\u00e0 fasciste.\nIl Governo di Mussolini diede fondamento autoritario e centralistico allo Stato sostituendo il sindaco con il podest\u00e0 e questo ebbe conseguenze evidenti sull'Educatorio, che non pot\u00e9 tirarsi indietro dallo stabilire rapporti di collaborazione. Il podest\u00e0 stimava l'opera di Lina Borgo soprattutto perch\u00e9 due dei suoi figli assunsero posizioni di rilievo nel partito fascista. Ad Asti la classe politica da un lato era clericale ed altro laico. Borgo difese l'impostazione pedagogica dell'Asilo e dell'Orfanotrofio, ma dovette accettare le pressioni del Consiglio di amministrazione. Nel 1927 furono rimosse le lapidi intitolate al pedagogista Ferrer e questo fu l'inizio della fascistizzazione dell'Educatorio: accanto ai crocifissi comparve il ritratto di Mussolini. La direttrice per\u00f2 non modific\u00f2 la sua impostazione educativa. Nel 1929, Lina, intrattenne rapporti cordiali con personalit\u00e0 fasciste di una certa qualit\u00e0 intellettuale, scambiando opinioni e valutazioni sui problemi educativi. Nonostante le sollecitazioni della direttrice e dell'ispettore scolastico non modific\u00f2 il suo giudizio sul metodo Montessori, ormai sostenuta dal regime e ribad\u00ec che quel metodo si basava sulla ricchezza del materiale. Borgo rivendic\u00f2 l'originalit\u00e0 della sua esperienza e il \u201cdelicato\u201d compito dell'Educatorio. Sintetizz\u00f2 il \u201cvitale programma\u201d dell'istituzione in quattro punti:\n\u2022 scrupolosa cura del vitto, della pulizia, dell'igiene e del costume;\n\u2022 solidariet\u00e0 con la famiglia;\n\u2022 vigilanza dello sviluppo sensoriale e morale;\n\u2022 austerit\u00e0 assoluta e spontaneo spirito di sacrificio del personale.\nAggiunse che ogni anno il programma fosse diverso da quello dell'anno prima, in quanto erano nuovi i bambini, i loro bisogni e le esigenze delle loro famiglie.\nLa morte.\nLina cominci\u00f2 ad accusare disturbi alla digestione che la portarono, alla fine del 1931, ad essere ricoverata a Torino. Quando avvert\u00ec che stava morendo, scrisse ai figli e diede disposizione per i funerali: volle accanto alla sua tomba le bandiere e la presenza dei ragazzi. Mor\u00ec nell'ospedale di Torino il 12 gennaio del 1932, a 62 anni.\nLa Stampa pubblic\u00f2 la notizia della morte con il titolo \u201cLa morte di una benefica signora\u201d; venne riconosciuta la \u201csensibilit\u00e0 e la cultura superiore\u201d dell'opera di Lina.\nIl metodo pedagogico.\nLina Guenna Borgo ha acquisito le prime competenze pedagogiche lavorando presso un asilo gi\u00e0 all'et\u00e0 di 13 anni.\nLina si interess\u00f2 al metodo ideato dal pedagogista tedesco Friedrich Fr\u00f6bel 1782-1852 che, facendo leva sulla psicologia e sulla fisiologia, partiva dal principio che il fanciullo fosse un essere attivo stimolato al suo interno da forze che ne determinano lo sviluppo e che devono essere liberate con un adeguato metodo educativo. La Borgo lo mise in pratica gi\u00e0 a partire dal 1893, perfezionandolo ed integrandolo con quello dell'abate franco-astigiano Camillo Gaultier (Goltieri) 1746-1818, ideatore del metodo che la Borgo ribattezza \u201cdell'imparar giocando\u201d. Lina Borgo mette in pratica tali principi gi\u00e0 a partire del 1913 quando diede vita al primo corso biennale con tirocinio per educatrici dell'infanzia.\nAl valore del gioco Lina introdusse le attivit\u00e0 musicali di scrittura, di disegno e di teatro.\nIl metodo di Lina Borgo Guenna \u00e8 stato influenzato anche dalla pedagogia di Pestalozzi, di Zanzi e della Montessori.\nDella Montessori, nello specifico, colse gli aspetti pedagogici che portavano il bambino verso il rispetto della libert\u00e0, ma ne critic\u00f2 l'impianto teorico-scientifico eccessivo. Secondo Lina Borgo il metodo montessoriano era adatto solo ai bambini privilegiati e precoci perch\u00e9 prevedeva l'utilizzo di materiale didattico strutturato e costoso per i suoi piccoli allievi. Prese spunto dai materiali didattici della Montessori reinventandoli e costruendo materiali poveri e riciclati sia per motivi economici ma anche per adattare gli strumenti educativi ai bambini.Lina criticava la rigidit\u00e0 del metodo della Montessori che si opponeva alla libert\u00e0 di scelta della programmazione e la ricerca di originalit\u00e0 da parte delle educatrici.\nDa Pestalozzi prese il metodo dell'educazione all'affettivit\u00e0 e al sentimento e l'attenzione alla natura e all'ambiente: nei suoi asili era importante che ci fosse un cortile con alberi, fiori e verde.\nLina riteneva importante lo spazio educativo e il collocamento dei banchi dove i bambini svolgevano le attivit\u00e0 ricreative. Per i bambini pi\u00f9 piccoli ha inoltre utilizzato lavagnette e pallottolieri perch\u00e9 riteneva che era importante che i bambini imparassero l'alfabeto e la geometria attraverso la manipolazione degli oggetti. \nLa direttrice alessandrina ha inserito il pianoforte nelle sue scuole dando importanza alla musica, scegliendo melodie che sviluppassero movimenti ginnastici.\nLina sosteneva che il ruolo delle educatrici era di maggiore importanza rispetto a quello della famiglia per la formazione e l'integrazione delle carenze culturali dei bambini.\nCriticava la scuola italiana a causa di una mancata elevazione nazionale e al fatto che non rispondesse alla necessit\u00e0 di sviluppo.\nLina nell'organizzazione della scuola, nella formazione delle maestre e delle assistenti dimostra la parit\u00e0 tra uomo e donna e la conoscenza delle responsabilit\u00e0 della donna nei confronti della societ\u00e0, della famiglia, della scuola.\nLa direttrice non si sentiva inferiore rispetto agli uomini e, senza timore, dimostrava la sua professionalit\u00e0 e la sua umanit\u00e0 nei rapporti con i superiori e divenne un esempio per le altre insegnanti. \nLina Borgo fu una persona importante e libera, impose i suoi diritti di donna con naturalezza e convinzione. \nLa libert\u00e0 per gli operai fu la guida del suo lavoro e il motivo dei suoi sacrifici; Lina era convinta che l'educazione fosse importante per integrare uomini e donne in modo migliore nella societ\u00e0.\nLe finalit\u00e0 educative del lavoro di Lina guenna furono: l'emancipazione, la libert\u00e0, il miglioramento della societ\u00e0, il diritto all'istruzione e i diritti delle donne. \nLina fu una persona esemplare per le insegnanti. Pensava che le insegnanti dovessero esercitare un'educazione materna, ma dovessero anche avere una specifica preparazione, non affidandosi al presentimento e alle sensazioni, ma basandosi sul metodo didattico. \nIl metodo educativo adottato da Lina Guenna fu una continua ricerca sul campo, una definizione precisa degli obiettivi e un'osservazione attenta dei risultati raggiunti.\nPrendendo spunto dalle situazioni reali invent\u00f2 le modalit\u00e0 del lavoro educativo. Ai bambini proponeva riflessioni sui grandi ideali e tra le femmine e i maschi non faceva differenze, tutti erano inseriti nel percorso pedagogico.\nIl suo Asilo laico fu il nucleo della vita sociale della nuova zona operaia di Asti.\nLina Borgo fece un percorso educativo unico nel suo genere, un miracolo. \nNon accett\u00f2 l'idea dell'Asilo come assistenza e come beneficenza dei ricchi.\nLina lavor\u00f2 nell'Asilo per l'avanzamento sociale e civile dei lavoratori. Attraverso le sue doti, fece s\u00ec che l'esperienza educativa di Asti diventasse un esempio per tutti.\nNel periodo problematico del dopoguerra, Lina fece i suoi migliori miracoli, dimostrando un'ottima\ncapacit\u00e0 di lavoro ed un impegno straordinario. \nLe fondazioni accolsero in vario modo circa un migliaio di ragazzi, assicurando per ogni fascia di et\u00e0 e per ogni esigenza interventi educativi individualizzati, insieme vitto, igiene, attivit\u00e0 ricreative e sociali. \nLina fu aiutata da alcune persone importanti della citt\u00e0, ma fu lei il centro su cui ruot\u00f2 tutto, fu lei a comunicare agli altri gli orientamenti pedagogici e i criteri organizzativi, fu lei a dare dignit\u00e0 educativa all'opera di assistenza e fu questo il periodo pi\u00f9 significativo e innovativo del suo lavoro.\nA differenza di altri, Lina Guenna Borgo prese le distanze dalla religione ed impost\u00f2 un modo di lavorare venato di ideologia socialista e pacifista. Venne a contatto con illustri pacifisti come il Premio Nobel per la Pace Teodoro Moneta, col quale, nel 1906, ebbe modo di collaborare in occasione dell'Esposizione Internazionale di Milano, nell'ambito del padiglione allestito dal professore milanese. L'educatrice tenne in quella circostanza un discorso sulla pace e sull'auspicata Unione europea."}
{"id": "1286985", "revid": "871355", "url": "https://it.wikipedia.org/wiki?curid=1286985", "title": "Tornado di Pasqua di Omaha", "text": "Il tornado di Pasqua di Omaha colp\u00ec la citt\u00e0 di Omaha, Nebraska alle ore 6:00 pm circa del 23 marzo 1913. Un'enorme perturbazione atmosferica generatrice di tornado si diresse velocemente attraverso il Nebraska, e sopra la prosperosa citt\u00e0 di Omaha. Il fronte della tempesta fu riportato essere lungo 64\u00a0km e largo da 400 a 800\u00a0m, e comprendeva 8 distinti tornado.\nLa domenica di Pasqua ad Omaha inizi\u00f2 sotto un cielo nuvoloso. C'era minaccia di pioggia, ma non piovve mai sulla citt\u00e0, e a mezzogiorno il cielo si schiar\u00ec come quando il sole spunta dalle nubi. Nel pomeriggio il cielo si scur\u00ec di nuovo quando un enorme sistema temporalesco si spost\u00f2 nell'area dal Nebraska occidentale. La perturbazione port\u00f2 la neve sui Colorado Rockies e venti forti a Denver la domenica mattina.\nAlle 5:20 pm il primo tornado della tempesta colp\u00ec appena fuori da Craig, Nebraska, viaggiando in Iowa senza causare danni gravi. Un secondo tornado arriv\u00f2, alle 5:30 circa, vicino Ithaca, causando le prime distruzioni del giorno quando pass\u00f2 attraverso Yutan. Seguirono altri due tornado rurali.\nAlle 5:45 un tornado tocc\u00f2 terra vicino a Kramer; poi si spost\u00f2 a nordest e giunse alle porte di Omaha alle 6:00 circa.\nIl tornado di Omaha segu\u00ec il percorso del torrente Little Papillion quando entr\u00f2 nella citt\u00e0. Esso si spost\u00f2 attraverso il lato occidentale della citt\u00e0 lungo la ferrovia Missouri Pacific, distruggendo le piccole casette degli operai in quell'area. Il tornado fu cos\u00ec potente che i vagoni d'acciaio del treno vennero poi trovati perforati dal legname delle case distrutte.\nPoco dopo la tromba d'aria che raggiunse Dewey Avenue era larga cinque isolati. Arrivata a Farnam Hill essa segu\u00ec una piccola valle attraverso questa zona. Anche le case pi\u00f9 grandi di Farnam non ebbero scampo al vento, e molte furono distrutte. Altre furono poi ritrovate tagliate a met\u00e0, con i tubi e le travi penzolanti per aria.\nIn 24^ e Lake street una grande folla stava assistendo ad uno spettacolo al cinema Diamond Moving; il tornado abbatt\u00e9 l'edificio. Altre strutture in mattoni di questo quartiere commerciale finirono cos\u00ec, e molte persone perirono qui pi\u00f9 che in altre parti di Omaha.\nUn tram che percorreva la 24^ Street incontr\u00f2 il tornado vicino a questa zona; grazie alla pronta azione del conducente Ord Hensley tutti i passeggeri sopravvissero.\nIl tornado, di forza 4, rasent\u00f2 il centro della citt\u00e0 e si spost\u00f2 sul fiume Missouri fino a Council Bluffs; a questo punto stava perdendo forza, e sebbene Council Bluffs riport\u00f2 dei danni, essa scamp\u00f2 la distruzione che colp\u00ec Omaha.\nL'unico preavviso che si ebbe fu un improvviso e forte abbassamento della pressione atmosferica e della temperatura. Pochi ebbero il tempo di cercare riparo. 153 persone perirono, 115 a Omaha, e 400 rimasero ferite. In conseguenza del tornado, un fronte freddo si spost\u00f2 in Omaha e caus\u00f2 ulteriore miseria, perch\u00e9 i senzatetto lottarono per sottrarsi alla neve.\n2.000 case, soltanto ad Omaha, furono distrutte, con danni per 8 milioni di dollari. La stessa perturbazione che colp\u00ec il Nebraska cre\u00f2 anche un'enorme tempesta di polvere a Topeka, Kansas. Domenica notte si form\u00f2 un altro micidiale tornado a Terre Haute, Indiana, uccidendo 50 persone. Il luned\u00ec e marted\u00ec la tempesta caus\u00f2 piogge intense nel Midwest verso il nord di New York, provocando allagamenti molto estesi.\nRecupero.\nIn modo rimarchevole, gli operatori nell'edificio Webster Telephone Exchange in 22^ e Lake non lasciarono le loro postazioni neanche durante o dopo il tornado. Il palazzo fu usato come un'infermeria per i feriti, con medici e infermiere provenienti dalla zona ospedaliera. Le truppe dell'esercito americano di Fort Omaha vi stabilirono il quartier generale, e i soldati pattugliarono la zona contro i saccheggi e per offrire assistenza.\nI danni enormi causati dal tornado suggerirono nuove tecniche d'ingegneria atte a creare un edificio a prova di tornado; il primo di essi fu il palazzo della banca First National di Omaha, fabbricato nel 1916; esso aveva 14 piani e fu costruito a forma di \"U\"."}
{"id": "1286986", "revid": "171091", "url": "https://it.wikipedia.org/wiki?curid=1286986", "title": "Grande Ghiacciaio di Verra", "text": "Il Grande Ghiacciaio di Verra (\"Grand glacier de Verraz\" in francese) si trova sul versante sud del massiccio del monte Rosa, nell'alta Val d'Ayas, in territorio valdostano.\nContornato in alto dalle vette del Breithorn, della Roccia Nera, del Polluce e del Castore, dal ghiacciaio si forma il torrente Evan\u00e7on, il quale solca la val d'Ayas. Sui bordi del ghiacciaio sono situati i rifugi alpini Mezzalama e Guide d'Ayas. Sopra il ghiacciaio \u00e8 collocato il bivacco Rossi e Volante.\nToponomastica.\nTalvolta \u00e8 possibile incontrare il toponimo \"Verraz\", dove tuttavia la \"z\" finale \u00e8 muta, quindi \"V\u00e8rra\", come per molti altri toponimi e cognomi valdostani e delle regioni limitrofe (la Savoia, l'Alta Savoia e il Vallese).\nQuesta particolarit\u00e0, che si discosta dalle regole di pronuncia della lingua francese standard, risale a uno svolazzo che i redattori dei registri del regno di Piemonte-Sardegna erano soliti aggiungere alla fine dei toponimi o dei nomi da pronunciare come dei parossitoni, cio\u00e8 con l'accento sulla penultima sillaba, molto diffuso in francoprovenzale. In seguito, questo piccolo segno \u00e8 stato assimilato a una zeta, e spesso viene erroneamente pronunciato, sia dagli italofoni che dai francofoni."}
{"id": "1286987", "revid": "158286", "url": "https://it.wikipedia.org/wiki?curid=1286987", "title": "Canonica di San Michele a Rencine", "text": ""}
{"id": "1286990", "revid": "31886", "url": "https://it.wikipedia.org/wiki?curid=1286990", "title": "Bernat Amat de Cardona", "text": "Origine.\nBernardo Amato, secondo il documento n\u00b0 79 del \"Diplomatari de la vila de Cardona, anys 966-1276\" (non consultato), era figlio del signore di Tamarit e Visconte di Tarragona, Deodato di Claramunt e di Ermesinda di Cardona, che sempre secondo il documento n\u00b0 79 del \"Diplomatari de la vila de Cardona, anys 966-1276\" (non consultato), era figlio del Visconte di Cardona, Raimondo Folco I e della moglie, Ermesinda di Girona, di cui non si conoscono gli ascendenti.\n&lt;br&gt;Deodato di Claramunt, ancora secondo il documento n\u00b0 79 del \"Diplomatari de la vila de Cardona, anys 966-1276\" (non consultato), era figlio di Bernardo di Claramunt e della moglie di cui non si conoscono gli ascendenti. \nBiografia.\nNel 1083, suo nonno, Raimondo Folco I, fece testamento, nel quale indicava come esecutori la moglie (nonna di Bernardo Amato), Ermesinda di Girona, ed il fratello (prozio di Bernardo Amato), Folco (\"manumissores domna Hermisendis vicecomitissa coniux mea et Fulchoni archidiaconi fratris meo\") e indicava come eredi il genero (padre di Bernardo Amato), Deodato di Claramunt, la figlia (madre di Bernardo Amato), Ermesinda, ed il nipote, Bernardo Amato (\"Deusdedit et coniux eius Ermesendis filia mea et nepus meus Bernardus Amati\"), come da documento n\u00b0 66 del \"Diplomatari de la vila de Cardona, anys 966-1276\" (non consultato).\nSuo nonno, Raimondo Folco I mor\u00ec nel 1086 vittima di un'incursione dei saraceni contro il castello di Mald\u00e0; nel documento n\u00b0 298 della \"Colecci\u00f3n diplom\u00e1tica de Sant Pere de Casserres. Volumen I\", datato 1087, (non consultato) Raimondo Folco I \u00e8 citato come gi\u00e0 defunto (\"defuncti vicecomitis...Reimundi Fulconis Cardonensis\"), e, in quello stesso anno Bernardo Amato, viene citato col titolo di visconte, assieme alla moglie, Almodis di Barcelona (\"Bernardus vicecomes et Almodis vicecomitissa\"), affiancato dalla madre, Ermesinda e dal prozio, Folco (\"Fulcho archilevita et vicecomes sive Ermessindis vicecomitissa\"), come da documento n\u00b0 81 del \"Diplomatari de la vila de Cardona, anys 966-1276\" (non consultato); Bernardo Amato e Almodis di Barcelona erano entrambi ancora minorenni (probabilmente vi era un impegno di matrimonio) e la viscontea era retta dalla madre, Ermesinda e dal prozio, Folco.\nIn quello stesso anno (1087), col documento n\u00b0 79 del \"Diplomatari de la vila de Cardona, anys 966-1276\" (non consultato), venne confermata la successione a Raimondo Folco I tra lo zio, Folco, Ermesinda e il marito Deodato, figlio di Bernardo (\"Fulconem vicecomitem et vicecomitissam Ermessendis et Deusdedit Bernardi\").\nSua madre, Ermesinda, mor\u00ec poco dopo, nel 1090 circa; comunque dopo il 1087 non la troviamo pi\u00f9 citata in alcun documento: gi\u00e0 nel documento n\u00b0 80 del \"Diplomatari de la vila de Cardona, anys 966-1276\" (non consultato), inerente ad una donazione, compare solo il marito, Deodato.\n&lt;br&gt;Deodato, nel 1087, fece una donazione, come ci viene riportato dal documento n\u00b0 80 del \"Diplomatari de la vila de Cardona, anys 966-1276\" (non consultato).\n&lt;br&gt;Dopo la morte di Ermesinda, il titolo fu retto dal prozio, lo zio di Ermesinda Folco\nNel 1092, il prozio, Folco, era stato eletto vescovo di Urgell ed era ancora reggente (\"Fulco episcopus Urgellensis idemque vicecomes Cardonensis\"), come ci viene riportato dal documento n\u00b0 110 del \"Diplomatari de la vila de Cardona, anys 966-1276\" (non consultato).\nNel 1096, Folco, era ancora reggente (\"Fulchone presul vicecomite\"), quando fece una donazione con la cognata, Ermesinda di Girona (\"Fulchone presul vicecomite et Ermesindis vicecomitissa mulier Raimundi Fulchoni\"), come da documento n\u00b0 108 del \"Diplomatari de la vila de Cardona, anys 966-1276\" (non consultato).\n&lt;br&gt;Nel 1096, Folco era stato consacrato Vescovo di Barcellona (\"Fulcho episcopo Barchinonensis\"), come viene riportato nel documento n\u00b0 109 del \"Diplomatari de la vila de Cardona, anys 966-1276\" (non consultato), come ci viene confermato dal documento n\u00b0 CCCXVIII della \"Appendix de la Marca Hispanica sive Limes Hispanicus\", datato 1098 (\"Fulco Dei gratia Barchinonensis episcopus et vicecomes Cardon\u00e6\").\n&lt;br&gt;Sempre in quello stesso anno, il prozio, Folco, il padre, Deodato, fecero una donazione assieme a Bernardo Amato ed al fratello, Raimondo Folco (\"Fulcho episcopo Barchinonensis et Deusdedit Bernardi cum filiis meis\u2026Bernardi Amati et Raimundo Fulchonis\"), come viene riportato dal documento n\u00b0 109 del \"Diplomatari de la vila de Cardona, anys 966-1276\" (non consultato).\nIn quel periodo, morirono sia il padre, Deodato che, non compare pi\u00f9 in alcun documento e poco dopo, nel 1099, anche il prozio, Folco. Bernardo Amato, ormai maggiorenne, assunse il governo della viscontea, appropriandosi del casato della madre, come successore del nonno, de Cardona lasciando il titolo di Visconte di Tarragona concesso nel 1055 da Raimondo Berengario I di Barcellona al nonno paterno Bernardo di Claramunt, consigliere del regno.\nNel 1111, secondo il documento n\u00b0 96 del \"Diplomatari de l\u2019Arxiu Dioces\u00e0 de Solsona (1101-1200)\", Bernardo Amato e la moglie Almodis (\"Bernardus gracia Dei vicecomes Cardone, una cum Almodis vicecomitissa\") fecero una donazione all'arcidiocesi di Solsona.\nNel 1113, secondo il documento n\u00b0 3905 bis del \"Recueil des chartes de l'abbaye de Cluny. Tome 6\", Bernardo Amato (\"B. A. pietate divina vicecomes Cardonensis\") con la moglie Almodis ed i figli, Guglielmo e Pietro (\"cum uxore mea Adalmudis et liberis G atque P\") fecero una donazione al monastero di Cluny.\nNel 1126, secondo il documento n\u00b0 153 del \"Diplomatari de la vila de Cardona, anys 966-1276\" (non consultato), Bernardo Amato e la moglie Almodis (\"Bernardus vicecomes et Almodis vicecomitissa\") fecero una donazione sottoscritta dal figlio, Raimondo Folco (Raimundi Fulchonis).\nIn una data non ben definita, secondo il documento n\u00b0 188 del \"Diplomatari de la vila de Cardona, anys 966-1276\" (non consultato), Bernardo Amato, la moglie Almodis ed i figli, Raimondo Folco e Berengario (\"Bernardus vicecomes et Almodis vicecomitissa\u2026cum Raimundo Fulchoni et Berengario filii\") fecero un accordo con gli abitanti di Cardona.\nNel 1131, Bernardo Amato rimase vedovo e nel 1135, compare citato come testimone (\"Bernardus vicecomes\") nel documento, n\u00b0 163 del \"Diplomatari de la vila de Cardona, anys 966-1276\" (non consultato).\n&lt;br&gt;Da quell'anno, Bernardo Amato non fu pi\u00f9 citato in alcun documento; si presume che sia morto in quell'anno e gli succedette il figlio secondogenito Raimondo Folco, come conferma il documento n\u00b0 168 del \"Diplomatari de la vila de Cardona, anys 966-1276\" (non consultato).\nMatrimonio e discendenza.\nBernardo Amato aveva sposato Almodis di Barcelona (circa 1078-1131), come attestato da due documenti dei \"Diplomatari de la vila de Cardona (anys 966-1276)\" (non consultati), il n\u00ba 81 del 26 dicembre 1087 ed il n\u00ba 153 del 30 aprile 1126, dal documento n\u00b0 96 del \"Diplomatari de l\u2019Arxiu Dioces\u00e0 de Solsona (1101-1200)\", datato 11 giugno 1111, ed infine, il 10 novembre 1113, la donazione fatta al monastero di Cluny; secondo le \"Europ\u00e4ische Stammtafeln\", vol II, 69 (non consultate), Almodis era la figlia del conte di Barcellona, Gerona, Osona e Carcassonne, Raimondo Berengario II e della moglie, Matilde d'Altavilla.\n&lt;br&gt;Almodis (\"Adalmudis vicecomitissa\"), nel 1131, fece testamento, indicando come esecutore testamentario il marito, Bernardo Amato (\"dompminum Bernardum vicecomitem virum meum\") e i due figli maggiori, Guglielmo e Raimondo Folco (\"filios meos Guillelmum et Raimundum\") in cui destin\u00f2 diversi lasciti a monasteri e abbazie, come da documento n\u00b0 429 della \"Colecci\u00f3n diplom\u00e1tica de Sant Pere de Casserres. Volumen I\".\n&lt;br&gt;Bernardo Amato da Almodis ebbe quattro figli:"}
{"id": "1286991", "revid": "226458", "url": "https://it.wikipedia.org/wiki?curid=1286991", "title": "Campionato del mondo di calcio da tavolo 1998 - Categoria individuale veterans", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della Categoria Veterans.\nPer la classifica finale vedi Classifica.\nPer le qualificazioni delle altre categorie:"}
{"id": "1286993", "revid": "767487", "url": "https://it.wikipedia.org/wiki?curid=1286993", "title": "Un film parlato", "text": "Un film parlato (\"Um filme falado\") \u00e8 un film del 2003 diretto da Manoel de Oliveira. \u00c8 stato presentato nella Sezione principale della 60\u00aa Mostra del Cinema di Venezia.\nTrama.\nLuglio 2001. Una giovane professoressa di storia dell'Universit\u00e0 di Lisbona compie una crociera sul Mediterraneo in compagnia della figlia di quasi otto anni alla scoperta dei monumenti e delle tradizioni delle civilt\u00e0 che si sono succedute sulle sue rive. Le racconta miti e leggende e risponde alle domande semplici della bambina, che si dimostra curiosa e desiderosa di sapere.\nIn occasione delle prime tappe del viaggio, salgono a bordo tre misteriose donne, un'imprenditrice francese, una famosa ex modella italiana, rimasta vedova e una cantante e attrice di successo greca. Il viaggio tocca i porti di Napoli, Marsiglia, Atene, Istanbul, il Cairo e Aden nello Yemen. Le tre donne, complice la galante ospitalit\u00e0 del comandante della nave, conversano di s\u00e9 stesse, della propria storia, della condizione femminile e della speranza in un futuro pace, demandato a un utopistico 'governo delle donne' e di fare considerazioni sulla storia delle civilt\u00e0, dinanzi alle sfide poste dall'attualit\u00e0 politica, soprattutto sui pregiudizi alla base di tante incomprensioni tra mondo occidentale e cultura araba.\nBench\u00e9 ciascuno parli la propria lingua, viene compreso dagli altri con assoluta naturalezza. Si unisce a loro l'insegnante portoghese e la conversazione prosegue in una lingua comune, l'inglese, che si \u00e8 imposto per un solo voto come lingua dei coloni, nella consultazione dei primi anni della civilt\u00e0 americana, sul greco, la lingua che, parlata ormai soltanto in Grecia, racchiude le radici della civilt\u00e0 occidentale."}
{"id": "1286997", "revid": "320578", "url": "https://it.wikipedia.org/wiki?curid=1286997", "title": "Campionato del Mondo di Calcio da Tavolo 2004 - Categoria Femminile", "text": ""}
{"id": "1287007", "revid": "1573940", "url": "https://it.wikipedia.org/wiki?curid=1287007", "title": "Corambe obscura", "text": "Corambe obscura () \u00e8 un mollusco nudibranchio della famiglia Corambidae.\nBiologia.\nSi ciba di briozoi delle specie \"Acanthodeseia tenuis\", \"Alcyonidium hauffi\", \"Conopeum tenuissimum\" ed \"Electra crustulenta\".\nDistribuzione e habitat.\n\u00c8 stata trovata presso la costa est degli Stati Uniti d'America da 25\u00b0 Nord a 41\u00b0 Nord e da 71\u00b0 Ovest a 98\u00b0 Ovest, pressappoco dalle coste del Massachusetts a quelle del Texas. La profondit\u00e0 di rinvenimento non ha mai superato i 25 metri."}
{"id": "1287010", "revid": "228587", "url": "https://it.wikipedia.org/wiki?curid=1287010", "title": "Certani", "text": ""}
{"id": "1287012", "revid": "484362", "url": "https://it.wikipedia.org/wiki?curid=1287012", "title": "Stereoscopia", "text": "La stereoscopia (raramente detta anche stereofotografia o stereografia) \u00e8 una tecnica di realizzazione e visione di immagini, disegni, fotografie e filmati, atta a trasmettere una illusione di tridimensionalit\u00e0, analoga a quella generata dalla visione binoculare del sistema visivo umano.\nInventata nel 1832 da sir Charles Wheatstone utilizzando coppie di disegni similari e successivamente la nascente fotografia, la stereoscopia ha trovato successivamente applicazione anche nel cinema e in svariati altri campi, dallo studio scientifico all'intrattenimento, tra cui l'esplorazione astronomica, la fotogrammetria, la televisione, l'informatica, i videogiochi, la telefonia mobile.\nDall'iniziale utilizzo di procedimenti chimici e strumenti ottici e meccanici, in seguito all'ampia diffusione dell'informatica, sono state successivamente sviluppate tecnologie che consentono la ripresa e la visione di immagini tridimensionali attraverso l'utilizzo di dispositivi elettronici digitali stereoscopici e autosterescopici.\nStoria.\nLa visione binoculare e la percezione tridimensionale della realt\u00e0 che circonda l'uomo, sono oggetto di interesse di diversi studiosi e artisti durante l'intero arco della storia dell'umanit\u00e0. Tra i tanti a interessarsi a questo fenomeno ci sono Euclide e Leonardo Da Vinci.\nTra il Cinquecento e Seicento Giovanni Battista della Porta e Jacopo Chimenti da Empoli pare abbiano realizzato i primi esperimenti di disegni \"stereografici\", mentre si deve al gesuita Fran\u00e7ois D\u2019Aiguillon la coniazione del termine \u201cstereoscopique\u201d nel 1613 per il suo lavoro \"Opticorum libri sex philosophis juxta ac mathematicis utiles\".\nTuttavia \u00e8 solo con il 1800 che la stereoscopia diviene finalmente una realt\u00e0 alla portata di tutti.\nLa stereoscopia nel XIX secolo.\nDurante la prima met\u00e0 dell'Ottocento sir Charles Wheatstone realizza i primi esperimenti stereoscopici con coppie di disegni affiancati cos\u00ec da poter riprodurre due immagini leggermente differenti come quelle percepite dall'occhio umano. Nel 1838 lo scienziato britannico pubblica un trattato sulla visione binoculare, dovuta al differente posizionamento delle due immagini percepite da ogni occhio. Illustra il testo con le sue coppie di disegni stereoscopici: i primi stereogrammi.\nPer la visualizzazione di questi primi disegni \"stereografici\" Wheatstone utilizza uno strumento ottico basato su sistema di specchi e prismi, che indirizza correttamente le immagini destinate all'occhio destro e sinistro: lo stereoscopio a specchi. Guardando queste immagini bidimensionali, era cos\u00ec possibile sperimentare l'illusione della profondit\u00e0 tridimensionale. Wheatstone propone di chiamare lo strumento \"Stereoscope\". L'invenzione di Wheatstone risale al 1832 ma il brevetto solamente al 1838.\nGrazie agli sviluppi della fotografia, e in particolare con l'invenzione della \"sciadografia\" (ovvero del negativo fotografico), sir Charles Wheatstone intravede nuovi possibili sviluppi nella sua ricerca. Entra cos\u00ec in contatto con William Fox Talbot, commissionandogli i primi esperimenti di \"stereofotografia\".\nNel 1838 Wheatstone presenta il primo stereoscopio cos\u00ec realizzato alla Royal Society di Londra. Lo stereoscopio di Wheatstone non riscontra per\u00f2 un grande successo, poich\u00e9 complesso e ingombrante, si dovr\u00e0 infatti attendere il 1849 quando sir David Brewster, che aveva gi\u00e0 brevettato il caleidoscopio, realizza un pi\u00f9 leggero e maneggevole stereoscopio: si tratta di un \"binocolino\" dotato di lenti attraverso cui guardare una coppia di fotografie, realizzate con due fotocamere affiancate, poste all'altra estremit\u00e0 dell'apparecchio.\nNel 1851 lo stereoscopio di Brewster venne presentato all'Esposizione Universale di Londra, suscitando l'interesse della regina Vittoria che ne volle subito uno per s\u00e9.\n\u00c8 del 1852 l'invenzione della fotocamera binoculare (anche conosciuta come fotocamera stereoscopica o stereo camera), per opera di J.B. Dancer, un ottico di Manchester.\nVisto l'enorme interesse riscosso dall'oggetto, dapprima la ditta parigina Duboscq &amp; Soleil, poi svariate altre ditte, soprattutto inglesi, francesi e americane, produrranno in serie lo stereoscopio Brewster, che diviene a breve un enorme successo presso la borghesia europea e americana. Negli Stati Uniti Oliver Wendell Holmes realizza infatti una versione pi\u00f9 economica dello stereoscopio di Brewster.\nCol tempo alle fotografie in bianco e nero su cartoncino, si affiancheranno fotografie colorate a mano stampate su carta sottile e, successivamente, stampe fotografiche su lastre di vetro (delle diapositive \"ante litteram\"), sovente anch'esse colorate, che conferiscono maggiore profondit\u00e0 alle immagini stereoscopiche.\nA fine Ottocento per lo stereoscopio inizier\u00e0 una fase di declino, destino condiviso con la lanterna magica, causato principalmente dalla nascita del cinema.\nLa stereoscopia nel XX secolo.\nNel XX secolo la stereoscopia si sviluppa in diverse direzioni. Lo stereoscopio ottocentesco che utilizza stereogrammi su carta scompare quasi completamente dalla scena (sopravvive sotto forma di giocattolo economico), al suo posto si sviluppa lo stereoscopio che si serve di diapositive su pellicola fotografica, e che ha come pionieri il Tru-Vue e, soprattutto, il View-Master. Agli inizi del XX secolo si cercano inoltre strade per la visione stereoscopica senza l'ausilio di alcun dispositivo ottico supplementare, quali lo stereoscopio o gli occhiali, attraverso dei sistemi autostereoscopici che sfruttino la barriera di parallasse e lo schermo lenticolare. Parallelamente alla nascita e all'ascesa del cinema, si fa strada il cinema stereoscopico, che a fasi alterne sperimenta varie tecnologie e sistemi. La stereoscopia trova inoltre applicazioni nei fumetti (attraverso l'anaglifo), nella televisione, e in numerosi altri campi.\nAutostereoscopia.\nTra la fine del XIX secolo e gli inizi del XX vengono ideati e messi a punto i primi sistemi di visione stereoscopica senza l'ausilio di alcun dispositivo ottico supplementare. Il pi\u00f9 antico sistema autostereoscopico viene ideato indipendentemente sia da Jacobson che da Berthier attorno al 1896 e trova applicazione inizialmente nel campo della fotografia: il sistema viene registrato nel 1903 da Frederic Eugene Ives che ne inventa il nome, barriera di parallasse, e che lo sfrutta per la realizzazione di fotografie stereoscopiche. A partire dalla fine del XX secolo questo sistema verr\u00e0 applicato alla costruzione di monitor autostereoscopici.\nNel 1908 Gabriel Lippmann, meglio conosciuto per l'invenzione della fotografia a colori nel 1886, suggerisce di utilizzare un sistema di lenti al posto della barriera di parallasse. A tale sistema d\u00e0 il nome di \"fotografia integrale\" e le immagini prendono il nome di \"integrammi\".\nTru-Vue.\nGi\u00e0 tra la fine dell'Ottocento e i primi del Novecento la pellicola fotografica 35mm comincia a prendere il posto di cartoncini e vetrini negli stereoscopi sviluppati dai prototipi di Whatstone e Brewster, tuttavia si dovr\u00e0 alla statunitense Tru-Vue Company di Rock Island il rilancio a livello popolare dello stereoscopio attraverso un visore che utilizzi rullini di pellicola 35mm in bianco e nero (i cosiddetti \"filmstrips\") come supporto per le immagini stereoscopiche.\nIl compatto ed economico visore Tru-Vue viene infatti introdotto nel 1931 in una America bisognosa di svaghi economici, poich\u00e9 fiaccata dal crollo della borsa di Wall Street, il gioved\u00ec nero del '29. Il visore Tru-Vue diviene immediatamente un successo, tuttavia la fortuna della Tru-Vue non sar\u00e0 destinata a durare a lungo, poich\u00e9 il 1938 vede la nascita del maggior rivale della casa di Rock Island: il View-Master\nView-Master.\nNel 1939 la Sawyer's di Portland, commercializza per la prima volta l'invenzione di un bizzarro riparatore di pianoforti tedesco immigrato negli Stati Uniti durante gli anni venti: si tratta di William Gruber e del suo visore stereoscopico View-Master.\nA differenza del predecessore Tru-Vue, il View-Master utilizza dischetti di cartoncino a supporto di 7 coppie di diapositive a colori da 16mm, pi\u00f9 economiche rispetto al rivale e al contempo permettono di godere per la prima volta di panorami realistici e a colori.\nNegli anni successivi il View-Master passer\u00e0 di mano in mano fino a venire acquisito dalla Mattel nel 1997, casa di giocattoli per la quale \u00e8 in produzione a tutt'oggi.\nIl View-Master ha goduto, soprattutto nei primi anni della propria produzione, di numerose imitaziani, di cui le pi\u00f9 note e popolari furono il Meoskop, prodotto dalla Meopta in Cecoslovacchia, e lo Stereo\u2022Rama, prodotto in Italia tra gli anni cinquanta e sessanta del XX secolo da diverse ditte in successione.\nCinema 3-D.\nI primi esperimenti di immagini stereoscopiche in movimento si devono gi\u00e0 a Charles Wheatstone che sperimenta lo stereofantascopio, unendo la tecnica dello zootropio a quella dello stereoscopio. L'invenzione, poi sviluppata anche da altri con altri nomi, non avr\u00e0 il successo commerciale dello stereoscopio a immagini \"fisse\", rimanendo a livello di pura curiosit\u00e0 scientifica.\nAnche Charles-\u00c9mile Reynaud, gi\u00e0 inventore del prassinoscopio (evoluto dallo zootropio) e soprattutto del teatro ottico, primo vero e proprio precursore al tempo stesso sia del cinematografo che del cartone animato, poich\u00e9 presentava proiezioni ad un pubblico di sequenza animate, nel 1907 brevett\u00f2 un proprio sistema di animazione tridimensionale: lo stereo-cinema. Evoluzione anch'esso del prassinoscopio, presentava infatti due di questi apparecchi posti parallelamente in verticale, accoppiati ad uno stereoscopio, in modo da permettere di visionare brevi sequenze cicliche di foto stereoscopiche. Il dispositivo non ebbe comunque successo e attualmente l'unico esemplare sopravvissuto \u00e8 esposto al Museo delle Arti e Mestieri di Parigi.\nSi pu\u00f2 parlare di cinema atto a produrre un effetto di tridimensionalit\u00e0, gi\u00e0 con la celebre locomotiva che avanza verso la cinepresa dei Fratelli Lumi\u00e8re (lo stesso Louis Lumiere negli anni venti produrr\u00e0 un remake di questo filmato, con sistema 3-D anaglifico), tuttavia il cinema realmente stereoscopico viene sviluppato soprattutto nel periodo tra le due guerre mondiali in film di sperimentazione del sistema anaglifico: il primo film stereoscopico della storia \u00e8 \"The Power of Love\" del 1922.\nIl primo periodo di diffusione a livello di massa del cinema 3-D, la cosiddetta \"et\u00e0 d'oro\" del cinema 3-D, sono gli anni cinquanta: il primo lungometraggio realizzato in questa fase (con cinepresa binoculare e impressione sincronizzata su due rulli di pellicole) \u00e8 \"Bwana Devil\" del 1952. In quel decennio furono girati pi\u00f9 di 60 film, tra cui certamente il pi\u00f9 celebre \u00e8 \"Il mostro della laguna nera\" del 1954, diretto da Jack Arnold, che utilizzava la pi\u00f9 costosa tecnica delle lenti polarizzate, che richiedeva cinema appositamente attrezzati. Il cinema stereoscopico era allora relegato a film di serie B, ma non mancarono tuttavia esempi eclatanti di pellicole \"mainstream\", infatti anche Alfred Hitchcock realizz\u00f2 un proprio film in 3-D: \"Delitto perfetto\", interpretato da Ray Milland e Grace Kelly.\nDimenticato per un certo periodo, il cinema 3-D ebbe un nuovo periodo di popolarit\u00e0 tra il 1973 e il 1985, periodo durante il quale vennero realizzati altri film stereoscopici, come ad esempio \"Lo squalo 3\", seguito del celebre film di Steven Spielberg.\nNel 1986 viene introdotta la nuova tecnologia IMAX-3D, che utilizza tutte le tecniche disponibili: anaglifo, lenti polarizzate e occhiali LCD, sfruttando due sistemi, a doppio obiettivo, con due rulli di pellicola sincronizzati, o a singolo obiettivo (che pu\u00f2 usufruire delle normali sale IMAX), nel qual caso vengono alternate le immagini per l'occhio destro e per l'occhio sinistro.\nTelevisione.\nI primi esperimenti di televisione stereoscopica vengono realizzati durante gli anni venti da John Logie Baird che li applica alla televisione meccanica attraverso l'uso del disco di Nipkow: i segnali dei due canali, destro e sinistro, venivano trasmessi alternativamente.\nCos\u00ec viene trasmessa, nel 1952 la prima trasmissione ufficiale stereoscopica, convertendo in segnali elettromagnetici film 3-D in bianco e nero. Il sistema utilizzato \u00e8 quello dell'anaglifia, perci\u00f2 gli spettatori devono essere dotati di appositi occhiali per poter godere dell'effetto tridimensionale.\nNel 1981 verranno effettuate trasmissioni a colori.\nUn altro sistema ampiamente utilizzato per la trasmissione televisiva di immagini stereoscopiche, \u00e8 l'effetto Pulfrich. Durante gli anni settanta la Rai manda in onda clip pubblicitarie e cartoni animati, che sfruttano questo sistema.\nStereogramma a punti casuali.\nNel 1959 lo studioso della visione, neuroscienziato e psicologo Bela Julesz e MacArthur Fellow, inventano gli stereogrammi a punti casuali, mentre portano avanti una ricerca ai laboratori Bell sul riconoscimenti di oggetti camuffati dalle foto aeree riprese dagli aerei spia. Al tempo, molti studiosi della visione pensavano che la percezione della profondit\u00e0 si verificasse negli occhi stessi, mentre ora sappiamo trattarsi di un complesso processo neurologico. Julesz utilizz\u00f2 un computer per creare un paio di immagini a punti casuali che, quando venivano osservate con uno stereoscopio, permettevano al cervello di vedere delle forme tridimensionali. Questo provava che la percezione della profondit\u00e0 \u00e8 un processo neurologico.\nAutostereogramma.\nA met\u00e0 del XIX secolo David Brewster, che come abbiamo visto \u00e8 responsabile di aver migliorato lo stereoscopio inventato da Charles Wheatstone, scopre anche l'effetto \"carta da parati\" (\"wallpaper effect\"): egli nota che fissando a lungo gli schemi ripetuti nella carta da parati, il cervello \u00e8 portato a sovrapporli creando l'illusione che il piano di messa a fuoco si trovi dietro alla superficie reale.\nNel 1979 Christopher Tyler, uno studente di Bela Julesz e della visione psicofisica al Smith-Kettlewell Institute, combina questa teoria con quella dello stereogramma a punti casuali di Julesz, per creare il primo autostereogramma a punti casuali, anche conosciuto con il nome di stereogramma a singola immagine a punti casuali (\"single-image random-dot stereogram\" o SIRDS). Questo tipo di autostereogramma permette di visualizzare una forma tridimensionale da una singola immagine bidimensionale senza l'ausilio di alcun dispositivo ottico.\nInformatica.\nNel 1965 lo scienziato e informatico Ivan Sutherland, pioniere della grafica digitale, costruisce il primo \"head mounted display\", un visore stereoscopico che monta due display, uno per ogni occhio, che proiettano le due differenti immagini parallele.\nAl primo decennio del XXI secolo, si deve invece la diffusione di monitor autostereoscopici, che utilizzano due tecnologie distinte: la barriera di parallasse e la lenticolare.\nLa stereoscopia nel XXI secolo.\nAgli inizi del XXI secolo \u00e8 soprattutto grazie a un rinnovato interesse nei confronti del cinema stereoscopico, a partire grossomodo dal 2003, e in seguito alla visione domestica di trasmissioni televisive riprese in 3D, che la stereoscopia torna nuovamente ad essere oggetto di interesse da parte del pubblico. Numerosi sono infatti i film distribuiti in apposite sale cinematografiche che nel primo e nel secondo decennio del 2000 utilizzano classiche tecniche di visione stereoscopica, quali la luce polarizzata o la tecnica a otturatori alternati, che vengono rinnovate e migliorate.\nPercezione.\nCi\u00f2 che permette ai nostri occhi di percepire la realt\u00e0 a tre dimensioni, \u00e8 la visione binoculare. Gli occhi vedono lo stesso soggetto da due posizioni differenti (a distanza di circa 6\u00a0cm. l'una dall'altra), il cervello unisce queste due immagini ed elabora la profondit\u00e0.\nSemplicemente sovrapponendo le due immagini il cervello pu\u00f2 alla fine valutare la distanza degli oggetti percepiti: pi\u00f9 un oggetto \u00e8 scostato nelle due immagini pi\u00f9 esso viene percepito come vicino, al contrario, minore lo scostamento, maggiore \u00e8 la distanza percepita (questo in funzione dello scostamento a destra o a sinistra dal punto di collimazione degli assi interottici).\nPer poter riprodurre l'effetto proprio della visione binoculare \u00e8 perci\u00f2 necessario creare una illusione: l'illusione stereoscopica, per creare la quale \u00e8 necessario disporre di due immagini del medesimo soggetto riprese alla stessa distanza ma scostate lateralmente con uno scarto pari alla distanza binoculare (stereoscopia naturale) o ad una maggiore o minore distanza (stereoscopia artificiale).\nLe immagini cos\u00ec create dovranno essere poi guardate, tranne nel caso della libera visione stereoscopica o dell'autostereoscopia, con appositi ausili tecnici quali ad esempio possono essere i visori stereoscopici o gli occhiali 3-D.\nStereoscopia naturale e stereoscopia artificiale.\nPremesso che per ottenere l'immagine stereoscopica di un oggetto occorre fotografarlo da due punti di vista, quando la distanza tra i due punti di vista (\"base di ripresa\") \u00e8 uguale alla distanza interpupillare umana si parla di stereoscopia naturale, altrimenti si parla di stereoscopia artificiale.\nNel caso della stereoscopia naturale si pu\u00f2 affermare che il modello ottico viene riprodotto in una scala uguale al rapporto tra la \"base di ripresa\" e la distanza interpupillare (in pratica con una base maggiore l'oggetto appare pi\u00f9 piccolo e viceversa).\nLa stereoscopia artificiale viene utilizzata in quei casi in cui una normale riproduzione stereoscopica con base di ripresa pari alla distanza interpupillare non sia sufficientemente adatta a riprodurre in rilievo l'oggetto ripreso, cio\u00e8 nel caso di ripresa di soggetti posti a grandi distanze rispetto al punto di ripresa e che, se fotografati con una base di ripresa normale, cio\u00e8 pari alla distanza interpupillare, non permetterebbero di ottenere alcun effetto di rilievo, o nel caso di soggetti microscopici, che \u00e8 impossibile riprendere a una distanza di 6,5\u00a0cm.\nAd esempio nel caso si riprendano immagini astronomiche o in fotogrammetria (dove si utilizza un rapporto base/distanza compreso tra 1/5 ed 1/20), la distanza deve essere notevolmente aumentata, mentre nel caso si debbano fotografare delle molecole, la distanza tra i due punti di ripresa non deve essere che di qualche \u00e5ngstr\u00f6m.\nAltre fonti identificano invece la stereoscopia naturale con la comune visione binoculare umana, mentre la stereoscopia artificiale con qualsiasi tecnica di creazione di una immagine stereoscopica, rendendola quindi un sinonimo della stereoscopia stessa.\nOrtostereoscopia.\nPer ortostereoscopia si intende un tipo di stereoscopia che riguarda la realizzazione di un effetto tridimensionale che non stanca il sistema visivo umano e che si accosta in modo sostanziale alla percezione umana dello spazio tridimensionale.\nPertanto si definisce ortostereoscopica l'immagine stereoscopica che, nella riproduzione, mantiene lo stesso campo visivo della ripresa. Spesso, infatti, il campo visivo dell'immagine osservata attraverso uno stereoscopio \u00e8 notevolmente ridotto.\nCreazione dell'immagine stereoscopica.\nEsistono diversi sistemi per realizzare immagini stereoscopiche, in quasi tutti i casi occorrono sempre due immagini da unire con varie tecniche. Le doppie immagini stereoscopiche, o stereogrammi, possono essere create riprendendo la realt\u00e0 con un apparecchio ottico (fotocamera, per le immagini fisse, cinepresa o videocamera, per le immagini in movimento), analogici o digitali, oppure disegnandole a mano o generandole al computer.\nI primi stereogrammi, utilizzati da Charles Wheatstone per illustrare la visione binoculare attraverso il suo stereoscopio a specchi, riproducono semplici immagini geometriche tridimensionali, e furono infatti disegnati a mano. E cos\u00ec avvenne per le immagini stereoscopiche utilizzate dallo stereofantascopio.\nCon la nascita della fotografia, sempre su interessamento da parte di Wheatstone, si vennero a utilizzare apparecchi fotografici per la creazione di fotografie stereoscopiche o \"stereofotografie\". Il cinema tridimensionale port\u00f2 la nuova esigenza di riprendere immagini in movimento tridimensionali: per un lungo periodo si utilizzarono due cineprese affiancate, con gli ovvi problemi di peso e ingombro nei movimenti di camera e nei primi piani (a questo proposito come esempio vanno ricordati i titoli di testa di \"Delitto perfetto\" di Alfred Hitchcock, con la ripresa di un dito che componeva il numero sulla tastiera di un telefono, realizzata, per questo scopo, creando un telefono e un \"dito\" di proporzioni ingrandite). All'inizio del XXI secolo vengono infine elaborate le prime videocamere per riprese stereoscopiche digitali, utilizzate sia nel cinema che in televisione, con doppio obiettivo affiancato.\nPer la realizzazione di autostereogrammi, videogiochi, film 3D in animazione digitale, si utilizzano infine appositi programmi per computer.\nRipresa.\nUn'immagine stereoscopica pu\u00f2 essere creata utilizzando svariate tecniche di ripresa, solitamente utilizzando una fotocamera, cinepresa o videocamera stereoscopica con doppio obiettivo, oppure affiancando due fotocamere tradizionali o slittando lateralmente una singola fotocamera a obiettivo singolo, realizzando due riprese separate.\nFotocamera stereoscopica.\nLa fotocamera stereoscopica \u00e8 una fotocamera dotata di due obiettivi, posti tra loro alla stessa distanza degli occhi umani, 6\u00a0cm. circa, e che proiettano sul piano della messa a fuoco due immagini, permettendo alla pellicola fotografica di impressionare contemporaneamente due diverse immagini. Utilizza normalmente il formato 60\u00a0mm, oppure 35mm, ma pu\u00f2 essere utilizzata anche pellicola 70mm e, specie i modelli pi\u00f9 antichi, pellicola piana.\nMolte sono le case produttrici di apparecchi ottici che hanno realizzato prodotti destinati alla ripresa di immagini fotografiche digitali. Tra queste il sistema Stereo Realist, che permetteva di produrre diapositive a colori stereoscopiche, ha avuto ampia diffusione soprattutto durante gli anni cinquanta e sessanta del XX secolo, con la conseguenza di veder sorgere svariati laboratori di sviluppo, mentre molte sono le ditte che hanno realizzato telaietti per montare le diapositive, in cartoncino fustellato o plastica, e visori destinati alla visione delle diapositive.\nPer quanto concerne la fotografia digitale la Fujifilm ha messo a punto negli ultimi anni del primo decennio del XXI secolo, un sistema digitale composto di fotocamera digitale a due obiettivi, cornice digitale \"touch screen\" autostereoscopica e carta lenticolare per stampa fotografica.\nFotocamere a obiettivo singolo accoppiate.\nAlcuni fotografi, tra i quali William Gruber, l'inventore del View-Master, preferiscono fare ricorso a due fotocamere tradizionali, specialmente reflex, accoppiate, al fine di ottenere una migliore qualit\u00e0 (messa a fuoco e definizione) dell'immagine.\nIn questo caso le fotocamere vengono sincronizzate per scattare perfettamente all'unisono. Per le fotocamere tradizionali si ricorre ad un doppio cavetto flessibile per far scattare gli otturatori di entrambe le fotocamere nel medesimo istante, mentre per le fotocamere digitali devono essere effettuati interventi a livello hardware.\nDoppia ripresa con fotocamera a obiettivo singolo.\nAltri fotografi realizzano immagini stereoscopiche utilizzando una sola fotocamera a obiettivo singolo, scattando due immagini in tempi diversi e facendo scivolare la fotocamera lateralmente di circa 6,5\u00a0cm tra il primo e il secondo scatto.\nQuesta tecnica veniva sovente utilizzata dai fotografi ottocenteschi che realizzavano immagini stereoscopiche di paesaggi. \u00c8 infatti possibile realizzare tali immagini solamente per soggetti \"fissi\", dal momento che il soggetto, se in movimento, deve essere ripreso nello stesso istante.\nNelle immagini ottocentesche non \u00e8 infrequente, l'esagerazione dell'effetto stereoscopico, ottenuto attraverso l'aumento della distanza dello slittamento tra i due scatti separati, ben oltre la distanza pupillare. Effetto sfruttato inizialmente dalle immagini di Charles Wheatstone per le prime immagini realizzate per il suo stereoscopio a specchi.\nSistemi stereoscopici.\nEsistono diversi sistemi stereoscopici, che vanno dal semplice guardare un'immagine a occhio nudo fino a complessi sistemi di visione 3-D digitali.\nLibera visione stereoscopica.\nLa libera visione stereoscopica \u00e8 una tecnica di visione stereoscopica che consiste nell'osservare direttamente le immagini parallele ad occhio nudo, senza l'ausilio di alcuno strumento ottico, quali stereoscopio, occhiali anaglifici, occhiali a lenti polarizzate, ecc.\n\u00c8 una tecnica di visione pi\u00f9 difficile, dato che non a tutti \u00e8 data la capacit\u00e0 di far convergere le due immagini in una unica tridimensionale.\nPer realizzarla occorre posizionare le due immagini affiancate, stampate o elettroniche, ad una opportuna distanza dall'occhio (variabile da persona a persona), divergendo gli occhi (o convergendoli se le due immagini sono stampate incrociate), fino a vederle letteralmente \"fondere\" in un'unica immagine che d\u00e0 una illusione di profondit\u00e0.\nUtilizzando le immagini stereoscopiche create per lo stereoscopio, su stampa fotografica o tipografica, \u00e8 opportuno allontanare le immagini dagli occhi. L'effetto \u00e8 pi\u00f9 facilmente ottenibile con immagini semplici, che riproducono forme geometriche, come i disegni di Charles Wheatstone.\nPer quanto riguarda invece le immagini digitali, \u00e8 conveniente provare con immagini di piccole dimensioni, per esempio 320x240 pixel: sar\u00e0 pi\u00f9 semplice apprendere e applicare la tecnica. Poi di volta in volta si potr\u00e0 provare ad aumentare la dimensione fino a raggiungere il proprio limite.\nStereoscopio.\nLo stereoscopio \u00e8 una sorta di \"mascherina\" o \"binocolino\" dotato di un paio di lenti, con un rapporto di ingrandimento pi\u00f9 o meno grande, che permette ad ognuno dei due occhi di vedere soltanto l'immagine ad esso destinata.\nUsufruendo di una coppia di stampe fotografiche su cartoncino, stampe su vetro o pellicola fotografica diapositiva.\nLo stereoscopio a specchi, il primo inventato da Charles Wheatstone, \u00e8 costruito con due specchi inclinati a 45\u00b0 rispetto all'osservatore. Ogni specchio riflette una delle due immagini che compongono la coppia stereoscopica, poste lateralmente. Questo stereoscopio, poco pratico, fu presto sostituito da quello di David Brewster, rimanendo tuttavia in uso anche ai nostri giorni come strumento di osservazione per la fotogrammetria.\nLo stereoscopio classico, ampiamente diffuso durante l'Ottocento, usufruisce di una coppia di stampe fotografiche illuminate per luce riflessa. Successive varianti di questo stereoscopio utilizzavano immagini stampate su carta pi\u00f9 sottile o vetrini su cui veniva stesa l'emulsione fotografica, spesso colorate a mano in una fase successiva, che venivano retroilluminate.\nFanno parte dello stereoscopio ottocentesco anche gli esperimenti di sequenze animate tridimensionali, quali lo stereofantascopio di Wheatstone e Dubosq, e lo stereo-cinema di Reynaud, che utilizzano lo stereoscopio per visualizzare brevi sequenze cicliche di immagini stereoscopiche, conferendo al contempo l'illusione di movimento e tridimensionalit\u00e0.\nQuesto tipo di stereoscopio \u00e8 tuttavia ampiamente sorpassato, poich\u00e9 il sistema a luce riflessa e la stampa su carta, sono stati sostituiti dal sistema a retroilluminazione che usufruisce di diapositive e che fornisce una maggiore illusione di tridimensionalit\u00e0.\nQuesto sistema \u00e8 utilizzato nei moderni visori View-Master e derivati, nel Tru-Vue e derivati, e nella maggior parte degli altri stereoscopi del Novecento, quali ad esempio i francesi St\u00e9r\u00e9oscope Lestrade e St\u00e9r\u00e9oclic Brugi\u00e8re, che utilizzano come supporto diapositiva fotografica a colori o in bianco e nero.\nCon l'avvento della fotografia digitale, e la realizzazione di immagini stereoscopiche digitali, si \u00e8 infine resa necessaria l'adozione di un sistema di visione delle immagini che permetta di osservare le stesse senza ulteriori passaggi (ad esempio stampa su carta). Ci\u00f2 ha portato alla produzione di stereoscopi digitali per l'osservazione delle immagini riprese con una fotocamera stereoscopica digitale.\nAnaglifo.\nL'anaglifo \u00e8 composto da due immagini stereoscopiche monocromatiche, ognuna composta con una dominante di un colore differente e stampate sovrapposte sul medesimo supporto.\nLe immagini devono essere osservate con dei filtri in modo tale che ognuno dei due occhi possa osservare solamente l'immagine ad esso destinata, i filtri sono normalmente montati su degli occhialini di cartone, aventi le lenti di colori diversi.\nI colori utilizzati sono il rosso, il verde, il blu e i loro colori complementari: ciano, magenta e giallo. Le coppie di colori devono essere scelte con il vincolo che uno stesso colore, dal punto di vista della mescolanza additiva, non sia presente su entrambe le immagini (ad esempio, rosso e magenta non possono essere accoppiati).\nLo \"standard de facto\" \u00e8 la coppia \"rosso\" a \"sinistra\" e \"ciano\" a \"destra\", bench\u00e9 anche le altre combinazioni siano talvolta utilizzate.\nL'immagine dell'anaglifo \u00e8 composta da due immagini filtrate attraverso filtri colorati. L'immagine con la prima dominante verr\u00e0 vista attraverso la lente dello stesso colore mentre non verr\u00e0 vista attraverso l'altra lente e viceversa. In tal modo ogni occhio vedr\u00e0 la sua immagine che poi il cervello elaborer\u00e0 e ricreando l'illusione di tridimensionalit\u00e0.\nAttualmente \u00e8 facilmente possibile creare un anaglifo partendo da una coppia di immagini stereoscopiche, utilizzando appositi programmi per computer.\nGli occhiali per anaglifo sono facilmente reperibili ed economici. L'effetto \"stereoscopico\" non \u00e8 dei pi\u00f9 soddisfacenti, poich\u00e9 l'immagine risulta poco luminosa. Altro deficit di questo sistema \u00e8 l'impossibilit\u00e0 di usufruire di immagini a colori, poich\u00e9 la resa di molti colori \u00e8 quasi impercettibile.\nQuesto sistema \u00e8 utilizzato nel cinema tridimensionale soprattutto durante gli anni sessanta, poich\u00e9 permette di proiettare sullo schermo la pellicola 3-D usufruendo di una singola pellicola e di un comune proiettore singolo (altri sistemi necessitano di una coppia di proiettori sincronizzati o di particolari proiettori singoli che alternano l'immagine destinata al canale destro a quella destinata al canale sinistro), quindi potendo sfruttare una comune sala cinematografica.\nAttualmente l'anaglifo \u00e8 molto sfruttato per le immagini digitali 3-D destinate alla visualizzazione attraverso monitor per PC e nel mercato dell'home video, poich\u00e9 permette la visione di film 3-D con un comune televisore casalingo.\nLuce polarizzata.\nQuesto sistema complesso, sfruttato nel cinema e per la proiezione di diapositive (il sistema View-Master Personal usufruisce di questo sistema), utilizza un doppio proiettore le cui lenti sono dotate di filtri polarizzatori, orientati ortogonalmente uno rispetto all'altro, cos\u00ec da proiettare due immagini polarizzate in modo differente l'una dall'altra.\nLo spettatore viene dotato di un paio di occhiali montanti anch'essi due lenti polarizzate, in modo tale che ogni occhio visualizzi solamente l'immagine ad esso destinata.\nQuesto sistema necessita di un apposito proiettore, di uno speciale schermo e di occhiali specifici, e pertanto risulta pi\u00f9 costoso di un sistema anaglifo, tuttavia il risultato \u00e8 di gran lunga superiore, permettendo una resa ottimale di immagini a colori (cosa pressoch\u00e9 impossibile con gli anaglifi) oltre a una maggiore luminosit\u00e0 e sensazione di profondit\u00e0.\nTale tecnica, che prevede l'uso di due proiettori \u00e8 stata superata dal sistema RealD, che prevede l'uso di una pellicola che scorre a velocit\u00e0 doppia, e su cui si alternano i fotogrammi relativi a occhio destro e occhio sinistro, proiettati mediante un apposito otturatore.\nLa visione tridimensionale si attua con gli stessi occhiali a lenti polarizzate. Tale sistema \u00e8 quello usato nel RealD 3D, e divenuto famoso nel 2009 grazie al successo di botteghino del film \"L'era glaciale 3 - L'alba dei dinosauri\".\nEffetto Pulfrich.\nUtilizzato esclusivamente per la produzione di programmi televisivi, l'effetto Pulfrich deve il suo nome al fisico tedesco Carl Pulfrich che illustra il fenomeno nel 1922.\n\u00c8 un'illusione ottica che si manifesta solo se l'immagine che raggiunge un occhio \u00e8 meno luminosa rispetto a quella che raggiunge l'altro, fornendo cos\u00ec una minore stimolazione retinica. Ci\u00f2 causa una illusione di tridimensionalit\u00e0 al centro dell'immagine rispetto ai suoi lati, ma solamente nel caso di immagini in movimento laterale: non vi \u00e8 alcun effetto tridimensionale con immagini stazionarie.\nL'effetto Pulfrich si ottiene diminuendo leggermente la luce che raggiunge uno degli occhi con appositi occhialini o anche semplicemente anteponendo ad uno dei due occhi la lente polarizzata di un paio di occhiali da sole.\nL'effetto Pulfrich \u00e8 stato sfruttato dalla televisione italiana per la trasmissione dell'anime \"Remi - Le sue avventure\" nel 1979.\nStereogramma a punti casuali.\nInventato nel 1959 da Bela Julesz, \u00e8 uno stereogramma parallelo, creato al computer, composto da due immagini contenenti il medesimo pattern di punti casuali, in cui una delle due immagini presenta una zona raffigurante un qualsiasi disegno, dove questo pattern \u00e8 stato leggermente spostato. Visualizzando l'immagine attraverso uno stereoscopio o a occhio nudo con la tecnica detta \"wall-eyed\", il disegno verr\u00e0 visualizzato tridimensionale.\nAutostereogramma.\nL'autostereogramma, comunemente detto anche stereogramma, \u00e8 un'illusione ottica, atta a creare una immagine tridimensionale da una immagine piana bidimensionale, senza utilizzare alcuno strumento ottico, ma usufruendo della visione a occhio nudo.\nQuesto tipo di immagine, creata attraverso appositi programmi per computer, unisce una texture a una singola immagine digitale tridimensionale (a differenza della stereoscopia tradizionale che utilizza due immagini) e la cui lontananza dal soggetto che la guarda \u00e8 rappresentata attraverso varie gradazioni di grigio definite da una \"depth map\" (letteralmente \"mappa di profondit\u00e0\" o \"mappa delle altezze\").\nL'illusione di profondit\u00e0 si ha mettendo a fuoco oltre l'immagine (divergenza) o davanti all'immagine (convergenza), cosicch\u00e9 i due metodi prendono il nome di \"wall-eyed\" e di \"cross-eyed\".\nL'autostereogramma \u00e8 dunque uno strumento digitale solamente per quanto riguarda la realizzazione, ma nella visione richiede una tecnica completamente analogica, qual \u00e8 infatti la \"libera visione stereoscopica\".\nOscuramento alternato o \"shutter glasses\".\nIl sistema che prevede l'oscuramento alternato degli occhi, per consentire la visione del singolo fotogramma destinato all'occhio corretto, viene inventato da Laurens Hammond e William F. Cassidy nel 1922, e brevettato con il nome di Teleview. Il sistema prevede un paio di occhialini che vengono controllati e oscurati alternativamente da un sistema meccanico.\nQuesto tipo di sistema verr\u00e0 recuperato alla fine del XX secolo e applicato a un sistema elettronico digitale che usufruisce di occhiali 3D elettronici con lenti a cristalli liquidi, viene coordinato da un processore e pu\u00f2 essere utilizzato sia per la proiezione di film 3-D in sala, che per la visione casalinga di immagini tridimensionali elettroniche attraverso televisori, computer, console e lettori DVD appositi.\nUn processore, tramite un software apposito, trasmette al proiettore o al display alternativamente l'immagine destinata all'occhio destro e quella destinata all'occhio sinistro. La sequenza di immagini ha una frequenza pi\u00f9 elevata di quella utilizzata nei display LCD per la visione 2D: negli Stati Uniti viene utilizzata la frequenza di 120\u00a0Hz, mentre nei paesi europei di 100\u00a0Hz. Questo perch\u00e9 la frequenza della luce artificiale ambientale (rispettivamente di 60 e di 50\u00a0Hz) non interferisca con l'effetto.\nGli occhiali sono dotati di due lenti costituite da un piccolo schermo a cristalli liquidi, che, sincronizzate dal processore, alla stessa frequenza del display oscurano prima un occhio e poi l'altro, in questo modo quando sullo schermo compare l'immagine destinata all'occhio sinistro, viene oscurata la lente destra e viceversa. A una frequenza cos\u00ec elevata le due immagini vengono osservate come contemporanee, il cervello le elabora formando l'immagine tridimensionale.\nNel 1997 la Woobo Electronics Co. Ltd immette sul mercato del Personal Computer il primo paio di occhiali elettronici LCD denominato \"CyberBoy\" con alcuni videogiochi in realt\u00e0 virtuale, in grado di permettere la visione stereoscopica con qualsiasi PC dotato di un semplice processore Intel 486 e con appena 4 MB di Ram.\nL'effetto ottenuto coinvolge l'utilizzatore, ma produce anche un certo affaticamento a chi indossa gli occhiali che pu\u00f2 portare, specialmente le prime volte, ad una sensazione di nausea e vertigine. Il fenomeno sembra dovuto ad un'errata interpretazione della realt\u00e0 del cervello, che percepisce la scena tridimensionale come reale, ma non riceve dagli altri sensi (tipicamente dal senso dell'equilibrio) nessun altro stimolo collegato all'esperienza.\nL'attuale sistema a oscuramento alternato diffuso nelle sale cinematografiche e che sta prendendo piede anche nel mercato dell'home video \u00e8 il sistema XpanD con oltre mille sale che utilizzano questa tecnologia.\nVisore digitale LCD.\nIl visore digitale LCD \u00e8 un dispositivo elettronico composto da due piccoli schermi LCD e da apposite lenti, posizionate davanti agli occhi a una ridotta distanza, atte a ingrandire e mettere a fuoco i due piccoli monitor destinati a proiettare le immagini.\nSi tratta a tutti gli effetti di uno stereoscopio digitale, che utilizza, al posto di un supporto statico (stereogramma o diapositiva), un supporto dinamico rappresentato dai monitor LCD. Rispetto al sistema anaglifico o al sistema a filtri a polarizzazione lineare o circolare, permette una maggiore luminosit\u00e0 e nitidezza dell'immagine.\nI monitor LCD destinati a questo visore possono utilizzare un sistema di immagini interlacciate, su un unico monitor, o affiancate, su due monitor paralleli.\nIl sistema \u00e8 stato commercializzato dalla Nintendo tra il 1994 e il 1995 attraverso il sistema Nintendo Virtual Boy, che ha per\u00f2 riscosso scarso successo.\nAutostereoscopia.\nNel sistema autostereoscopico, a differenza della stereoscopia classica, l'immagine tridimensionale pu\u00f2 essere osservata in rilievo senza richiedere l'uso di altri dispositivi, quali possono essere lo stereoscopio o gli occhiali, poich\u00e9 il supporto (stampa su carta o monitor) \u00e8 munito di una tecnologia apposita (ad es. il sistema lenticolare) che provvede gi\u00e0 da s\u00e9 a nascondere ad ogni occhio l'immagine destinata all'altro.\nEsistono molteplici sistemi autostereoscopici:\nApplicazioni.\nLa stereoscopia trova applicazione in moltissimi campi, che vanno dal semplice svago al compendio negli studi scientifici. Di seguito vengono riassunti brevemente i media che, nei quasi due secoli di storia, hanno saputo sfruttare gli svariati sistemi stereoscopici.\nIntrattenimento.\nFotografia.\nLa pi\u00f9 antica applicazione che \u00e8 stata fatta della stereoscopia riguarda immagini fotografiche statiche, su svariati supporti, dalla stampa fotografica fino alle pi\u00f9 recenti immagini digitali. La visione migliore di fotografie stereoscopiche avviene senz'altro utilizzando come supporto la diapositiva a colori, traguardata con appositi visori. Attraverso la proiezione di diapositive viene utilizzato anche il sistema a luce polarizzata, mentre per le immagini digitali \u00e8 invece diffusissimo l'anaglifo.\nLibri.\nNel campo editoriale \u00e8 possibile trovare applicazioni pratiche della stereoscopia. Libri illustrati con immagini 3D possono utilizzare le tecniche della libera visione stereoscopica, della stereoscopia con specchio riflesso o dell'anaglifo. Non vanno poi dimenticati i libri scientifici corredati di immagini stereoscopiche come avvenuto negli anni '60, quando si \u00e8 fatto ampio uso di dischetti View-Master per illustrare il corpo umano o altri campi della ricerca. Mentre durante gli anni novanta grande diffusione hanno avuto i libri di autostereogrammi.\nCinema.\nIl cinema, dopo i primi esperimenti (Stereo-cinema, Stereofantascopio), ha avuto varie fasi di interesse nei confronti della stereoscopia, sviluppando fin dai primi anni del XX secolo vari sistemi di visione 3-D in movimento. La cinematografia stereoscopica si \u00e8 avvalsa dell'anaglifo, degli occhiali con lenti polarizzate, degli occhiali con otturatori alternati (meccanici e, con il secondo revival del cinema 3-D, digitali) e delle reti lenticolari.\nTelevisione.\nPer la trasmissione televisiva, il sistema sfruttato fino all'avvento della televisione digitale ad alta definizione con canali tematici dedicati alla trasmissione di programmi in 3-D, \u00e8 stato quasi esclusivamente quello dell'effetto Pulfrich, poich\u00e9 l'unico in grado di fornire, a chi non usufruisce di supporti ottici adeguati, una normale visione bidimensionale.\nNel 2008 sono stati messi in commercio i primi monitor televisivi autostereoscopici, che utilizzano display con barriera di parallasse o un sistema lenticolare. Questi televisori sono atti a riprodurre filmati tridimensionali da supporto digitale, DVD o Blu-ray Disc, o trasmissioni digitali stereoscopiche.\nNel 2010 Sky in associazione con il sistema 3ality Digital ha lanciato un canale televisivo tematico dedicato alla trasmissione di soli programmi stereoscopici.\nVideoclip.\nCon il successo del cinema tridimensionale, la visione stereoscopica viene applicata anche ad opere video-musicali, come i video \"Wanderlust\" di Bj\u00f6rk (del 2008) e \"Sing-hiozzo\" dei Negramaro (del 2010) e il film concerto \"U2 3D\" (del 2008). Il primo \u00e8 stato distribuito in DVD, il terzo nelle sale cinematografiche attrezzate per il cinema 3D.\nVideogiochi.\nLa stereoscopia \u00e8 stata applicata fin dagli anni novanta ai videogiochi sfruttando sistemi come il visore stereoscopico digitale con display LCD (Nintendo Virtual Boy), sistemi autostereoscopici basati sulla barriera di parallasse (Nintendo 3DS) o altri sistemi come (PlayStation 3 e Xbox 360).\nTelefonia mobile.\nLa telefonia mobile ha visto la comparsa di smartphone autostereoscopici. i soli due smartphone a utilizzare tale tecnologia sono LG Optimus 3D e HTC Evo 3D.\nScienza.\nAstronomia.\nLa stereoscopia viene applicata nelle osservazioni astronomiche. Le riprese vengono effettuate da due telescopi a opportuna distanza puntati sul medesimo oggetto, la distanza tra i due punti di osservazione \u00e8 di conseguenza proporzionalmente aumentata adottando quella che viene definita stereoscopia artificiale\nNelle esplorazioni spaziali missioni senza equipaggio adottano riprese stereoscopiche per consentire una visione tridimensionale degli oggetti e dei suoli visitati.\nFotogrammetria.\nLa fotogrammetria utilizza la stereoscopia quale tecnica che consente di rilevare forma, posizione e dimensioni di un oggetto mediante una coppia di fotogrammi stereometrici, cio\u00e8 una coppia di fotografie ottenute con una particolare fotocamera stereoscopica chiamata camera stereometrica, e che vengono osservate attraverso particolari tipi di stereoscopio, quali lo stereoscopio a specchi e lo stereoscopio a ingrandimento variabile, e di misura, quali lo stereomicrometro. Questa tecnica viene utilizzata in cartografia, topografia e in architettura.\nMedicina.\nIn radiologia la stereoscopia trova applicazione nella realizzazione di radiografie stereoscopie o stereoradiografie. Per l'osservazione di queste radiografie, viene utilizzato un particolare tipo di stereoscopio denominato ortostereoscopio (\"orthostereoscope\" in inglese).\nMicroscopia.\nLa stereoscopia viene applicata all'osservazione microscopica attraverso il microscopio binoculare, che consente di vedere il mondo microscopico in tridimensionalit\u00e0. Per l'osservazione di un campo visivo cos\u00ec ridotto viene utilizzato uno scostamento tra i due punti di osservazione proporzionalmente ridotto, adottando la stereoscopia artificiale.\nAltro.\nAutomobili.\nIl principio della stereoscopia viene applicato anche da sistemi di riconoscimento ostacoli montati su talune vetture."}
{"id": "1287017", "revid": "228587", "url": "https://it.wikipedia.org/wiki?curid=1287017", "title": "Golden State League", "text": "La Golden State League fu una lega indipendente del baseball USA, operante in California. La lega inizialmente si pose come obiettivo otto squadre e consider\u00f2 10-12 potenziali siti, compresi Los Angeles, Sacramento, Palm Springs, Santa Barbara, San Luis Obispo, Oceanside, Oxnard, Rohnert Park, Chico, Fresno, Merced ed Henderson. Comunque inizi\u00f2 con quattro squadre: Imperial Valley Brahmas, Antelope Valley Ravens, Yuma Desert Dawgs e una squadra itinerante, i Southern Nomadic Mariners (che avrebbero dovuto avere sede a Indio come Indio Lil' Devils, ma la citt\u00e0 aveva strutture inadeguate).\nIl progetto iniziale prevedeva come inizio il 1993, ma subito si presentarono degli ostacoli di tipo economico per il finanziamento di squadre e stadi. Piegata da difficolt\u00e0 finanziarie l'apertura della stagione fu posticipata diverse volte dall'iniziale data del 31 marzo 1995. La lega fall\u00ec giusto una settimana dopo la sua partita di apertura, giocata il 16 giugno 1995 a Yuma.\nCome nella maggior parte delle leghe indipendenti, i rosters della GSL includevano un mix di star dei licei e dei college e giocatori in cerca di lancio. Ex giocatori della MLB associati alla Golden State League furono il lanciatore Scott Taylor (Antelope Valley), precedentemente ai Red Sox, ed Ellis Valentine (manager dell'Antelope Valley), vincitore di un Gold Glove come interbase."}
{"id": "1287019", "revid": "339392", "url": "https://it.wikipedia.org/wiki?curid=1287019", "title": "Agglutination", "text": ""}
{"id": "1287024", "revid": "486946", "url": "https://it.wikipedia.org/wiki?curid=1287024", "title": "Vihren Sandanski", "text": ""}
{"id": "1287026", "revid": "339392", "url": "https://it.wikipedia.org/wiki?curid=1287026", "title": "Shipchenski Sokol", "text": ""}
{"id": "1287027", "revid": "171091", "url": "https://it.wikipedia.org/wiki?curid=1287027", "title": "Roccia Nera", "text": "La Roccia Nera (\"Roche noire\" in francese, \"Schwarzruken\" in tedesco) (4.075\u00a0m) \u00e8 una montagna situata nelle Alpi Pennine, nel gruppo del Monte Rosa.\nDescrizione.\nSi trova sulla linea di confine tra l'Italia e la Svizzera, tra il Monte Breithorn ad occidente ed il Polluce ad oriente. Comunemente viene considerato come una vetta del Breithorn. Il colle che la separa dal Polluce prende il nome di \"Schwarztor\" (3.725\u00a0m)\nDal versante nord ed est si presenta come una \"roccia nera\" che spunta dai ghiacciai sottostanti. Di qui il nome. Il versante ovest lungo il quale si sviluppa la via normale di salita si presenta invece nevoso fin sulla vetta.\nIl monte domina la testata della val d'Ayas. Dal monte scende il Grande Ghiacciaio di Verra. Nel versante italiano, su uno sperone roccioso, \u00e8 stato collocato il Bivacco Rossi e Volante.\nSalita alla vetta.\n\u00c8 possibile salire alla vetta dalla val d'Ayas partendo dal Rifugio Mezzalama oppure dal Rifugio Guide d'Ayas.\nAlternativamente \u00e8 possibile partire dalla funivia che arriva al Rifugio Guide del Cervino o da quella che arriva al Piccolo Cervino.\nun'alternativa difficile, per alpinisti molto esperti \u00e8 la via di arrampicata che si sviluppa sulla parete NE della montagna, ha uno sviluppo di 450 m ed \u00e8 stata aperta a settembre 2017. \u00e8 una delle vie di misto pi\u00f9 difficili del massiccio del monte Rosa e supera passaggi di 8b-. dalla prima scalata non ci sono state ripetute, quindi il grado \u00e8 ancora da confermare."}
{"id": "1287028", "revid": "33751", "url": "https://it.wikipedia.org/wiki?curid=1287028", "title": "Marek Dupnitsa", "text": ""}
{"id": "1287029", "revid": "486946", "url": "https://it.wikipedia.org/wiki?curid=1287029", "title": "Chernomorets 919", "text": ""}
{"id": "1287035", "revid": "486946", "url": "https://it.wikipedia.org/wiki?curid=1287035", "title": "Beroe Stara Zagora", "text": ""}
{"id": "1287036", "revid": "124123", "url": "https://it.wikipedia.org/wiki?curid=1287036", "title": "Nati nel 1966", "text": ""}
{"id": "1287038", "revid": "124123", "url": "https://it.wikipedia.org/wiki?curid=1287038", "title": "Morti nel 1966", "text": ""}
{"id": "1287039", "revid": "731511", "url": "https://it.wikipedia.org/wiki?curid=1287039", "title": "California League", "text": "La California League \u00e8 una lega minore del baseball USA.\nPrima del 2002 era classificata come \"High-A\" league, indicando un livello superiore rispetto alle altre Class A, al quinto livello fra Rookie ball e le Major Leagues.\nLa lega fu fondata nel 1941, con squadre di Anaheim, Bakersfield, Fresno, Merced, Riverside, San Bernardino, Santa Barbara e Stockton. L'anno dopo, a causa della Seconda guerra mondiale, la lega scese a quattro squadre, prima di chiudere. Torn\u00f2 nel 1946, aggiungendo Visalia, San Jose e Ventura dal 1947. Reno ader\u00ec nel 1955.\nTutte le squadre oggi giocano in stadi che sono stati costruiti o ampiamente rinnovati dal 1990. Il numero di spettatori continua ad aumentare, con un totale di presenze che supera il milione. La lega \u00e8 divisa in North Division e South Division."}
{"id": "1287040", "revid": "124123", "url": "https://it.wikipedia.org/wiki?curid=1287040", "title": "Nati nel 1480", "text": ""}
{"id": "1287041", "revid": "124123", "url": "https://it.wikipedia.org/wiki?curid=1287041", "title": "Morti nel 1480", "text": ""}
{"id": "1287047", "revid": "124123", "url": "https://it.wikipedia.org/wiki?curid=1287047", "title": "Nati nel 1839", "text": ""}
{"id": "1287048", "revid": "124123", "url": "https://it.wikipedia.org/wiki?curid=1287048", "title": "Morti nel 1839", "text": ""}
{"id": "1287051", "revid": "124123", "url": "https://it.wikipedia.org/wiki?curid=1287051", "title": "Nati nel 1860", "text": ""}
{"id": "1287054", "revid": "212348", "url": "https://it.wikipedia.org/wiki?curid=1287054", "title": "Nuoto ai Giochi della XXVIII Olimpiade - 200 metri farfalla femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 5 batterie di qualificazione. Le prime 16 atlete si sono qualificate per le semifinali."}
{"id": "1287055", "revid": "1418004", "url": "https://it.wikipedia.org/wiki?curid=1287055", "title": "James W. Hall", "text": "Nei suoi libri appare spesso l'investigatore \"Thorn P.I.\"\nNel 2003 ha vinto il premio Shamus con il romanzo \"Onda nera\" (\"Blackwater Sound\")."}
{"id": "1287057", "revid": "1543377", "url": "https://it.wikipedia.org/wiki?curid=1287057", "title": "The Devil in Sister George EP", "text": "The Devil in Sister George EP \u00e8 il secondo EP (pubblicato nel 1994, su etichetta Virgin Records) del cantante inglese Boy George, anche se tra il titolo in blu, di media grandezza, dove si specifica appunto che trattasi di un EP, e il nome in grande dell'artista, si legge la piccola aggiunta \u00ab&amp; Jesus Loves You\u00bb, gruppo che George aveva fondato all'inizio degli anni novanta, parallelo alla sua carriera solista, e che ancora teneva pi\u00f9 o meno attivo, con la continua uscita di nuovi remix (un primo extended play era appunto uscito come ultimo prodotto accreditato ai Jesus Loves You). Dei 5 brani inclusi, gli ultimi tre sono stati registrati nello stesso anno della pubblicazione, il 1994, mentre i primi due sono stati realizzati l'anno prima, nel 1993. Nel mese di marzo del 1994, l'EP raggiunge il Numero 26 nella classifica inglese (degli album).\nIl breve extended (che si colloca tra il quarto e il quinto album del solista, rispettivamente del 1990 e del 1995) costituisce uno dei tre lavori estesi di maggior successo per l'artista nella madrepatria (oltre al suo primo album del 1987 e a una raccolta congiunta con i Culture Club del 1993). In effetti,\"'The Devil in Sister George EP\" pu\u00f2 considerarsi breve soltanto relativamente al numero delle tracce che lo compongono (cinque), dato che in quanto a durata, equivale all'incirca alla lunghezza di un tipico album degli anni ottanta (i cinque pezzi sono compresi tra i 6 minuti di \"Everything I Own\" e i quasi 9 di \"Generations of Love\", regina incontrastata dai lunghi e numerosi remix). Lo stesso vale per quanto riguarda l'opera di produzione: ben sette sono stati i produttori che vi hanno preso parte, compreso lo stesso Boy George, che per\u00f2 ha per lo pi\u00f9 lavorato sotto lo pseudonimo di Angela Dust, gi\u00e0 ampiamente utilizzato nella realizzazione di quasi tutti i brani dei Jesus Loves You. L'EP contiene remix di vario genere, maggiormente tendenti alla dance e alla techno, di pezzi originariamente inclusi in 3 diversi album e su 1 EP, realizzati da Boy George da solista, con i Jesus Loves You e con i pi\u00f9 noti Culture Club.\nSeguendo l'ordine di presentazione dell'EP, le cinque tracce originarie possono essere cos\u00ec attribuite: \"Miss Me Blind\" compare su \"Colour by Numbers\", il secondo album dei Culture Club, del 1983; \"Generations of Love\" \u00e8 il pezzo di apertura di \"The Martyr Mantras\", l'unico long-playing dei Jesus Loves You, del 1990; \"Am I Losing Control\" \u00e8 un altro pezzo dei Jesus Loves You, non incluso per\u00f2 sull'album della band, poich\u00e9 scritto successivamente, ed inserito invece sull'EP del gruppo, \"Sweet Toxic Love\", del 1992, che ne completa la breve discografia - il brano, qui in una versione strumentale massimamente acida, ricomparir\u00e0 in una versione lievemente alterata nel titolo, \"Losing Control\", ma completamente diversa nella sostanza, orientata verso la musica country, nell'apprezzatissima raccolta di ballate acustiche di Boy George, \"U Can Never B2 Straight\", del 2002; anche \"Love Hurts\", il quarto brano su \"The Devil in Sister George EP\", appartiene al succinto repertorio dei Jesus Loves You, anche questo incluso sull'album \"The Martyr Mantras\", da dove \u00e8 stato estratto come uno dei due brani del singolo a doppio lato A della band, diventato famoso soprattutto per la traccia dalle palesi influenze Hare Krishna, \"Bow Down Mister\" (che con la sua grandissima popolarit\u00e0 ha finito col far passare in secondo piano la pur interessante altra traccia, che qui rivive finalmente di luce propria); il ricco EP si chiude con la Numero Uno britannica ed europea di Boy George, \"Everything I Own\", celebre cover reggae che vanta il primato di aver raggiunto la vetta della classifica inglese in sole due settimane (durante la prima, la canzone era gi\u00e0 nelle parti pi\u00f9 basse della Top Ten, mentre nel corso della seconda gi\u00e0 guardava dall'alto del podio tutte le altre, raggiungendo contemporaneamente anche la vetta della Classifica Europea, dove \u00e8 rimasta per due settimane consecutive, prima di cedere lo scettro).\nTra i produttori, dei quali si \u00e8 gi\u00e0 fatta menzione, ritorna Steve Levine, anche se solo virtualmente, dato che si tratta dell'originario produttore della versione canonica di \"Miss Me Blind\" dei Culture Club (anche se la decisione di remixare soltanto il brano, senza 'spogliarlo' del tutto, \u00e8 piuttosto indicativa del valore dato da George al lavoro di Levine), mentre spicca l'insolita assenza del fedelissimo John Themis, soprattutto alla produzione (compare soltanto come coautore del brano all'epoca pi\u00f9 recente, \"Am I Losing Control\"). Ormai considerato quinto membro virtuale dei Culture Club, Themis, greco-cipriota, eccellente chitarrista auto-didatta, \u00e8 responsabile di grandissima parte della produzione solista di Boy George, dai Jesus Loves You in poi. Tra le altre cose, ha composto assieme a George tutte le tracce dell'album punk/rock \"Cheapness and Beauty\" del 1995 (tranne la cover di apertura, di Iggy Pop), comprese le tre superbe ballate acustiche, dove la sua chitarra, gi\u00e0 divenuta storica nella gemma di fine anni novanta \"I Specialise In Loneliness\", si distingue ampiamente per intensit\u00e0 e passione, nonch\u00e9 per amalgamarsi alla perfezione con la calda voce soul ormai familiare di Boy George. Tra gli autori dei remix, invece, una parte di rilievo spetta a Ramp, autore delle rielaborazioni dei primi due brani, e ad Evolution, che qui realizza la versione disco di \"Love Hurts\", e l'anno successivo creer\u00e0 un nuovo successo per George, nelle posizioni calde della classifica dance americana, remixando un'alternativa \"Same Thing In Reverse\" (entrambe entrate di diritto nella storia ufficiale di Boy George e dei suoi Culture Club, ormai inserite nel quadruplo cofanetto del 2002, \"Culture Club - Box Set\").\nDi questo The Devil in Sister George EP vanno illustrati almeno altri due particolari: le foto di copertina e la riflessione scritta all'interno (la confezione \u00e8 costituita da un lussuoso digipack apribile, bianco lucido e liscio al tatto). Riguardo l'artwork della copertina, riprendendo il titolo, che significa \u00abL'EP del Diavolo in Sorella George\u00bb, il poliedrico cantante compare tutto dipinto di rosso, compreso il volto e le altre parti del corpo scoperte (tranne le mani, di cui soltanto le unghie portano lo smalto di quello stesso colore infuocato), con un boa di raso al collo in tinta, un lungo e stretto soprabito nero, delle enormi scarpe con la zeppa di sughero e, ciliegina sulla torta, delle corna non troppo pronunciate, ma bene in vista sulla parte anteriore della fronte. George compare in questo modo in cinque diverse pose, quattro volte sulle varie pagine cartonate dell'EP, ed una volta direttamente sulla superficie a specchio del CD, che si improvvisa cos\u00ec parziale picture disc. Ultima nota spetta ad una specie di lapidaria filastrocca, che la dice lunga sulla filosofia \u00abdiavolesca di sorella George\u00bb. Il brano, naturalmente in inglese, e inutile dirlo, in inchiostro rigorosamente rosso, in tema col resto della grafica di copertina, riprende una canzone del gruppo dei Toto, intitolata \"Georgie Porgie\", che si pu\u00f2 tradurre come \u00abGiorgino il porcellino\u00bb, che George poi rielabor\u00e0 nella sua autobiografia dell'anno seguente. Ecco un'approssimativa traduzione della resa a mo' di parodia del testo originale: \u00abGiorgino, Porcellino, stelle nel cielo/Baciava le ragazze e le faceva piangere/Quando i ragazzi uscivano a giocare/Lui se ne innamorava/E loro fuggivano via\u00bb. Lapidario al massimo, ancora una volta l'artista londinese si fa notare per estro e creativit\u00e0. Apparentemente sciocca, oltre a riaffiorare, rielaborata (\u00abstelle nel cielo\u00bb diventer\u00e0 \u00abtorta e budino\u00bb), nella sua prima autobiografia, l'originale parodia del brano fissa una filosofia \u00abdiabolica\u00bb destinata a durare, cos\u00ec come il titolo di questo piacevole EP non verr\u00e0 pi\u00f9 dimenticato, ormai accolto tra i siti ufficiali che potete cliccare tra i Collegamenti Esterni."}
{"id": "1287058", "revid": "125864438", "url": "https://it.wikipedia.org/wiki?curid=1287058", "title": "Scoop (miniserie televisiva)", "text": "Scoop \u00e8 una miniserie televisiva del 1992 con John Savage, Federica Moro e Michele Placido. \u00c8 stata trasmessa su Rai 2 ogni marted\u00ec e mercoled\u00ec dal 14 gennaio al 29 gennaio 1992.\nTrama.\nLa serie parla delle vicende di Marco Bonelli, un inviato speciale in cerca di notizie e rivelazioni compromettenti, tra Berlino, la Spagna, Roma e la Calabria."}
{"id": "1287063", "revid": "115046504", "url": "https://it.wikipedia.org/wiki?curid=1287063", "title": "Cephalorhynchus heavisidii", "text": "Il cefalorinco di Heaviside (Cephalorhynchus heavisidii) \u00e8 un piccolo delfino che vive al largo delle coste della Namibia e delle coste occidentali del Sudafrica. \u00c8 uno dei quattro delfini del genere \"Cephalorhychus\" - gli altri sono il cefalorinco eutropia, il cefalorinco di Hector e il cefalorinco di Commerson.\nNome.\nIl cefalorinco di Heavisidii viene attualmente chiamato cos\u00ec in onore di un tale Capitano \"Haviside\" che ne port\u00f2 un esemplare dalla Namibia al Regno Unito agli inizi del XIX secolo. Comunque il suo nome venne poi storpiato in Heaviside, in onore di un celebre chirurgo, il Capitano Heaviside, che collezionava cetacei e altre specie animali. L'ultimo nome \u00e8 resistito ed \u00e8 il pi\u00f9 comune nella letteratura popolare. Comunque alcuni autori, tra cui quelli dellEncyclopedia of Marine Mammals\" e di \"Mammal Species of the World\", usano il nome originale - cefalorinco di Haviside\"'.\nPopolazione e distribuzione.\nSebbene gli avvistamenti della specie non siano infrequenti al largo della Costa degli Scheletri della Namibia, i cefalorinchi di Heaviside non sono stati studiati approfonditamente dagli scienziati. Sono stati registrati al largo della costa della Namibia settentrionale a 17\u00b0 S e nell'estremo meridione della punta meridionale del Sudafrica. Degli avvistamenti vengono spesso registrati nei pressi di importanti centri abitati come Citt\u00e0 del Capo e in citt\u00e0 come Walvis Bay. Nella baia di Lambert possono essere avvistati dalla costa o a bordo delle imbarcazioni che si dirigono verso il porto. Non esiste alcuna stima del loro numero.\nDescrizione fisica.\nIl cefalorinco di Heaviside \u00e8 un delfino piccolo e grazioso che cresce fino a circa 180 cm di lunghezza e pu\u00f2 pesare fino a 75 kg. Le sue dimensioni e la rotondit\u00e0 della sua testa fanno s\u00ec che spesso venga scambiato per una focena. La testa \u00e8 di color grigio scuro. La met\u00e0 superiore della fronte e i fianchi sono di un grigio pi\u00f9 chiaro. La pinna dorsale, le natatoie e la met\u00e0 posteriore del dorso sono a sua volta di color grigio pi\u00f9 scuro. Il ventre \u00e8 bianco e ci sono anche tracce di bianco sui fianchi dietro alla pinna dorsale.\nI maschi raggiungono la maturit\u00e0 sessuale a circa 7-9 anni. Le femmine raggiungono l'et\u00e0 riproduttiva nello stesso periodo. Il periodo di gestazione \u00e8 probabilmente di 10 mesi. L'accoppiamento avviene in primavera ed estate. Si crede che le femmine partoriscano una volta ogni tre anni. L'et\u00e0 massima conosciuta di un cefalorinco di Heaviside era di 20 anni. Questa speranza di vita relativamente breve, insieme al lungo periodo tra un parto e l'altro, provocano una bassa crescita naturale della popolazione. Quindi la specie \u00e8 troppo sensibile per essere oggetto di caccia.\nI cefalorinchi di Heaviside sono animali attivi e sociali. Si raggruppano solitamente in gruppi di circa 5-10 individui e a volte anche in gruppi pi\u00f9 numerosi. Sono in grado di nuotare velocemente. Una parte delle attivit\u00e0 ludiche e sociali consiste nel saltare verticalmente fuor d'acqua, roteare in aria e ricadere in mare senza fare alcuno schizzo o il minimo rumore."}
{"id": "1287065", "revid": "1610933", "url": "https://it.wikipedia.org/wiki?curid=1287065", "title": "Delfino cileno", "text": ""}
{"id": "1287066", "revid": "1971044", "url": "https://it.wikipedia.org/wiki?curid=1287066", "title": "Jean Rouch", "text": "In particolare, Rouch si \u00e8 dedicato allo studio e alla realizzazione di documentari etnografici su alcune realt\u00e0 dell'Africa occidentale decolonizzata.\nIl suo rapporto con il continente africano comincia nel 1941, quando l'allora ingegnere lavora in un grosso cantiere in Niger. In seguito, rientra in Francia dove partecipa ai movimenti di resistenza e alla fine della guerra, ritorna in Africa e intraprende una carriera intensa e poliedrica come regista, antropologo e filmmaker.\nI suoi film hanno dato vita al cosiddetto \"cin\u00e9ma v\u00e9rit\u00e9\", espressione coniata da lui stesso. La Nouvelle Vague in particolare subir\u00e0 la sua influenza.\nPersonalit\u00e0 eccentrica e poliedrica, Rouch ha trovato la morte in un incidente automobilistico in Niger.\nBiografia.\nIngegnere formatosi all'Ecole des Ponts et Chauss\u00e9es di Parigi, aveva pochi anni prima proposto in questo contesto il suo primo documentario etnografico girato in Africa sulla caccia all'ippopotamo tra i Sorko di Firgoun, nel cuore dell'antico impero Songhai.\nL'apprezzamento e il successo del film soprattutto da parte degli esponenti pi\u00f9 autorevoli del momento (tra cui Claude L\u00e9vi-Strauss, Marcel Griaule, Germaine Dieterlen) permette a Rouch di ottenere un finanziamento per completare il lavoro che esce nel 1947 con il titolo \"Au pays des mages noirs\". Rouch prosegue la sua formazione come allievo di Marcel Griaule specializzandosi sulla storia e sulla religione dei Songhai maliani e allo stesso modo, continuando a coltivare la sua passione per il cinema.\nLa sua attivit\u00e0 \u00e8 stata intensissima. Dal dopoguerra all'anno della sua scomparsa ha realizzato almeno 120 film, prevalentemente in Africa e su tematiche di tipo antropologico.\nL'evoluzione del linguaggio di Rouch \u00e8 strettamente collegata all'evoluzione tecnica cinematografica e agli espedienti che egli elabora per creare una relazione sempre pi\u00f9 immediata con la realt\u00e0.\nI primi film girati tra il 1946 e il 1949 furono realizzati senza sonoro e in bianco e nero, con una cinepresa 16mm leggera della Bell and Howell, comprata al mercatino delle pulci di Parigi che Rouch utilizz\u00f2 peraltro a mano, avendo spaccato il treppiede; questo procedimento, nato in maniera del tutto accidentale, si svilupper\u00e0 praticamente per tutta la sua carriera. Nel 1957 il cineasta/etnologo introduce un nuovo filone, quello della etno-fiction:\" Jaguar\" \u00e8 il corrispettivo filmico della ricerca che aveva impegnato Rouch fino al 1956, anno della pubblicazione dello studio sociologico dedicato alle migrazioni in Ghana dei Songhai del Mali. Insieme ai suoi amici, il regista/operatore intraprende un viaggio che li condurr\u00e0 ad Accra attraverso episodi divertenti e grotteschi: in quest'opera lo sguardo dell'osservato e quello dell'osservatore si incrociano ed emerge una terza voce per mezzo del supporto filmico che media tra le due realt\u00e0 dell'incontro etnografico. L'autore c'\u00e8, esiste e propone una personale lettura dei fatti.\nQuesta modalit\u00e0 di produzione \u00e8 stata per molti critici e storici del cinema l'ispirazione che ha dato vita alla nascita della Nouvelle Vague e che ha tracciato una linea guida importante nella cinematografia d'autore in Francia: la centralit\u00e0 dell'autore, la sua poetica espressa chiaramente dai suoi interventi, fa s\u00ec che egli si assuma fino in fondo la responsabilit\u00e0 del suo prodotto artistico. L'esperienza di Jean Rouch impressiona profondamente Jean-Luc Godard.\nIl 1961 \u00e8 l'anno in cui Rouch gira insieme al sociologo Edgar Morin \"Chronique d'une \u00e9t\u00e9\", utilizzando per la prima volta un'attrezzatura leggera per la registrazione del suono sincrono. In precedenza, i suoi lavori venivano post-sonorizzati con una colonna sonora giustapposta, costruita con suoni originali raccolti sul posto e commenti ad essi relativi. \u00c8 significativo il fatto che anche dopo l'introduzione della registrazione sincronica, Rouch abbia continuato sistematicamente a commentare i suoi montaggi con espressioni poetiche e riflessioni personali, valorizzando sempre di pi\u00f9 il punto di vista dell'autore/antropologo, dunque precorrendo di 20 anni la linea ermeneutica e postmoderna della stessa antropologia.\n\"I signori folli\".\nL'opera indubbiamente pi\u00f9 nota in ambito antropologico \u00e8 per\u00f2 antecedente all'introduzione del sonoro e risale agli anni 1954/55: Rouch realizza \"Les Ma\u00eftres fous\", uno straordinario documento filmico dei rituali di possessione Hauka, presso i popoli Songhai dell'Africa occidentale, praticati ad Accra dagli stessi emigranti di cui Rouch si era gi\u00e0 occupato. Sono \u201cdivinit\u00e0 nuove\u201d, giunte dal mondo ancestrale intorno agli anni '20 del secolo scorso, in pieno dominio coloniale ed \u00e8 proprio di quest'ultimo che rappresentano il catalizzatore, il \u201crimedio\u201d nel commento finale dello stesso Rouch. Il movimento religioso fu represso con violenza dagli esponenti del regime e dalle organizzazioni politiche che collaboravano con esso. Il recupero della tradizione attraverso il rito di possessione e la trance \u00e8 in questo caso funzionale alla ricostruzione identitaria e religiosa, sentita come una necessit\u00e0 impellente per reagire all'esperienza coloniale; lo schema dei riti di passaggio di Arnold Van Gennep \u00e8 riprodotto perfettamente nelle sue tre fasi principali. All'arrivo degli spiriti che prendono possesso degli astanti, si definiscono i ruoli dei protagonisti della \"performance\": gli esponenti dello stato maggiore dell'impero britannico e la moglie del dottore, la locomotiva e il camionista. Lentamente tutti i protagonisti, uno dopo l'altro, entrano nello stato alterato della trance a questo punto mettono in scena una tavola rotonda dello stato maggiore inglese per decidere il da farsi; un cane viene sacrificato, cucinato, smembrato e divorato dai protagonisti mentre diversi oggetti simbolici vengono offerti in sacrificio all'altarino del governatore.\nTra danze, canti, marce e discussioni che avvengono in questo stato allucinato continuo, la giornata trascorre fino a sera, solo allora il primo spirito hauka decide di lasciare il corpo del suo posseduto e di seguito gli altri, cos\u00ec il gruppo rientra tranquillamente in citt\u00e0; il mattino seguente, completamente immerso nella luce del sole, Rouch riprende la sequenza filmica con i suoi amici al lavoro, sorridenti e affaccendati, cui sovrappone i flashback con le immagini pi\u00f9 forti e violente della sera prima.\nI \u201csignori folli\u201d sono dunque gli Hauka, gli spiriti incarnati nei loro posseduti songhai ma certamente anche gli ufficiali dell'esercito inglese che agiscono in modo incomprensibile e violento; anche dopo l'indipendenza, gli hauka continueranno a comparire nei rituali di possessione songhai, la loro funzione politica di resistenza al regime coloniale ormai esaurita si trasfonde nella dimensione pi\u00f9 ampia di espressione ed emancipazione dai sentimenti pi\u00f9 contrastanti e distruttivi, propria degli stati alterati di trance. Gli aspetti teatrali e performativi di questa particolare forma rituale gi\u00e0 evidenziati da Leiris vengono sottolineati e documentati anche dal mezzo filmico grazie a Rouch."}
{"id": "1287070", "revid": "228587", "url": "https://it.wikipedia.org/wiki?curid=1287070", "title": "Estienne Roger", "text": "Biografia.\nDiscendeva da una famiglia di ugonotti, che dovette lasciare la Normandia nel 1685, dopo la revoca dell'editto di Nantes nel 1685 da parte di Luigi XIV. La famiglia si rifugi\u00f2 quindi ad Amsterdam, dove Roger intraprese il mestiere di tipografo. Nel 1691 spos\u00f2 Marie-Suzanne de Magneville (ca. 1670 - 1712) e, dopo un periodo di apprendistato tra il 1691 e il 1695, inizi\u00f2 a lavorare dapprima nella ditta del suo stesso maestro, Jean-Louis de Lorme, ma negli anni seguenti inizi\u00f2 a pubblicare libri sotto il suo nome.\nIl fulcro del suo lavoro editoriale furono i libri di storia, di grammatica, di lessico e soprattutto la stampa di composizioni musicali. Tra il 1698 e il 1732 pubblic\u00f2 oltre 500 spartiti, fra i quali lavori di Albicastro, Albinoni, Bassani, Caldara, Corelli, Pepusch, Scarlatti, Somis, Torelli, Veracini e Vivaldi. Una parte delle opere di questi musicisti era gi\u00e0 stata precedentemente pubblicata (ad es. da Giuseppe Sala a Venezia o da Ballard a Parigi) e quindi Roger si limit\u00f2 solamente a ristampare: all'epoca non esisteva il diritto d'autore e anch'egli dovette tollerare la ristampa non autorizzata di sue pubblicazioni (ad esempio da parte di Pierre Mortier ad Amsterdam o di John Walsh a Londra).\nLa meticolosit\u00e0 editoriale e la buona organizzazione di Roger furono apprezzate in tutta Europa. Compositori come Vivaldi e Albinoni, i cui lavori erano stati inizialmente pubblicati in patria, vennero a conoscenza della qualit\u00e0 superiore della tipografia di Roger e dal 1710 circa si rivolsero a lui per le loro nuove raccolte. Egli poteva contare per la distribuzione delle sue stampe su varie rappresentanze commerciali a Rotterdam, Bruxelles, Liegi, Parigi, Colonia, Lipsia, Halle, Berlino, Amburgo e Londra. Oltre alla \"musica seria\", come si direbbe oggi, egli pubblic\u00f2 anche musica popolare, come i volumi di \"Oude en Nieuwe Hollantse Boerenlietjes en Contradansen\" (\"Vecchie e nuove canzoni contadine e contraddanze olandesi\"), dati alle stampe tra il 1700 e il 1716.\nNel 1716 sua figlia Fran\u00e7oise (1694-1723) spos\u00f2 il tipografo Michel-Charles Le C\u00e8ne, il quale negli anni seguenti non collabor\u00f2 a nessuna pubblicazione musicale fino a che non ricevette in gestione la stamperia di Roger. Nello stesso anno Roger nomin\u00f2 la sua seconda figlia Jeanne (1701-1722) suo successore nella gestione della tipografia; nei sei anni seguenti, sino al 1722, tutti i libri furono stampati sotto il nome di costei. Jeanne Roger sopravvisse al padre per soli cinque mesi. Era infatti molto ammalata e dopo la sua morte prematura le subentr\u00f2 il cognato Le C\u00e8ne, il quale continu\u00f2 l'attivit\u00e0 di pubblicazione di spartiti fondata dal suocero."}
{"id": "1287073", "revid": "1566286", "url": "https://it.wikipedia.org/wiki?curid=1287073", "title": "John Savage", "text": "Biografia.\nSavage cominci\u00f2 a farsi conoscere dal grande pubblico nel 1978, grazie alla partecipazione al film \"Il cacciatore\", dove interpreta il ruolo di Steven. Successivamente interpret\u00f2 altri film famosi, quali \"Hair\" (1979), nella parte di Claude Bukowski, \"La sottile linea rossa\" (1998) di Terrence Malick e \"Admissions\" (2004) di Melissa Painter. A partire dagli anni duemila le sue apparizioni cinematografiche si sono diradate, e Savage si \u00e8 concentrato soprattutto nella televisione. Ha recitato in \"Dark Angel\", dove interpreta l'antagonista di Jessica Alba per tutta la prima stagione, in \"\", dove \u00e8 stato il capitano Ransom nell'episodio \"Equinox\", ed infine in \" e Law &amp; Order - Unit\u00e0 vittime speciali\".\nVita privata.\nNel 1967, a 18 anni, ha sposato la prima moglie Susan da cui ha avuto due figli: Jennifer e Lachlan, entrambi attori. I due divorziarono dopo due anni di matrimonio. Dal 1993 \u00e8 sposato con l'attrice Sandi Schultz.\n\u00c8 fratello dell'attore Jim Youngs.\nDoppiatori italiani.\nNelle versioni in italiano dei suoi film, John Savage \u00e8 stato doppiato da:"}
{"id": "1287076", "revid": "1543377", "url": "https://it.wikipedia.org/wiki?curid=1287076", "title": "Vangelo segreto di Marco", "text": "Il Vangelo segreto di Marco \u00e8 un presunto vangelo apocrifo cristiano menzionato nella \"Lettera di Mar Saba\", una lettera attribuita a Clemente di Alessandria (150 circa\u00a0\u2013 215 circa), che Morton Smith affermava di aver scoperto nel monastero di Mar Saba nel 1958. Il vangelo \u00e8 noto solo attraverso questa lettera, che contiene due passaggi che sarebbero stati estratti dal testo evangelico. Il \"Vangelo segreto di Marco\" \u00e8 descritto come una versione del \"Vangelo secondo Marco\" contenente ulteriori episodi della vita di Ges\u00f9, indirizzata a una cerchia ristretta e selezionata di credenti.\nSmith affermava di aver scoperto la \"Lettera di Mar Saba\" inserita all'interno di un'edizione a stampa del 1646 delle opere di Ignazio di Antiochia. La scoperta dest\u00f2 molto interesse, ma presto Smith venne accusato di aver falsificato la lettera, anche perch\u00e9 nessun altro vide l'originale; Smith present\u00f2 solo delle fotografie che asseriva di aver fatto. Di conseguenza, tutti gli studi iniziali sul documento si dovettero basare sulle copie che erano state presentate dallo stesso Smith, fin quando, nel 1976, il documento fu ritrovato e ri-fotografato da altri studiosi.\nLa situazione si complic\u00f2 ulteriormente quando la lettera venne separata dal manoscritto e trasferita in un altro monastero, e l'accesso ad essa fu limitato. Gli studiosi hanno espresso posizioni differenti sull'autenticit\u00e0 della lettera e del vangelo in essa contenuto.\nContenuto.\nNella \"Lettera di Mar Saba\" il \"Vangelo segreto di Marco\" \u00e8 descritto come una seconda versione, \u00abpi\u00f9 spirituale\u00bb, del \"Vangelo secondo Marco\" composto dallo stesso Marco evangelista. Il suo scopo sarebbe stato quello di incoraggiare la conoscenza (gnosi) tra i cristiani di livello pi\u00f9 avanzato, e si dice che fosse in uso nelle liturgie di Alessandria d'Egitto. La lettera conteneva due estratti del \"Vangelo segreto\". Secondo Clemente il primo era inserito tra i versetti 34 e 35 del capitolo 10 del \"Vangelo secondo Marco\":\nIl secondo estratto \u00e8 molto breve e va inserito, secondo Clemente, in \"Marco\" :\nClemente sostiene che i due estratti del \"Vangelo segreto di Marco\" siano autentici, ma rigetta come un'interpolazione carpocraziana le parole \u00abuomo nudo con uomo nudo\u00bb. Poco dopo il secondo brano, mentre Clemente si accinge a spiegare i brani, la lettera si interrompe; nell'ultima frase, Clemente afferma: \u00abMa molte altre cose di cui tu scrivi sembrano e sono falsificazioni\u00bb. Questi due estratti costituiscono l'intero materiale conservato del \"Vangelo segreto di Marco\". Nessun'altra copia del testo \u00e8 nota.\nNel momento dell'arresto proprio nel Vangelo di Marco (Mc 14:52) \u00abUn giovane lo seguiva, coperto soltanto con un lenzuolo; e lo afferrarono; ma egli, lasciando andare il lenzuolo, se ne fugg\u00ec nudo\u00bb. \nEsso scappa per la vergogna e il tutto accade a sera. Questo giovane potrebbe essere Giovanni, discepolo amato da Ges\u00f9, o Lazzaro che Ges\u00f9 resuscit\u00f2. In questo caso la conferma sarebbe il riferimento alla sorella del giovane (Marta o Maria) e a Betania nell'apocrifo.\nStoria.\nNel 1958 Morton Smith dichiar\u00f2 di aver scoperto, nel monastero di Mar Saba presso Gerusalemme, una lettera di Clemente di Alessandria, poi nota col nome di lettera di Mar Saba; Smith fotograf\u00f2 il testo, contenuto in tre pagine alla fine di una edizione del XVII secolo degli scritti di Ignazio di Antiochia, e rimise nella libreria del monastero il volume, che and\u00f2 poi perduto. Nella lettera, precedentemente ignota, si trovavano alcuni passaggi riferiti al \"Vangelo segreto di Marco\". Clemente, infatti, indirizzava questa lettera al proprio discepolo Teodoro riguardo ad una controversia con i Carpocraziani, i quali usavano una loro versione del Vangelo secondo Marco; Clemente confermava l'esistenza di un tale \"Vangelo segreto di Marco\", ma affermava che la versione corretta era quella in suo possesso, non quella dei Carpocraziani.\nClemente cita nella lettera tale vangelo per confermare che Ges\u00f9 iniziava i suoi sostenitori maschi nei \"misteri del Regno dei Cieli\", ma ribadiva che tale vangelo non parlava di \"maschio nudo con maschio nudo\". Morton Smith pubblic\u00f2 i suoi risultati nel 1973, in due diversi libri, uno destinato agli studiosi, \"Clement of Alexandria and a Secret Gospel of Mark\", l'altro, invece, con lo scopo di informare il pubblico del contenuto di questo vangelo, e intitolato \"The Secret Gospel\".\nDibattito sull'autenticit\u00e0.\nIl \"Vangelo segreto di Marco\" \u00e8 noto solo attraverso i due estratti citati nella \"Lettera di Mar Saba\", che a sua volta \u00e8 nota solo attraverso la copia scoperta da Morton Smith. Sono dunque tre le questioni aperte:\nNel 1982 Morton Smith riassunse lo stato del dibattito in questo modo::\nTuttavia, la stessa autenticit\u00e0 della \"Lettera di Mar Saba\" \u00e8 stata a lungo discussa. Infatti, il manoscritto della lettera \u00e8 scomparso e tutto ci\u00f2 che ne rimase inizialmente furono le fotografie in bianco e nero scattate dallo stesso Smith nel 1958. Inizialmente, alcuni studiosi furono orientati a rigettare le affermazioni di Smith, in quanto si riteneva che nessun altro studioso oltre a Smith avesse avuto accesso alla lettera. Nel 1976, per\u00f2, Guy G. Stroumsa e altri tre studiosi ritrovarono il documento. Il libro fu successivamente portato da Mar Saba alla biblioteca del Patriarcato greco-ortodosso di Gerusalemme nel 1977, dove la lettera fu staccata dal libro, per essere archiviata separatamente. In questa occasione fu fotografata dal bibliotecario Kallistos Dourvas.\nIl manoscritto and\u00f2 successivamente perduto, mentre la seconda serie di foto fu pubblicata solo nel 2000; le due serie di foto sono l'unica documentazione della lettera. L'inchiostro e la fibra della lettera non sono mai stati analizzati. L'interpretazione del \"Vangelo segreto di Marco\" come un falso moderno fu promossa, dopo la morte di Morton Smith nel 1991, da Jacob Neusner, uno specialista nell'ebraismo antico, considerato lo studioso di discipline umanistiche con pi\u00f9 pubblicazioni al mondo, avendo pi\u00f9 di 900 libri a suo nome. Neusner fu uno studente e un ammiratore di Smith, ma nel 1984 i due ruppero pubblicamente i loro rapporti quando Smith denunci\u00f2 la competenza accademica del suo ex-studente. Neusner descrisse successivamente il \"Vangelo segreto di Marco\" come \"il falso del secolo\".\nNel 2001 lo studioso Philip Jenkins pose l'attenzione su di un romanzo di James Hunter, intitolato \"The Mystery of Mar Saba\" (Il mistero di Mar Saba), pubblicato nel 1940. Questo romanzo presenta alcuni strani paralleli con gli eventi associati al manoscritto di Mar Saba come sono avvenuti in realt\u00e0 dopo il 1958. Successivamente, anche Robert M. Price ha fatto riferimento a questo romanzo. \nNel 2005 lo scrittore Stephen Carlson pubblic\u00f2 il libro \"The Gospel Hoax: Morton Smith's Invention of Secret Mark\" (\u00abIl Vangelo bufala: l'invenzione di Morton Smith del Marco segreto\u00bb), dove espone la sua teoria, secondo la quale Morton Smith fu l'autore e lo scriba del manoscritto di Mar Saba. Quando Carlson esamin\u00f2 le fotografie di Smith, afferm\u00f2 di osservare un \u00abtremore da falsario\u00bb. Secondo Carlson, da un'analisi della scrittura di Smith, fu possibile evidenziare come le lettere 'theta' e 'lambda' del testo di Mar Saba corrispondevano a quelle di Smith stesso.\nLe argomentazioni di Carlson sono state per\u00f2 a loro volta messe in discussione da successive analisi accademiche, in particolar modo da Scott G. Brown, in numerosi articoli.\nNel 2007, il musicologo Peter Jeffery pubblic\u00f2 un libro in cui accusava Morton Smith di falso, sostenendo che Smith avesse scritto la \"Lettera di Mar Saba\" con lo scopo di \u00abcreare l'impressione che Ges\u00f9 praticasse l'omosessualit\u00e0\u00bb.\nNel 2010, un'altra analisi grafologica del manoscritto di Mar Saba \u00e8 stata intrapresa dalla grafologa greca Venetia Anastasopoulou per conto della \"Biblical Archaeology Review\", la quale ha confrontato il manoscritto di Mar Saba con campioni di scrittura di Morton Smith, concludendo che probabilmente il manoscritto non \u00e8 opera di Smith.\nLacune e continuit\u00e0.\nI due estratti suggeriscono soluzioni ad alcuni brani inspiegabili del \"Vangelo secondo Marco\" canonico.\nIl giovane e la tunica di lino.\nIn \"Vangelo secondo Marco\" , un giovane con un panno di lino indosso \u00e8 catturato durante l'arresto di Ges\u00f9, ma fugge perdendo il lenzuolo e rimanendo nudo. Il brano ha poco a che fare con il resto della narrazione, e ha dato origine a diverse interpretazioni. Secondo alcuni commentatori, si tratta di un estraneo, che viveva nei pressi del giardino e che usc\u00ec a vedere cosa succedeva dopo essere stato svegliato dal rumore (). W. L. Lane ritiene che l'evangelista cit\u00f2 questo episodio per chiarire che tutti, e non solo i discepoli, lasciarono Ges\u00f9 solo in mano alle guardie. Ma queste spiegazioni non sono del tutto soddisfacenti. &lt;br&gt;Tale brano \u00e8 stato comunque oggetto di varie speculazioni, pur senza alcuna prova al riguardo, e si \u00e8 anche supposto che il giovane fuggito nudo potesse essere - tra gli altri - lo stesso evangelista Marco o Giovanni di Zebedeo o Giacomo il fratello di Ges\u00f9 o un angelo o Ges\u00f9 stesso o \"un omosessuale che era venuto per un incontro privato con Ges\u00f9 [e per questo era seminudo].\". Il teologo Raymond Brown, ritiene che \"queste ipotesi siano null'altro che immaginativi voli di fantasia\" e che l'episodio \u00e8 probabilmente simbolico, introdotto nel Vangelo di Marco per sottolineare che \"il tentativo del giovane [come nuovo discepolo] di seguire Ges\u00f9 nella sua prova [\"peirasmos\"] \u00e8 un misero fallimento; quando Ges\u00f9 \u00e8 arrestato, egli \u00e8 cos\u00ec ansioso di scappare che lascia nelle mani dei suoi rapitori l'unico abito che indossa e sceglie il totale disonore di fuggire nudo, una fuga anche pi\u00f9 disperata di quella scelta dagli altri discepoli. La nudit\u00e0 non \u00e8 qualcosa di positivo, come interpretazione simbolica; \u00e8 qualcosa da evitare, come in Mt25,36; Gv21,7; Giac2,15; Ap3,17 e Ap16,15 \".\nLa stessa parola greca \"neaniskos\" (\"giovane uomo\") \u00e8 utilizzata sia nel \"Vangelo secondo Marco\" () che nel \"Vangelo segreto di Marco\". Se si accetta la teoria di Helmut Koester e John Dominic Crossan, che il vangelo marciano canonico sia una revisione del \"Vangelo segreto\" e che questi sia a sua volta una rielaborazione di un \"Vangelo secondo Marco\" originale, \u00e8 possibile un'altra spiegazione, che si tratti di un passo parallelo a quello della risurrezione di Lazzaro nel \"Vangelo secondo Giovanni\" : entrambi gli episodi pongono in risalto l'amore tra Ges\u00f9 e l'uomo risorto, oltre ad essere collocati a Betania.\nVi \u00e8 anche un'altra occorrenza della parola \"neaniskos\" nel \"Vangelo secondo Marco\", quando si parla del giovane vestito di bianco nella tomba vuota di Ges\u00f9 (). Per questo passaggio esistono brani paralleli sia nel \"Vangelo secondo Luca\" che nel \"Vangelo secondo Matteo\", ma in nessuno dei due si utilizza la parola \"neaniskos\". \u00c8 perci\u00f2 possibile che queste occorrenze di \"neaniskos\" in \"Marco\" e in \"Marco segreto\" siano correlate. I sostenitori della non autenticit\u00e0 del \"Vangelo segreto\", d'altro canto, suggeriscono che questo vangelo sia stato creato sulla base di \"Marco\" e .\nLa lacuna del viaggio a Gerico.\nIl secondo estratto sembra riempire una lacuna in : \u00abPoi giunsero a Gerico. E come Ges\u00f9 usciva da Gerico con i suoi discepoli e con una gran folla, il figlio di Timeo, Bartimeo, cieco mendicante, sedeva presso la strada\u00bb. La mancanza di ogni evento a Gerico \u00e8 stata interpretata come la conseguenza della perdita di una parte del testo, e il secondo estratto inserisce un breve incontro in questo punto.\nHelmut Koester e Ron Cameron sostengono che \"Marco segreto\" preceda il \"Marco\" canonico, e che quest'ultimo sia in realt\u00e0 un emendamento del \"Vangelo segreto di Marco\". Questa ipotesi spiega la discontinuit\u00e0 narrativa presentata dalla lacuna. Della stessa opinione \u00e8 John Dominic Crossan: \u00abConsidero il \"Marco\" canonico una revisione deliberata del \"Marco\" segreto\u00bb."}
{"id": "1287081", "revid": "125987365", "url": "https://it.wikipedia.org/wiki?curid=1287081", "title": "Pre-eiaculazione", "text": "La secrezione pre-eiaculatoria, o liquido di Cowper (altri nomi sono: \"secretio ex libidine\", \"liquido preorgasmico\", \"liquido prostatico\", \"liquido prespermatico\", \"liquido preseminale\", \"LPS\") \u00e8 il liquido trasparente, incolore o biancastro e viscoso espulso dall'uretra del pene dell'uomo in situazione di eccitazione sessuale.\nViene prodotto dalle ghiandole di Cowper (o ghiandole bulbouretrali) durante la masturbazione, i preliminari e le fasi iniziali di un rapporto sessuale, ma anche durante la penetrazione precedentemente all'orgasmo e all'eiaculazione dello sperma.\nFunzione.\nLa sua funzione \u00e8 quella di neutralizzare l'acidit\u00e0 dell'uretra e quindi di preparare un ambiente idoneo al passaggio del liquido seminale vero e proprio, lubrificando il lume uretrale (condotto dell'uretra peniena). A tale scopo, questo fluido pu\u00f2 essere secreto prima dell'eiaculazione.\nComposizione.\nNon sono noti studi su larga scala riguardo alla presenza di sperma nel liquido di Cowper. Indagini su campioni ridotti di popolazione rilevano l'assenza di tracce di spermatozoi. Tuttavia la presenza di spermatozoi pu\u00f2 essere causata dallo stesso liquido che lubrificando l'uretra trasporta con s\u00e9 eventuali residui di sperma presenti da un rapporto precedentemente avuto..\nGli stessi studi hanno messo in luce la possibilit\u00e0 per il fluido di veicolare il virus dell'HIV, causante l'AIDS."}
{"id": "1287087", "revid": "125172730", "url": "https://it.wikipedia.org/wiki?curid=1287087", "title": "Sempiternus Rex Christus", "text": "Sempiternus Rex Christus \u00e8 la ventiduesima enciclica pubblicata da Pio XII l'8 settembre 1951.\nContenuto.\nL'enciclica \u00e8 stata scritta nell'occasione del XV centenario del concilio ecumenico di Calcedonia:"}
{"id": "1287088", "revid": "73322", "url": "https://it.wikipedia.org/wiki?curid=1287088", "title": "Liquido di Cowper", "text": ""}
{"id": "1287089", "revid": "73322", "url": "https://it.wikipedia.org/wiki?curid=1287089", "title": "Liquido preorgasmico", "text": ""}
{"id": "1287090", "revid": "73322", "url": "https://it.wikipedia.org/wiki?curid=1287090", "title": "Liquido prostatico", "text": ""}
{"id": "1287091", "revid": "73322", "url": "https://it.wikipedia.org/wiki?curid=1287091", "title": "Liquido prespermatico", "text": ""}
{"id": "1287092", "revid": "73322", "url": "https://it.wikipedia.org/wiki?curid=1287092", "title": "Liquido preseminale", "text": ""}
{"id": "1287094", "revid": "1782831", "url": "https://it.wikipedia.org/wiki?curid=1287094", "title": "Personaggi dell'universo Masters", "text": "In questa pagina \u00e8 presente un elenco descrittivo dei numerosi personaggi di Masters of the Universe, franchise iniziato con una linea di giocattoli in stile action figures dalla Mattel nel 1982 e proseguito poi con le serie a cartoni animati \"He-Man e i dominatori dell'universo\" (1983-1985), \"She-Ra, la principessa del potere\" (1985-1987), \"He-Man\" (1990), \"He-Man and the Masters of the Universe\" (2002-2004), \"She-Ra e le principesse guerriere\" (2018-2020), ' (2021) e con i lungometraggi \"Il segreto della Spada\" (1985), ' (1985) e \"I dominatori dell'universo\" (1987); comprendendo tutti i personaggi presenti nelle varie serie animate, nei fumetti, nei film o soltanto nelle linee di giocattoli. L'ordine di apparizione \u00e8 quello della pubblicazione del giocattolo, se \u00e8 stato realizzato.\nDominatori dell'universo.\n\"Masters of the Universe\"\nGuerrieri eroici.\n\"Heroic warriors\"\n1982\n1983\n1984\n1985\n1986\n1987\nGuerrieri diabolici.\n\"Evil warriors\"\n1982\n1983\n1984\n1985\n1986\nOrda infernale.\n\"Evil horde\"\n1985\n1986\n1987\nUomini serpente.\n\"Snake men\"\n1983\n1986\n1987\n\"She-Ra, la principessa del potere\".\n\"She-Ra, Princess of Power\"\nGrande ribellione.\n\"Great rebellion\"\n1984\n1985\n1986\nAltri\nGli Horde.\n\"The Horde\"\n1984\n1985\nAltri\n\"He-Man\".\n\"The New aAdventures of He-Man\"\nGuardiani Galattici.\n\"Galactic Guardians\"\n1989\n1990\n1991\nAltri\nMutanti malvagi.\n\"Evil Mutants\"\n1989\n1990\n1991\nAltri\n\"Masters of the Universe: Revelation\".\nQui di seguito sono elencati solo i personaggi presenti nella serie non presenti in altri precedenti elenchi:"}
{"id": "1287096", "revid": "7077", "url": "https://it.wikipedia.org/wiki?curid=1287096", "title": "Diceware", "text": "Diceware \u00e8 un metodo basato sul lancio manuale di dadi il cui scopo \u00e8 quello di creare password, passphrase e altre variabili crittografiche (in inglese, \"dice\" significa \"dado\").\nUno degli obiettivi del metodo Diceware \u00e8 quello di creare una password che sia un buon compromesso fra sicurezza offerta e semplicit\u00e0 di memorizzazione.\nUn buon esempio di password sicura pu\u00f2 essere \"kt6.as67!!mffponcv49.,2of6dm7pe0\" ma certamente non \u00e8 facile da ricordare; analogamente una passphrase come \"Nel mezzo del cammin di nostra vita mi ritrovai per una selva oscura ch\u00e9 la diritta via era smarrita\" \u00e8 facile da ricordare ma non \u00e8 molto sicura.\nEsempio di utilizzo.\nConsideriamo il caso di GNU Privacy Guard (GPG), un software di crittografia che utilizza una passphrase (salvata sul proprio computer), per cifrare la chiave privata. \nPer generare una parola che compone la passphrase si deve lanciare \"cinque\" volte un dado, annotandosi la cifra ottenuta ad ogni lancio. Successivamente si consulta la \"lista di parole Diceware\": una tabella che associa il numero di cinque cifre a una parola. Esistono liste di parole Diceware in varie lingue, come il finlandese, francese, inglese, italiano, olandese, polacco, russo, spagnolo, svedese, tedesco e turco. Ogni lista di parole contiene formula_1 parole uniche scelte dal relativo dizionario.\nOgni parola aggiunge alla passphrase 12,9 bit di entropia, calcolabile come il formula_2. Cos\u00ec per avere circa 77,5 bit di entropia sono necessarie almeno sei parole (il numero minimo raccomandato per usare GPG).\nPer esempio, lanciamo i dadi e cerchiamo le relative parole sulla lista di parole Diceware in italiano. Potremmo ottenere:\n 16665 casi\n 15653 botole\n 56322 stadi\n 35616 maglie\n 65224 venivo\n 64326 usura\ne la passphrase che avremmo creato sarebbe:\n casi botole stadi maglie venivo usura"}
{"id": "1287098", "revid": "439868", "url": "https://it.wikipedia.org/wiki?curid=1287098", "title": "Palazzo dei Diamanti", "text": "Il Palazzo dei Diamanti \u00e8 uno dei monumenti pi\u00f9 celebri di Ferrara e del Rinascimento italiano, situato in corso Ercole I d'Este 21, nel Quadrivio degli Angeli, proprio al centro dell'Addizione Erculea.\nStoria.\nIl palazzo fu progettato da Biagio Rossetti per conto di Sigismondo I d'Este, fratello del duca Ercole I d'Este, nel 1492. Agli inizi degli anni novanta intervenne in una discussione tra studiosi in merito alla paternit\u00e0 dell'opera, portando i risultati delle sue ricerche, anche il maestro Adriano Franceschini.\nRimangono dubbi sui modelli che potrebbero aver ispirato il Rossetti e la questione \u00e8 ancor oggi aperta. Tra questi Bruno Zevi cita Palazzo Sanuti Bevilacqua Degli Ariosti che divenne propriet\u00e0 dei Bevilacqua, a Bologna, Palazzo Raimondi, a Cremona, parte della chiesa del Ges\u00f9 Nuovo, a Napoli ed altri edifici che probabilmente furono sconosciuti all'architetto degli Este. La costruzione vera e propria avvenne tra il 1493 e il 1503 e poi si ebbero modifiche fra il 1567 e il 1570 opera di Galasso Alghisi, talvolta indicato come Galeazzo Alghisi o Galeazzo da Carpi. Tali interventi avvenuti nella seconda met\u00e0 del XVI secolo potrebbero, secondo alcuni studiosi, aver riguardato il fascione in laterizio che corona il palazzo, l'inserimento del balconcino d'angolo, la forma e la disposizione delle finestre in facciata.\nIl palazzo fu abitato in maniera discontinua da componenti la casa d'Este fino alla devoluzione di Ferrara alla Santa Sede avvenuta nel 1598. In particolare dal 1586 fu la residenza di Cesare d'Este, cugino del duca Alfonso II d'Este e di sua moglie Virginia de' Medici figlia di Cosimo I e Camilla Martelli. In questo periodo furono decorati i tre ambienti che si affacciano su corso Biagio Rossetti (l'antica via di san Benedetto o dei Prioni) e che costituivano l'appartamento di Virginia de' Medici. I soffitti a cassettoni e i fregi della \u00abstanza matrimoniale\u00bb (1589 - 1590) e della \u00abstanza del parto\u00bb (1591) furono realizzati prevalentemente da Giulio Belloni e da suoi aiuti e sono in parte visibili in loco. Altri dipinti su tela realizzati dai Carracci e da Gaspare Venturini per la \u00abstanza del poggiolo\u00bb (1592) sono conservati presso la galleria Estense di Modena. Sempre alla galleria Estense si trova una serie di quattro tele rettangolari attribuite a Gaspare Venturini, altre parti del ciclo appartengono ora a collezioni private, raffiguranti allegorie provenienti dal \u00abcamerino\u00bb dei libri di Cesare. Il camerino \u00e8 stato ipotizzato si trovasse nell'ala sud del palazzo a piano terra e le decorazioni furono realizzate tra il 1592-1593..\nNel 1641 il palazzo fu ceduto, da Francesco I d'Este, nipote e successore di Cesare d'Este al marchese Guido I Villa. I nuovi proprietari modificarono il portale d'ingresso facendo eseguire le modanature e le due candelabre laterali. Diversi ritratti dei componenti la famiglia Villa sono visibili nella sala d'ingresso della pinacoteca.\nNel 1842 il palazzo fu acquistato dal Comune di Ferrara al fine di ospitarvi la pinacoteca e l'Ateneo Civico.\nDurante i bombardamenti del 1944 che colpirono la citt\u00e0 l'edificio fu danneggiato e andarono perdute parte delle opere conservate nei depositi.\nDopo il terremoto dell'Emilia del 2012 \u00e8 stato oggetto di restauro.\nArchitettura.\nLa sua caratteristica principale \u00e8 il bugnato esterno a forma di punte di diamante, che danno il nome al palazzo. I circa 8.500 blocchi di marmo bianco venato di rosa creano pregevoli effetti prospettici grazie alla diversa conformazione delle punte, orientate diversamente a seconda della collocazione in modo da catturare al meglio la luce (ora verso terra, ora centralmente e verso l'alto nel risalire dalla parte inferiore del monumento).\nCelebri anche le candelabre e le decorazioni fitomorfe d'angolo tradizionalmente attribuite a Gabriele Frisoni un tagliapietre originario di Mantova, mentre la pilastra d'angolo sopra al balconcino, venne rifatta dallo scultore ferrarese Gaetano Davia.\nAll'interno presenta una tipica corte rinascimentale con chiostro e un pozzo di marmo, situazione presente e tipica in molti giardini interni nei palazzi di Ferrara. \nArchitetti italiani si ispirarono alla decorazione a bugnato di questo palazzo per costruire il Palazzo delle Faccette nel Cremlino di Mosca.\nSpazio espositivo.\nAl piano inferiore si trova lo spazio espositivo che ospita tradizionalmente mostre temporanee di alto livello, tra le quali:\nPinacoteca nazionale.\nLa pinacoteca con sede a Ferrara raccoglie opere di artisti ferraresi e non solo principalmente del Quattrocento e del Cinquecento. \nTra di loro: Serafino de' Serafini, Cosm\u00e8 Tura, Ercole de' Roberti, Michele Pannonio, Andrea Mantegna, Benvenuto Tisi da Garofalo, Dosso Dossi, Carpaccio, Bastianino, Ippolito Scarsella, Carlo Bononi, Guercino e diversi altri."}
{"id": "1287100", "revid": "110157", "url": "https://it.wikipedia.org/wiki?curid=1287100", "title": "Kryonerida", "text": "Kryonerida () \u00e8 un ex comune della Grecia nella periferia di Creta (unit\u00e0 periferica di La Canea) con 2.330 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Apokoronas.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1287102", "revid": "73322", "url": "https://it.wikipedia.org/wiki?curid=1287102", "title": "Secretio ex libidine", "text": ""}
{"id": "1287109", "revid": "6923", "url": "https://it.wikipedia.org/wiki?curid=1287109", "title": "Everytime", "text": "Everytime \u00e8 un brano musicale della cantante statunitense Britney Spears, pubblicato il 10 maggio 2004 dall'etichetta discografica Jive Records come terzo singolo dal suo quarto album \"In the Zone\". Il brano \u00e8 stato scritto da Britney Spears e da Annet Artani in seguito alla rottura della cantante con Justin Timberlake. La Spears ha composto la musica con il suo pianoforte e ha sviluppato il testo con la Artani. Quest'ultima ha affermato che la canzone \u00e8 stata scritta in risposta al singolo di Timberlake \"Cry Me a River\", uscito nel 2002. Tuttavia, Britney non ha n\u00e9 confermato n\u00e9 smentito quest'affermazione.\n\"Everytime\" \u00e8 una ballata pop con dei vocalizzi sospirati. Il testo \u00e8 una richiesta di perdono per il male inflitto inavvertitamente al proprio ex. \u00c8 stata accolta positivamente dalla critica, che si \u00e8 complimentata per il testo semplice e per la sensazione di calma che regala la canzone in confronto alla maggior parte delle tracce di \"In the Zone\". \"Everytime\" ha avuto un grande successo, raggiungendo la vetta nelle classifiche dell'Australia, Ungheria, Irlanda e Regno Unito. Negli Stati Uniti ha raggiunto la quindicesima posizione ed \u00e8 stata certificata disco d'oro. La Spears ha cantato \"Everytime\" in varie occasioni, fra le quali nelle trasmissioni televisive \"Saturday Night Live\" e \"Top of the Pops\". Il brano \u00e8 stato incluso nelle scalette dei suoi tour \"The Onyx Hotel Tour\", ' e della residency '. Sono state realizzate varie cover del brano da parte di cantanti come Glen Hansard, Jackie Evancho, Kelly Clarkson e Cher Lloyd. Il branno venne inserito anche nel film del 2013 \"Spring Breakers\".\nIspirato al film \"Via da Las Vegas\", il video di \"Everytime\" ritrae la Spears come una star perseguitata dai paparazzi. Ella rischia di annegare in una vasca da bagno mentre le comincia a sanguinare la testa a causa di una ferita al cranio provocata da una botta ricevuta da un paparazzo. In ospedale, i medici non riescono a rianimarla, mentre nella stanza accanto sta nascendo un bambino, evocando una possibile reincarnazione della cantante. L'idea originaria prevedeva che la protagonista morisse di overdose, ma la trama \u00e8 stata cambiata dopo aver ricevuto critiche negative da parte di organizzazioni come la Kidscape, che l'ha percepita come un'incitazione al suicidio. I critici hanno notato all'interno del video dei riferimenti religiosi a film come \"La Passione di Cristo\", alla Cabala ebraica, alla Reincarnazione e alle stigmati.\nProduzione.\nLa relazione tra la cantante e Justin Timberlake, fin\u00ec nel 2002 dopo mesi di speculazioni da parte dei media. Nel novembre 2002, Timberlake pubblic\u00f2 \"Cry Me a River\" come secondo singolo dal suo album di debutto da solista. Nel video musicale viene mostrata una sosia della Spears, andando ad alimentare le voci sull'infedelt\u00e0 della cantante. \"Cry Me a River\" \u00e8 spesso considerato come il singolo che ha portato l'album nelle classifiche mondiali. Nel settembre 2001, Annet Artani accett\u00f2 di diventare una corista per il tour \"Dream Within a Dream Tour\" della Spears. Le sue interazioni con la Spears durante la maggior parte del tour si sono limitate a piccole conversazioni in palestra e per i vocalizzi. Nel 2002 Artani aveva iniziato una relazione con il direttore musicale degli spettacoli, tuttavia prosegu\u00ec degenerandosi durante la fine del tour. Prima dell'ultima data a Citt\u00e0 del Messico, Spears la chiam\u00f2 e le chiese della relazione. Artani le disse che stavano per rompere, e la Spears rispose: \u00abNon ti preoccupare, stai per uscire con me\u00bb. Dopo la fine del tour, Spears e Artani maturarono un sincero rapporto di amicizia. Secondo Artani, il loro rapporto \u00e8 maturato grazie alle loro esperienze romantiche di quei tempi. Ha spiegato: \u00abFondamentalmente, ci siamo commiserate perch\u00e9, in quel momento, aveva rotto con Justin Timberlake. Io invece stavo rompendo con questo ragazzo, cos\u00ec sentimmo di avere bisogno l'una dell'altra.\u00bb Artani rest\u00f2 in casa della Spears per alcune settimane, durante le quali hanno iniziato a scrivere canzoni al pianoforte. Poco dopo, partirono per dirigersi al Lago di Como in Lombardia. Artani ha aggiunto: \u00abEravamo solo io e lei, il suo stilista e Felicia, e avevamo questa lussuosa casa tutta per noi, nella quale c'era anche un pianoforte\u00bb.\nAnnet Artani ha pi\u00f9 volte ha ripetuto in diverse interviste radiofoniche che \"Everytime\" fu scritta in larga parte come risposta a \"Cry Me a River\". Artani diceva: \u00abJustin si faceva sempre pi\u00f9 intimo. Qui Britney ha assunto un tipo diverso di immagine, e lui stava davvero svelando alcune cose che probabilmente lei non avrebbe voluto rendere note, tantomeno di fronte a sua sorella... Ricordo che sua sorella ne rimase mortificata. Sono sicura che l'ha ferita molto\u00bb. \"Everytime\" fu registrata ai Conway Studios di Los Angeles e mixata nel Frou Frou Central di Londra. In un'intervista concessa a Hip Online, la Spears ha parlato dei tempi di registrazione, dicendo:\n\"Everytime\" \u00e8 stata una delle prime canzoni ad essere completate per \"In the Zone\", e fu presentata in anteprima il 30 maggio 2003, da Philippe Quddus di MTV al Battery Studios di New York City. Il brano \u00e8 stato registrato presso l'US Copyright Office il 26 aprile 2003 sotto il titolo \"Everytime I Try\". La Spears confess\u00f2 in un'intervista che \"Everytime\" \u00e8 la canzone pi\u00f9 personale dell'album insieme a \"Touch of My Hand\", dicendo: \u00ab\u00c8 una delle canzoni che, quando si sente, \u00e8 come se stessi andando in paradiso. In qualche modo ti porta lontano. \u00c8 come se ti conducesse in uno stato di coscienza molto piacevole, penso.\u00bb\nComposizione.\n\"Everytime\" \u00e8 una ballata pop. Comincia con un'introduzione al pianoforte che accompagna la voce sospirata della Spears, le cui intensit\u00e0 cambiano per tutta la durata della canzone. Secondo la partitura pubblicata su Musicnotes.com da \"Universal Music Publishing Group\", \"Everytime\" \u00e8 composta in chiave di Mi\u266d maggiore, con un ritmo di 110 battiti al minuto. Il testo di \"Everytime\" \u00e8 una richiesta di perdono per il male inflitto inavvertitamente al proprio ex. Nella canzone, la cantante spiega che non si sente in grado di continuare senza di lui, un esempio \u00e8 il ritornello: \"Everytime I try to fly I fall/ Without my wings. I feel so small\". Jennifer Vineyard di MTV paragon\u00f2 liricamente il brano ad un'altra ballata di \"In the Zone\", \"Shadow\", in quanto entrambi parlano \u00abdi come i ricordi di un ex possono ancora riapparire dopo che se n'\u00e8 andato\u00bb. Durante la stessa intervista, la Spears ha affermato che \"Everytime\", \u00abparla di un cuore spezzato, del tuo primo amore, il tuo primo vero amore. Questo pu\u00f2 riguardare chiunque, perch\u00e9 tutti hanno avuto quel primo amore con il quale pensi di passare tutta la vita\u00bb. Quando durante un'intervista con Diane Sawyer di PrimeTime, le \u00e8 stato chiesto se il brano era dedicato a Timberlake, lei rispose: \u00abLascio che sia la canzone a parlare per me\u00bb.\nCritica.\nIn seguito alla sua diffusione la canzone \u00e8 stata acclamata dalla critica, che ha lodato la cantante per le doti vocali e cantautorali. Gavin Mueller della rivista \"Stylus\" ritiene che \"Everytime\" sia il miglior brano di \"In the Zone\", spiegando \u00ab\u00e8 solo una ballata, semplice ma efficace\u00bb. Ali Fenwick della \"Johns Hopkins News-Letter\" si \u00e8 complimentato anch'esso per l'abilit\u00e0 cantautorale, e ha aggiunto: \u00abLa canzone mostra un barlume di talento che si nasconde dietro alle robotiche parti vocali realizzate con il sintetizzatore del resto dell'album\u00bb. Christy Lemire di \"msnbc.com\" ha definito il brano la migliore ballata di \"\". Linda McGee di \"RT\u00c9.ie\" ha detto che insieme a \"Brave New Girl\", sono \u00abnella loro individualit\u00e0, impressionanti\u00bb ma che considerandole nell'album ne interrompono l'armonia. William Shaw di \"Blender\" ha detto che anche se \"Everytime\" non \u00e8 la sua pi\u00f9 grande ballata, il testo \u00e8 \u00abcertamente il pi\u00f9 sincero\u00bb.\nSuccesso commerciale.\nIl 22 maggio 2004, \"Everytime\" ha debuttato alla posizione 61 della classifica statunitense, diventando il \u00abpi\u00f9 alto debutto\u00bb della settimana. Il 3 luglio 2004, ha raggiunto la posizione numero 15 ed \u00e8 rimasto stabile in quella posizione per quattro settimane. La canzone ha raggiunto la posizione numero 4 nella categoria \"Pop Songs\" di Billboard, la numero 17 e il numero 25 rispettivamente nelle categorie \"Hot Dance Club Songs\" e \"Adult Pop Songs\". Il 18 novembre 2004, il brano venne certificato disco d'oro dalla Recording Industry Association of America (RIAA), per le 500.000 copie vendute. A partire da luglio 2010, \"Everytime\" ha venduto 469.000 copie digitali negli Stati Uniti. Nello stesso periodo la canzone ha raggiunto la posizione numero 2 nella classifica canadese.\nIn Australia, \"Everytime\" ha debuttato alla posizione numero uno nella settimana del 28 giugno 2004, diventando il \u00abpi\u00f9 alto debutto\u00bb. Ha ricevuto una certificazione oro dalla Australian Recording Industry Association (ARIA) per le 35.000 copie vendute. Il 20 giugno 2004, la canzone ha debuttato alla numero uno nel Regno Unito, divenendo il suo secondo singolo consecutivo estratto da \"In the Zone\" a raggiungere la vetta in quella classifica. Secondo \"The Official Charts Company\", la canzone ha venduto 270.000 copie solo in quel paese. \"Everytime\" \u00e8 stato un successo anche a livello mondiale, poich\u00e9 raggiunse la vetta nella classifica dell'Ungheria, si piazz\u00f2 alla numero due in Francia, alla numero tre in Svezia e raggiunse le prime cinque posizioni in Austria, Belgio (Fiandre e Vallonia), Repubblica Ceca, Danimarca, Germania, Norvegia e Paesi Bassi.\nVideo.\nProduzione e pubblicazione.\nIl 9 marzo 2004 \u00e8 stata pubblicata online un'anteprima del video. Dopo qualche giorno il video fu criticato pesantemente da alcune organizzazioni inglese e americane. La direttrice della Kidscape, Michele Elliott lo defin\u00ec: \u00ab\u00c8 assolutamente scandaloso, totalmente irresponsabile, completamente stupido. Se un solo bambino seguisse il suo esempio, lei ne sar\u00e0 la responsabile. Che le \u00e8 saltato in mente?\u00bb Ha anche affermato che l'uscita di questo video potrebbe far aumentare il tasso di suicidio, paragonandolo alla morte della attrice Marilyn Monroe nell'agosto del 1962.\nLa prima del video \u00e8 avvenuta su Total Request Live il 12 aprile del 2004. La cantante quel giorno ha chiamato il programma e ha spiegato il significato del video. Ha aggiunto: \u00ab\u00c8 pi\u00f9 come un film, diverso da qualunque cosa io abbia mai fatto. \u00c8 oscuro, e mi mostra sotto un'altra luce. Ovviamente torner\u00f2 a fare video dance!\u00bb. Un'alternativa a questo video \u00e8 stata pubblicata nel 2004, ed \u00e8 contenuta nel DVD \"\"; in questa versione del video la cantante intona il brano solamente nel corridoio bianco che \u00e8 anche visibile nella versione originale del video.\nIl 29 agosto 2018 il video raggiunge 100 milioni di visualizzazioni su YouTube.\nSinossi.\nIl video \u00e8 stato diretto da David LaChapelle e ha partecipato l'attore Stephen Dorff, che interpreta il fidanzato della cantante.\nQui Britney interpreta pi\u00f9 parti, prima di tutto se stessa nel ruolo d'una popstar, che presentata dal bianco della telecamera, si trova insieme a Stephen seduta su un'auto lussuosissima, acclamata dai fan che la seguono. Lei esce e i paparazzi scattano ancora di pi\u00f9 e uno di questi colpisce Britney sulla testa, facendola quasi cadere. Quando i due arrivano in un'edicola vicino a casa, Stephen prende delle riviste su Britney e le lancia contro i paparazzi, tra cui uno davanti a s\u00e9 che vuole scattare una foto alla cantante; Britney vedendo questo gesto di ira da parte del fidanzato, si arrabbia. Stephanie Zacharek dal \"The New York Times\" ha paragonato la violenza dei paparazzi a quella degli Ebrei nel film \"La passione di Cristo\".\nUna delle guardie del corpo la fa andare in un magazzino e la popstar, per tutta risposta, lo spinge all'indietro, andandosene. Mentre tornano a casa passando per un corridoio bianco, i due cominciano a litigare e lui prende a calci una pila di scatoloni di cartone. La lite prosegue quando Britney e Stephen tornano a casa; lei getta sul divano la borsetta, mentre lui la segue continuando a litigare. A questo punto lui cerca di abbracciare Britney, ma lei lo scansa, cos\u00ec Dorff lancia contro un muro un vaso di rose e la star, scandalizzata, se ne va in bagno e, dopo essersi spogliata, si immerge nella vasca, mentre il giovane, rimasto nell'altra stanza, si sfila la t-shirt e prende a calci il tavolino della camera. Britney, dopo qualche minuto che \u00e8 entrata nella vasca, sente una strana fitta dietro il cranio, e controlla appoggiandovi la mano. Scopre cos\u00ec che il colpo che le aveva dato il paparazzo le aveva provocato una profonda ferita alla testa e perde i sensi, annegando nella vasca.\nStephen poco dopo entra in bagno e, scoprendo la ragazza in quello stato, cerca di rianimarla e la fa portare con un'ambulanza in ospedale, mentre un'altra Britney, vestita soltanto con una camicia bianca e con i capelli bagnati, corre in un corridoio completamente bianco, e assiste prima ai tentativi dei medici di rianimare se stessa, senza risultati e infine al parto di una giovane donna che d\u00e0 alla luce una bimba, rappresentante la sua reincarnazione.\nNel bianco Britney poi si dissolve e scompare, sostituita dall'immagine della popstar che esce dall'acqua della vasca sorridente e vitale, alternandosi alla luce bianca che si frappone su di essa.\nCritica.\nEva Marie Everson ha scritto che il video musicale ha mostrato com'\u00e8 la realt\u00e0 \u00abdietro lo sfarzo e il glamour\u00bb. Dominic Fox ha commentato: \u00abIl video di Everytime presenta un'indecisione esistenziale, di una fuga con lo scopo di suicidarsi, in cui la cantante immagina la propria morte\u00bb. Rivedendo il video musicale del 2009 per il suo singolo \"If U Seek Amy\", James Montgomery di MTV denomin\u00f2 il video di \"Everytime\" \u00absottovalutato\u00bb. Rolling Stone nel loro articolo del 2009 \"Britney Spears: The Complete Video Guide\", ha definito il video \u00abterribilmente profetico e deprimente\u00bb e ha aggiunto che il videoclip prefigura la lotta della Spears con la fama e l'instabilit\u00e0 mentale nel corso del 2007 e il 2008.\nEsibizioni dal vivo.\nIl 18 ottobre 2003, \"Everytime\" venne eseguito dalla Spears al \"Saturday Night Live\". Venne inoltre eseguito nel \"Britney Spears: In the Zone\", uno speciale trasmesso dalla ABC il 17 novembre 2003. \"Everytime\" \u00e8 stato eseguito anche nel \"The Onyx Hotel Tour\". Prima che il tour iniziasse, la Spears dichiar\u00f2 che il brano era una delle canzoni che voleva eseguire di pi\u00f9, spiegando: \u00abCredo davvero che sto parlando a tutti quando mi esibisco con \"Everytime\"\u00bb. Fu la prima canzone del terzo atto, intitolato \"Mystic Garden\". Comincia con un interlude in cui la Spears entra in un giardino e indossa un abito color arcobaleno e si siede ad un pianoforte ricoperto da dei fiori. Come il video finisce, si scopre che la cantante \u00e8 seduta sul palco in un ambiente simile a quello del video. La performance inizia con la Spears che parla al pubblico della copertura mediatica della sua vita personale. Suona e canta al pianoforte fino alla seconda strofa, dopo di che si alza e si dirige verso il centro del palco per continuare la performance. Neil Strauss di \"The New York Times\" comment\u00f2: \u00ab\u00c8 stata l'unica canzone che sembrava non essere accompagnata da nessun tipo di supporto vocale\u00bb. Kelefa Sanneh di \"Blender\" la denomin\u00f2 la migliore performance di tutto il concerto. \"Everytime\" venne eseguito dalla Spears a \"Top of the Pops\" il 5 agosto 2004. La Spears esegu\u00ec la canzone anche nel suo '. \"Everytime\" era l'unica canzone che non era stata inclusa nella tracklist che fu pubblicata, ed \u00e8 stata aggiunta come una sorpresa. \u00c8 il sesto e ultimo brano del secondo atto, dal titolo \"House of Fun (Anything Goes)\". Dopo una performance del remix bolliwoodiano di \"Me Against the Music\", tratto da \"In the Zone\", appare la Spears seduta su un ombrello gigante al centro del palco che parla brevemente al pubblico. L'esizione di \"Everytime\" si svolge mentre l'ombrello si solleva in aria. Il brano venne inoltre inserito in ogni concerto ' a Las Vegas.\nCover.\n\"Everytime\" \u00e8 stata reinterpretata da Glen Hansard della band irlandese The Frames. La cover, \u00e8 stata registrata durante uno show dal vivo al \"Today FM\" e inclusa nella compilation del 2004, \"Even Better that the Real Thing Vol. 2\". \u00c8 stata inoltre reinterpretata in mandarino dalla girl-band taiwanese \"S.H.E\" e inclusa nel loro album in studio \"Encore\" (2004). La loro versione \u00e8 stata rinominata \"Bi\u00e9 Shu\u014d Du\u00ecb\u00f9q\u01d0\" (\u5225\u8aaa\u5c0d\u4e0d\u8d77 Dont' Say Sorry). La cantante pop rock americana Sally Maer ha realizzato una cover di \"Everytime\" che poi venne inclusa nel suo album in studio \"Bed of Roses\" (2008). Fu reinterpretata anche dalla post-hardcore band scozzese Yashin per il loro album di debutto del 2010 \"Put Your Hands Where I Can See Them\". \"Everytime\" \u00e8 stata utilizzata nel 2009 durante la produzione irlandese del gioco del 1986, \"The Seagull\". Jackie Evancho reinterpret\u00f2 la canzone per il suo album di debutto \"Prelude to a Dream\" (2009). Il 19 agosto 2010, la sua versione ha debuttato alla numero tre nella classifica \"Billboard Classical Digital Songs\". La cantante inglese Cher Lloyd ha reinterpretato la canzone in diretta nella versione inglese di X-Factor nel 2010.\nNel 2012 la cantante Kelly Clarkson ha fatto una cover della canzone nel suo \"Stronger Tour\". Britney in seguito si \u00e8 congratulata e ha ringraziato Kelly tramite Facebook e Twitter. Il brano \u00e8 stato anche usato per il film \"Spring Breakers\" (2013), diretto da Harmony Korine. A proposito del brano Korine disse: \nTracce.\nCD singolo inglese \nDVD singolo inglese \n12\" vinile inglese \nCD 1 europeo \nCD 2 europeo (Edizione limitata) \nCD singolo giapponese \nCD promozionale americano \n12\" vinile americano \nThe Singles Collection Boxset Single\nPremi e riconoscimenti.\nVinto - Teen Choice Award: Miglior canzone d'amore"}
{"id": "1287117", "revid": "1543377", "url": "https://it.wikipedia.org/wiki?curid=1287117", "title": "Gens Calpurnia", "text": "La \"gens\" Calpurnia fu una \"gens\" plebea della Repubblica romana. Le famiglie che ne fecero parte durante la Repubblica furono i Bestia (\"Bestia\"), i Bibulo (\"Bibulus\", \"bevitore\"), i Fiamma (\"Flamma\") e i Pisone (\"Piso\", \"mortaio\"); alcuni dei Pisone hanno l\"'agnomen\" Cesonino o Cesonio (\"Caesoninus\", probabilmente perch\u00e9 adottato da un \"Caesonius\") e Frugi (\"Frugi\").\nGli appartenenti alla \"gens\" Calpurnia affermavano di discendere da \"Calpus\", terzo dei quattro figli del secondo re di Roma, Numa Pompilio; per questo motivo la testa di Numa \u00e8 raffigurata su alcune monete coniate da questa \"gens\". Non ci sono menzioni dei Calpurnii fino all'epoca della prima guerra punica; il primo di loro a ottenere il consolato fu Gaio Calpurnio Pisone, nel 180 a.C., e da questo momento giunsero pi\u00f9 volte alla massima carica, in particolare con il ramo dei Pisoni.\nCalpurnia, la quarta moglie di Cesare, apparteneva alla famiglia dei Pisoni."}
{"id": "1287120", "revid": "767487", "url": "https://it.wikipedia.org/wiki?curid=1287120", "title": "10 Years of Revolutionary Rock and Roll", "text": "Wendy O Williams and The Plasmatics - The DVD: 10 Years of Revolutionary Rock and Roll \u00e8 un DVD pubblicato dal gruppo punk rock Plasmatics e dalla propria cantante Wendy O. Williams nel 2007.\nIl filmato.\nL'album riassume, attraverso dei videoclip d'epoca, la storia del gruppo e di Wendy.\nIl video \u00e8 tratto dai \"dieci anni di rock and roll rivoluzionario\", 1978-1988, per un totale di circa tre ore."}
{"id": "1287132", "revid": "122906468", "url": "https://it.wikipedia.org/wiki?curid=1287132", "title": "Letteratura africana", "text": "La letteratura africana \u00e8, in genere, l'insieme delle opere letterarie di autori appartenenti alle popolazioni indigene dei paesi dell'Africa al di sotto del deserto sahariano (e in alcuni casi alle popolazioni nere del Corno d'Africa); si escludono in altre parole sia la letteratura dei Berberi del Sahara e del bacino del Mediterraneo che le opere di autori nati o vissuti in Africa ma di origine e cultura sostanzialmente europea.\nL'alfabetizzazione si \u00e8 diffusa in Africa subsahariana nel XIX secolo, in seguito all'opera dei missionari cristiani; la letteratura africana precedente all'incontro con le culture europee \u00e8 quindi quasi integralmente costituita da tradizione orale. \nIn epoca coloniale, molti africani ebbero modo di studiare nelle scuole degli europei, e di venire in contatto con la tradizione letteraria del paese colonizzatore; in questo periodo cominciarono quindi ad apparire romanzi, racconti, opere teatrali e poesie di autori africani. Soprattutto nel periodo tardo coloniale e post coloniale, la matrice europea della letteratura africana fu deliberatamente messa in discussione, e la letteratura africana inizi\u00f2 a recuperare elementi tradizionali e linguistici indigeni (non raramente, nel contesto di una critica anche politica verso il colonialismo e i suoi effetti).\nAspetti comuni.\nLa letteratura africana include in effetti un vasto insieme di produzioni letterarie di paesi con culture e tradizioni anche radicalmente diverse. Non si pu\u00f2 neppure parlare di letterature nazionali, in quanto ogni nazione africana in genere conta pi\u00f9 gruppi sociali che presentano caratteristiche culturali diverse (per esempio, lo scrittore Chinua Achebe non si autodefiniva \"nigeriano\", ma \"ibo\"). \nA questa eterogeneit\u00e0 culturale originaria si \u00e8 andata ad aggiungere quella legata alla colonizzazione da parte di diverse potenze europee (Francia, Inghilterra, Germania e cos\u00ec via) che hanno portato la propria lingua e la propria tradizione letteraria. Ciononostante, \u00e8 possibile identificare alcuni tratti comuni praticamente a tutte le letterature africane subsahariane.\nAspetti linguistici.\nUn tratto che accomuna le letterature africane \u00e8 la diglossia, ovvero il ricorso pi\u00f9 o meno frequente alla lingua tradizionale dello scrittore. A volte tali espressioni sono tradotte nel testo, altre non sono affatto tradotte (o perch\u00e9 intraducibili, o perch\u00e9 giudicate pi\u00f9 consone al soggetto della narrazione, in genere ambientata nel paese natio dello scrittore). Le lingue europee sono talvolta usate nella loro forma standard, ma spesso sono anche applicate nella forma modificata dall'uso africano, fino all'estremo del \"pidgin\"; particolare dignit\u00e0 letteraria ha assunto il pidgin inglese-nigeriano, nell'ambito della letteratura nigeriana, con le opere di Cyprian Ekwensi (\"Jagua Nana\", 1961), Chinua Achebe (\"Anthills of the Savannah\"), Ken Saro-Wiwa e Amos Tutuola (\"Il bevitore di vino di palma\", 1952).\nContenuti tradizionali.\nAltri tratti comuni delle letterature africane dipendono dagli aspetti di omogeneit\u00e0 delle stesse culture africane. Uno di questi \u00e8 il riferimento costante, esplicito o implicito, alla tradizione orale, che in tutta l'Africa subsahariana \u00e8 in genere costituito da un vasto patrimonio immateriale di storie popolari, leggende, miti e favole che riguardano i temi pi\u00f9 svariati, dalle regole giuridiche alle cosmogonie. Le opere letterarie africane tendono ad avere una voce narrante che utilizza lo stile e il linguaggio tipiche della storia recitata dai griot e dagli anziani, incluso per esempio il frequente uso di proverbi. \nAltri elementi ricorrenti riconducibili alla tradizione orale sono un concetto di tempo non sempre lineare, l'inclusione di una dimensione magica come aspetto normale della realt\u00e0, l'ironia e il sarcasmo come strumenti per affrontare la dura realt\u00e0 del quotidiano. \nMolti di questi elementi si trovano in una delle prime opere letterarie africane di rilievo, \"Il bevitore di vino di palma\" di Amos Tutuola (1952), che \u00e8 in effetti una favola Yoruba tradotta in inglese.\nUna peculiare forma di letteratura orale, spesso incentrata sull'improvvisazione, \u00e8 il racconto di caccia, nel quale vengono non solo alternati episodi umoristici e drammatici, ma anche fusi momenti di danza, di recitazione, di pantomima, evidenziando che la scissione tra gesti, suoni e parole non \u00e8 ancora stata ancora compiuta.\nRuolo dello scrittore.\nSempre in accordo con la tradizione orale precoloniale, il narratore-scrittore delle opere letterarie africane si pone idealmente come guida e maestro della sua gente. Nel contesto del declino del colonialismo, questa funzione assunse naturalmente, quasi ovunque, connotazioni politiche. Lo scrittore si pose dapprima come critico della potenza imperiale, e poi come critico dei governi corrotti che si sostituirono in molti paesi dell'Africa agli europei nel periodo immediatamente successivo all'indipendenza. Non di rado gli scrittori africani pagarono personalmente il prezzo di questo impegno politico: alcuni con la prigione (per esempio i nigeriani Wole Soyinka e Achebe o il keniano Ngugi wa Thiong'o), altri addirittura con la vita (il nigeriano Saro-Wiwa).\nLetteratura precoloniale.\nQuasi ovunque nell'Africa subsahariana, l'alfabetizzazione fu portata dai missionari cristiani nel XIX secolo. Con rare eccezioni (per esempio le Sorabe, le \"grandi scritture\" malgasce, scritte con l'alfabeto arabo), e la letteratura swahili delle civilt\u00e0 della costa dell'Africa orientale, la letteratura precoloniale coincide con la sola tradizione orale. Canzoni, poesie, storie popolari, miti e leggende erano tramandate per intrattenere i bambini, per preservare valori sociali e religiosi, e in alcuni casi per tramandare il ricordo storico o pseudostorico di grandi eventi o personaggi del passato.\nUno dei canoni pi\u00f9 diffusi nella tradizione orale africana \u00e8 il racconto di un \"trucco\" usato da un animale di piccole dimensioni per sopravvivere all'incontro/scontro con un predatore. Alcuni \"animali astuti\" della tradizione sono protagonisti di numerose storie e ricordati con un proprio nome: esempi sono Anansi, un ragno del folklore Ashanti (Ghana); \u00c0j\u00e0p\u00e1, una tartaruga della trazione Yoruba (Nigeria) e Sungura, una lepre di cui trattano numerose storie dell'Africa orientale e centrale.\nLetteratura swahili precoloniale.\nIn questo panorama fa accezione soprattutto l'Africa swahili, che a partire dal XVIII secolo svilupp\u00f2 una letteratura propria, di ispirazione araba e islamica ma con contenuti e persino generi letterari indigeni. La forma di composizione predominante in questa cultura era l'utenzi, un tipo di poema basato su una metrica specifica. Le opere di questa tradizione includono poemi epici (\"Utenzi wa Tambuka\"), religiosi (\"Utenzi wa Shufaka\") e morali (\"Utenzi wa Mwana Kupona\").\nLetteratura coloniale.\nDurante il periodo coloniale, gli indigeni africani appresero la lingua del paese colonizzatore (e talvolta anche una certa familiarit\u00e0 con la sua letteratura) e ricevettero contemporaneamente l'alfabetizzazione; la conseguenza fu la pubblicazione delle prime opere letterarie africane in lingue europee. Il tema di queste opere \u00e8 spesso legato alle vicende della tratta degli schiavi africani; \u00e8 celebre per esempio l'opera di Olaudah Equiano, uno schiavo liberato che racconta la propria vita in \"The Interesting Narrative of the Life of Olaudah Equiano, or Gustavus Vassa the African\" (\"L'interessante racconto della vita di Olaudah Equiano, o Gustavo Vassa l'Africano\", 1789). Nello stesso periodo emergono le prime opere di scrittori bianchi vissuti, o talvolta anche nati, nelle colonie; un esempio celebre \u00e8 \"The Story of an African Farm\" (\"La storia di una fattoria africana\", 1883) della scrittrice sudafricana Olive Schreiner.\nSe si esclude l'opera di Equiano, il primo romanzo scritto da un nero africano a ricevere importanti consensi in Europa fu \"\" (\"Etiopia liberata: studi sull'emancipazione della razza\", 1911) dello scrittore della Costa d'Oro (oggi Ghana) Joseph Ephraim Casely-Hayford. Uno dei pi\u00f9 celebri romanzi africani precedenti alla seconda guerra mondiale \u00e8 il gi\u00e0 citato romanzo di Amos Tutuola, \"Il bevitore di vino di palma\" (scritto negli anni quaranta, ma pubblicato solo nel 1952).\nLa prima opera teatrale scritta da un nero africano fu \"\" (\"La ragazza che uccideva per salvare: Nongquase la liberatrice\", 1935) del sudafricano Herbert Isaac Ernest Dhlomo. In Africa orientale, il primato spetta a \"The Black Hermit\" (\"L'eremita nero\", 1962) del keniota Ngugi wa Thiong'o, una storia educativa sul \"tribalismo\" (il razzismo fra trib\u00f9). Ngugi sarebbe poi diventato uno degli scrittori di spicco del Kenya post coloniale.\nIn periodo tardo-coloniale (dopo la seconda guerra mondiale), la letteratura africana inizi\u00f2 a connotarsi in modo sempre pi\u00f9 decisamente politico e indipendentista. Oltre che per i temi trattati, spesso orientati alla critica del colonialismo e alla denuncia del suo impatto sulla cultura e sulla societ\u00e0 indigene, la letteratura tardo-coloniale si pone come indipendentista anche nella scelta delle forme, che frequentemente mirano a una riscoperta e rivalutazione della tradizione culturale e linguistica locale. Nelle colonie francesi un tema comune \u00e8 quello della n\u00e9gritude. Fra le opere pi\u00f9 rappresentative di quest'epoca va citata la raccolta \"Anthologie de la nouvelle po\u00e9sie n\u00e8gre et malgache de langue fran\u00e7aise\" (\"Antologia della nuova poesia nera e malgascia in francese\", 1948), compilata e pubblicata dal poeta L\u00e9opold S\u00e9dar Senghor, che in seguito sarebbe diventato Presidente del Senegal. La prefazione di quest'opera imponente fu firmata da Jean-Paul Sartre.\nLetteratura postcoloniale.\nCon la conquista dell'indipendenza da parte delle colonie, a partire dagli anni cinquanta e anni sessanta, la letteratura africana conobbe un momento di grandissimo sviluppo, con l'emergere di numerosi nuovi autori, spesso riconosciuti a livello internazionale (nel 1986, il Premio Nobel per la letteratura fu assegnato al nigeriano Wole Soyinka).\nIn parte, la letteratura post coloniale deriva direttamente, per temi e scelte stilistiche, da quella dell'ultimo periodo coloniale: per esempio, si tratta del rapporto conflittuale fra la cultura occidentale e quella indigena e si continua la riscoperta della tradizione locale. A questi elementi si va ad aggiungere la denuncia dei nuovi problemi delle nazioni africane post coloniali, quali la corruzione del mondo politico, le disuguaglianze economiche della nuova societ\u00e0, la dittatura, il dramma delle guerre civili. In questo periodo si affiancano le opere scritte nelle lingue coloniali (soprattutto inglese, francese, portoghese) e le prime opere scritte completamente in lingue africane (per esempio, le opere in lingua gikuyu d Ngugi wa Thiong'o). Dopo l'indipendenza diventano anche molto pi\u00f9 numerose le scrittrici, e la condizione della donna diventa un tema importante.\nChinua Achebe.\nLa nascita della letteratura africana post-coloniale si fa generalmente coincidere con la pubblicazione del romanzo \"Il crollo\" (\"Things Fall Apart\", 1958) del nigeriano ibo Chinua Achebe. La storia \u00e8 ambientata nella Nigeria di fine Ottocento. La vicenda del protagonista, Okonkwo, coincide con l'avvento del dominio coloniale. Lo scopo dell'opera \u00e8 la rappresentazione della cultura africana nativa (ibo), che la dominazione europea avrebbe in seguito in gran parte modificato e distorto. Quando il protagonista del romanzo torna al villaggio, dopo sette anni d'esilio, trova una comunit\u00e0 irriconoscibile, divisa tra cristiani e non cristiani; di fronte alla fine del vecchio mondo, Okonkwo si uccide. Il \"crollo\" a cui allude il titolo dell'opera \u00e8 quindi inteso come il crollo della cultura africana causato dal dominio dei bianchi.\n\"La freccia di Dio\" (\"The Arrow of God\", 1964) riprende alcuni temi di \"Things Fall Apart\"; ancora ambientato in periodo coloniale, enfatizza il ruolo che Achebe attribuisce al cristianesimo come strumento di divisione e indebolimento della cultura ibo.\nIn \"Ormai a disagio\" (\"No Longer at Ease\", 1960) e \"Un uomo del popolo\" (\"A Man of the People\", 1966) Achebe sposta la propria indagine al presente, attaccando l'individualismo della cultura nigeriana post-coloniale. In \"No Longer at Ease\" il protagonista si scopre incapace di superare il tab\u00f9 della differenza di casta e sposare la donna che ama e incapace di evitare la corruzione per pagare alla donna le spese dell'aborto, e in questo modo viene suo malgrado a essere la dimostrazione lampante dello stereotipo bianco del nero arretrato e disonesto. \"Un uomo del popolo\" (un best seller con milioni di copie vendute) narra di un ministro della cultura altrettanto ignorante e corrotto, e ciononostante popolarissimo presso la sua gente. La voce narrante (significativamente attribuita a un insegnante), pur esprimendo il proprio dissenso, non pu\u00f2 che constatare il crollo degli antichi valori del villaggio.\nFra le opere pi\u00f9 recenti di Achebe, particolare importanza ha \"I formicai della savana\" (\"Anthills of the Savannah\", pubblicato in Italia anche col titolo \"Viandanti della storia\"), che si discosta dai precedenti per un pi\u00f9 ampio spettro etnico dei personaggi e per un consistente ricorso al pidgin. Il romanzo aggiorna la riflessione politica sulla realt\u00e0 post coloniale africana; non si tratta pi\u00f9 solo di corruzione, ma anche delle spietate lotte per il potere tra \u00e9lite prive di scrupoli e di rispetto per la vita delle persone comuni.\nAyi Kwei Armah.\nL'opera del ghanese Ayi Kwei Armah, di poco successiva a quella di Achebe, si sviluppa attorno alla denuncia della corruzione e della brutalit\u00e0 dei regimi seguiti all'indipendenza. Nella societ\u00e0 descritta da \"The Beautiful Ones Are Not Yet Born\" (1968), ogni gruppo di potere corrotto che viene scalzato lascia semplicemente il proprio posto a un successore non meno corrotto e violento. Nel successivo \"Fragments\", il protagonista tornato nel suo paese, divenuto indipendente, \u00e8 talmente umiliato da perdere la ragione. Entrambe le opere dipingono il disgusto dell'autore per la societ\u00e0 ghanese moderna con tinte estremamente forti: sono frequenti i ricorsi a metafore scatologiche, ed \u00e8 netta l'allusione alla schizofrenia come unica possibile condizione mentale dei ghanesi costretti a vivere nel mondo di doppia cultura e doppi valori lasciato dal colonialismo.\n\"Two Thousands Seasons\" (1973) e \"The Healers\" (1978) riprendono gli stessi temi in chiave storico-mitica, ripercorrendo la storia dell'Africa come vittima dell'imperialismo arabo prima ed europeo poi. \"The Healers\", in particolare, ricostruisce la caduta dell'Impero degli Ashanti di fronte agli inglesi.\nNgugi wa Thiong'o.\nIn Kenya, il periodo successivo all'indipendenza ebbe una storia del tutto peculiare, soprattutto in seguito alla rivolta dei Mau-Mau. Il travaglio di questo paese fu raccontato dallo scrittore Ngugi wa Thiong'o. L'opera di Ngugi \u00e8 dichiaratamente (talvolta quasi didatticamente) marxista, e indica al popolo keniota la difesa della propriet\u00e0 collettiva della terra come strumento fondamentale di riscatto.\nI suoi due primi romanzi \"Weep Not, Child\" (1964) e \"The River Between\" (1965) riflettono l'idealismo dell'autore e l'incertezza sul futuro del suo paese. La rivolta dei Mau Mau \u00e8 il tema centrale del successivo \"A Grain of Wheat\" (1967), da molti considerato il capolavoro di N'Gugi. Il romanzo descrive una societ\u00e0 in cui il tradimento e la falsit\u00e0 sono la norma, predicando allo stesso tempo, con toni epici ed eroici, l'attaccamento alla terra e l'ineluttabilit\u00e0 della rivolta. Il \"chicco di grano\" del titolo \u00e8 un riferimento a San Paolo: il chicco di grano, con la sua morte, far\u00e0 nascere una nuova spiga. L'eroismo dei Mau Mau di \"A Grain of Wheat\" si ritrova in altri personaggi di N'Gugi, come Dedan Kimathi (protagonista di \"The Trial of Dedan Kimathi\", 1976, scritto con Micere Githae Mugo), Matigari, eroe dell'omonimo romanzo del 1987, o il villaggio di \"In Petals of Blood\" (1977).\nN'Gugi si distingue da altri autori della letteratura africana del Novecento anche per aver deciso di scrivere alcune delle sue opere in lingua gikuyu, la sua lingua madre. All'uso della lingua natia si accompagnano non raramente temi particolarmente forti da un punto di vista politico; un esempio \u00e8 il dramma \"Ngaahika ndeenda\", che valse a N'Gugi il carcere.\nNuruddin Farah.\nPer Nuruddin Farah, nato in Somalia nel 1945, il problema linguistico era particolarmente forte. Date le vicissitudini coloniali della Somalia, Farah aveva dovuto imparare a leggere arabo, amarico, inglese e italiano; mentre non esisteva una lingua somala scritta (sarebbe nata solo nel 1972).\nIl romanzo d'esordio, \"From a Crooked Rib\" (1970), \u00e8 un sorprendente ritratto di una donna che si ribella alla tradizione; viene considerato come uno dei pi\u00f9 penetranti romanzi sulla condizione femminile in Africa. Significativo \u00e8 anche \"Sweet and Sour Milk\" (1979), che muove dall'indagine \"poliziesca\" del protagonista sulla morte del fratello per trattare poi della cultura somala, e della sua tradizione orale. In forte relazione con la tradizione orale somala, infatti, Farah fa un ampio uso della contaminazione di diversi generi, della diglossia e di altre forme di sperimentazione linguistica fino al riferimento alla poesia coranica (in \"Close Sesame\", 1983).\nL'atteggiamento di Farah rispetto alla tradizione, nonostante i frequenti omaggi stilistici, \u00e8 fortemente critico, come emerge dalle sue opere sulla condizione della donna africana (oltre al gi\u00e0 citato \"Crooked Rib\", anche \"Sardines\", 1981). Tuttavia, non meno violento Farah fu nei confronti della dittatura di Siad Barre, che lo costrinse all'esilio nel 1974.\nPhaswane Mpe.\nPhaswane Mpe, che \u00e8 morto 34 anni, \u00e8 stato uno dei giovani romanzieri pi\u00f9 promettenti del Sudafrica. Il suo lavoro di debutto, \"Welcome To Our Hillbrow\" (2001), fu il primo a registrare gli enormi cambiamenti che hanno trasformato le citt\u00e0 del Sudafrica negli ultimi 10 anni: la lotta dei neri sudafricani per creare un'identit\u00e0 post-apartheid dopo il crollo delle vecchie gerarchie razziali, un processo complicato dall'arrivo da altre parti del continente di migliaia di neri africani, che spesso erano pi\u00f9 sicuri e meglio istruiti. Mpe apparteneva alla generazione che \u00e8 cresciuta con le umiliazioni e le privazioni dell'apartheid e avrebbe dovuto godere dei frutti della libert\u00e0 in democrazia. Al contrario, fu di fronte a nuovi mali sociali: disoccupazione, povert\u00e0 e HIV.\nAltri autori.\nUno dei pi\u00f9 validi scrittori nigeriani affermatisi negli anni ottanta, Ken Saro-Wiwa (1945-1995), fu assassinato dal regime. Il suo \"Sozaboy\" (1985), che linguisticamente aveva colpito per il suo \"rotten English\" (\"inglese marcio\"), racconta in prima persona le vicende di un giovane soldato nella guerra civile (1967-1970), con un taglio picaresco in cui attraverso la comicit\u00e0 viene denunciata la follia della guerra. Nei lavori successivi, \"Prisoners of Jebs\" (1988) e \"Pita Dumbrok's Prison\" (1991), Saro-Wiwa aveva messo in luce il disperante livello di disgregazione della societ\u00e0 nigeriana.\nDi genere epico \u00e8 la letteratura del sudafricano Mazisi Kunene, che con il poema \"Emperor Shaka the Great\" (1979), paragonato dai critici all'Iliade, raggiunse il successo internazionale e la traduzione in tante lingue. Kunene prese spunto dalla tradizione orale della letteratura zulu per disegnare poemi riguardanti la storia zulu ed il loro pensiero, ma anche celebranti i valori e gli aneliti dell'intera Africa.\nBen Okri \u00e8 un altro brillante scrittore nigeriano, fuggito dal regime e residente a Londra. L'opera che lo ha fatto conoscere dalla critica \u00e8 \"La via della fame\" (\"The Famished Roads\", 1991), una rappresentazione surreale e onirica della societ\u00e0 nigeriana, vista attraverso gli occhi di un abiku, un bambino tornato dal mondo dei morti (figura tradizionale della cultura yoruba). Se \"La via della fame\" si pu\u00f2 ricondurre al realismo magico, altre opere di Okri sono pi\u00f9 convenzionali; un esempio \u00e8 \"Dangerous Love\" (1996, riscrittura del romanzo giovanile \"The Landscapes Within\").\nVicini al realismo magico sono anche i romanzi ghanesi \"Search Sweet Country\" (1986) e \"Woman of the Aeroplanes\" (1988) di Kojo Laing, \"Comes the Voyager at Last\" (1991) di Kofi Awoonor e \"Last Harmattan of Alusine Dunbar\" (1990) di Syl Cheney-Cooker; quest'ultimo esplicitamente riconosce l'influenza sulla propria opera di Gabriel Garc\u00eda M\u00e1rquez. Cheney-Cooker, apprezzato poeta e autore di diverse raccolte di versi, \u00e8 un discendente degli schiavi liberati che nel XVIII secolo popolarono Freetown, capitale della Sierra Leone. Con \"The Last Harmattan\" Cheney-Cooker ha inteso dare alla Sierra Leone il primo vero romanzo, ripercorrendone la storia post-coloniale con toni epici; protagonisti sono un gruppo di ex schiavi che tornano nel paese e si devono confrontare (loro che ormai parlano quasi solo inglese) con le etnie locali ancora radicate nel territorio. L'incontro avviene nel contesto di una realt\u00e0 in cui si confondono natura e magia, vita e morte, passato e presente. La scrittrice ghanese Amma Darko descrive nei suoi romanzi la vita quotidiana delle donne del suo paese. L'ultimo romanzo \"Not without Flowers\u00ec\" \u00e8 stato pubblicato nel 2006.\nAncora la violenza del mondo coloniale e postcoloniale \u00e8 il tema centrale dell'opera dello zimbabwense Dambuzdo Marechera (1952-1987), autore di una narrativa inquietante e sperimentale sul piano linguistico e stilistico.\nTeatro.\nIl teatro africano \u00e8 ancora poco noto in occidente, nonostante si occupi di tematiche sociali, politiche, psicologiche e storiche di notevole rilievo. Tali temi sono trattati generalmente da un punto di viste che include elementi derivati dalla mitologia, dalla tradizione orale e dalle religioni tradizionali africane. Come per altri generi letterari africani, la vastit\u00e0 geografica del territorio e le notevili diversit\u00e0 storico-culturali ed etniche, una trattazione omogenea delle caratteristiche del teatro africano \u00e8 certamente difficile. \u00c8 comunque possibile suddividere il teatro africano in alcune fasi storiche: tradizionale, coloniale, postcoloniale e contemporaneo.\nIl teatro tradizionale.\nIn Africa esiste un'ampia gamma di tradizioni teatrali accostabili grazie ad alcune tendenze comuni, come la scarsa incidenza dei testi, del copione e delle strutture tradizionali classiche, e invece la rilevanza dell'oralit\u00e0, dei riti, dei miti, delle danze, e della musicalit\u00e0; tipiche sono le rappresentazioni in costume e in maschera e i tentativi di annullare la separazione tra spettatori e scena. Durante il XVI secolo si svilupparono i primi spettacoli organizzati da compagnie di praticanti professionisti come quella degli Alarinjo, nel regno Yoruba (ora Nigeria), in massima parte a sfondo religioso e mitologico.\nIl teatro coloniale.\nNel periodo coloniale l'influenza dei missionari mut\u00f2 alcuni aspetti del teatro, rendendo le rappresentazioni sempre pi\u00f9 vicine al messaggio cristiano e alle sacre scritture, grazie a riadattamenti di drammi biblici, e questo spesso a scapito di elementi originari africani come la danza. In questo periodo storico sono state per\u00f2 realizzate anche opere \"impegnate\" non di orientamento religioso, spesso legate al tema dell'ingiustizia sociale che \u00e8 comune a tutte le forme letterarie africane coloniali e postcoloniali. Un esempio in questo senso \u00e8 dato dai lavori della compagnia itinerante nigeriana di Hubert Ogunde. Non mancarono le recite a sfondo politico-satirico, che criticavano la nuova aristocrazia africana rinnegante le tradizioni a favore degli usi e costumi europei, come nel caso dell'opera del ghanese Kobina Sekyi del 1915.\nIl teatro postcoloniale e contemporaneo.\nL'indipendenza degli stati africani ha consentito la nascita di una nuova classe dirigente (cos\u00ec come di una nuova classe media) e ha portato a una svolta nel teatro africano, introducendo nuove soluzioni basate sulla commistione fra la tradizione locale e le strutture europee. Anche in questo caso, come per il romanzo, la nuova situazione politica \u00e8 stata uno dei temi predominanti, affrontato spesso con intento critico, altre volte in forma di elogio per i nuovi sistemi di potere. Tra gli autori pi\u00f9 apprezzati e pi\u00f9 noti anche a livello internazionale si possono citare il Premio Nobel nigeriano Wole Soyinka, l'ugandese Robert Serumaga e la ghanese Efua Sutherland. In questa fase storica rilevanti sono state le collaborazioni in Sudafrica di artisti bianchi e neri, sfidanti l'ancora vigente apartheid, e la nascita di temi e contenuti legati ai problemi sociali e quotidiani.\nWole Soyinka.\nIl nigeriano Wole Soyinka, Premio Nobel per la letteratura nel 1986, \u00e8 considerato il pi\u00f9 importante drammaturgo africano. Dopo aver studiato a Leeds e lavorato al Royal Court Theatre di Londra, Soyinka torn\u00f2 in Nigeria nel 1960 e diede vita a una forma teatrale innovativa contaminando la tradizione occidentale e quella popolare nigeriana e yoruba e unendo le ritualit\u00e0 africane e le soluzioni metateatrali del teatro occidentale moderno. Fra le sue opere teatrali pi\u00f9 celebri si possono citare \"Death and the King's Horsman\" (1975) e \"A Play of Giants\" (1984).\nFra le opere letterarie non teatrali di Soyinka particolarmente celebre \u00e8 il romanzo autobiografico \"Ak\u00e8\" (1981), che ripercorre la sua infanzia fra tradizione yoruba e modelli occidentali. Altre opere precedenti, come \"The Interpreters\" (1965) e \"Season of Anomy\" (1973), affrontano il problema dell'evoluzione della societ\u00e0 nigeriana, sebbene con toni sempre pi\u00f9 temperati di quelli di Achebe o Armah. In \"The Interpreters\", un gruppo di intellettuali yoruba si interroga sul presente, con poca fiducia sulle capacit\u00e0 delle giovani generazioni. In \"Season of Anomy\", scritto durante la guerra civile (Soyinka rest\u00f2 due anni in carcere), si confrontano un cauto riformismo e una inaffidabile volont\u00e0 rivoluzionaria.\nAltri autori di teatro.\nIl teatro africano in lingua inglese si muove in genere nella direzione tracciata da Soyinka, con una commistione creativa di modelli teatrali occidentali e forme di spettacolo africane; si possono citare in questo senso Femi Osofisan, Ola Rotimi, e gli artisti che operarono presso lo Mbari Club di Ibadan.\nPoesia.\nLa poesia africana in lingua inglese \u00e8 quasi sempre caratterizzata dalla sperimentazione linguistica e stilistica e dalla contaminazione fra la cultura poetica britannica e la tradizione dei canti africani. I poeti che hanno dato contributi particolarmente significativi in questo senso vengono in genere classificati come autori della \"alter-native tradition\" (\"tradizione alter-nativa\") africana, dove \"nativo\" si riferisce non solo al recupero del folklore e della lingua nativa ma anche, come nel caso dei romanzieri, all'interpretazione tradizionale del ruolo sociale del poeta come voce e maestro della sua gente. Anche in questo caso si trova una forte enfasi sulla denuncia politica.\nIl primo autore di rilievo \u00e8 probabilmente il nigeriano Gabriel Okara, i cui primi versi furono pubblicati sulla rivista \"Black Orpheus\" nel 1957. Okara trae alcuni elementi dalla poesia romantica inglese, unendoli alla tradizione linguistica e culturale del proprio popolo. La sua opera pi\u00f9 nota \u00e8 la raccolta \"The Fisherman's Invocation\" (1978).\nAssai pi\u00f9 complessa fu l'opera di Christopher Okigbo (1932-1967), artefice di una sofisticata ibridazione di retorica classica, poesia modernista e folklore ibo. I suoi versi affrontano temi di natura religiosa (cristianesimo e religione africana), politica, psicologica e culturale. L'opera pi\u00f9 importante di Okigbo \u00e8 probabilmente \"Labyrints, with Path of Thunder\" (1971), pubblicato postumo (Okigbo fu ucciso nel corso della guerra civile), strutturata in due parti: in \"Labyrints\" prevalgono aspetti pi\u00f9 personali, seppur collegati al contesto sociale, mentre in \"Path of Thunder\" l'accento \u00e8 sui mali endemici della politica nigeriana.\nTra i poeti della stessa generazione vanno citati J. P. Clark (1935), anch'egli nigeriano, autore di un verso pi\u00f9 facile ma di notevole presa emotiva, spesso ricorrente ai modi della favola e della cronaca; e Kofi Awoonor (1935), ghanese, che attinge ampiamente al canto popolare dell'etnia Ewe.\nAltri poeti noti nel filone della \"alter-native tradition\" sono Tanure Ojaide, Odia Ofeimun, Niyi Osundare e Jack Mapanje, poeta del Malawi (anch'egli fra coloro che scontarono con il carcere il suo impegno politico).\nUn caso a parte \u00e8 rappresentato dal poeta ugandese Okot p'Bitek (1931-1982), la cui opera \u00e8 volta soprattutto a valorizzare la cultura (soprattutto il folklore) dell'etnia Acoli attraverso la pubblicazione in inglese."}
{"id": "1287139", "revid": "177966", "url": "https://it.wikipedia.org/wiki?curid=1287139", "title": "Palazzo dei Diamanti (Verona)", "text": "Palazzo dei Diamanti, conosciuto anche come palazzo Sansebastiani (il cui nome completo \u00e8 palazzo Cappella Sansebastiani Bellini Carnesali), \u00e8 un edificio civile che si trova nel centro storico di Verona, all'angolo tra via Enrico Noris e via Anfiteatro. Il nome che gli \u00e8 stato attribuito deriva dal peculiare aspetto delle pietre \"a punta di diamante\" che ne decorano la facciata, che lo rendono simile al pi\u00f9 famoso palazzo dei Diamanti di Ferrara, edificato nel 1495 su progetto di Biagio Rossetti.\nStoria.\nMolto probabilmente sul sedime del palazzo sorgeva, almeno dai primi anni del Quattrocento, una dimora di propriet\u00e0 dei Cappella. Questa famiglia nel corso degli anni assunse sempre maggior rilievo, tanto che alcuni suoi esponenti divennero membri nel Consiglio cittadino e, nel 1573, furono elevati a conti di Salizzole, dove erano proprietari di un castello e numerosi terreni, nei quali Camillo Cappella introdusse la coltivazione del riso.\nCamillo Cappella fu anche il committente dei lavori di costruzione del nuovo edificio; egli, tuttavia, era spesso impegnato a causa dei suoi incarichi di giureconsulto e uomo pubblico, pertanto l'edificazione del palazzo fu (almeno in parte) seguita dalla moglie Elena Sansebastiani. Il suo nome viene addirittura riportato in un'iscrizione posta all'interno del palazzo, che reca la seguente frase: \u00abHelena Sansebastiana hanc domus partem coniuge excellentis[simo] abstente testis sit imago mea f[ieri] f[ecit] a[nno] d[omini] MDLXXXII\u00bb. Questa lapide, quindi, riporta anche l'anno di ultimazione del cantiere, il 1582, ma non il nome del progettista.\nL'edificio, oltre che dimora nobiliare, nel 1585 fu sede dell'Accademia Filotima, istituzione militare che venne per\u00f2 sciolta e rifondata solo alcuni anni dopo e ospitata presso la Gran Guardia. Nel corso dei secoli successivi il palazzo pass\u00f2 di propriet\u00e0 dai Cappella a varie altre famiglie, fino all'acquisto, nei primi decenni del XX secolo, da parte della Banca Cattolica di Verona, incorporata nel 1935 nella Banca Mutua Popolare di Verona.\nIl palazzo fu danneggiato dai bombardamenti aerei che colpirono la citt\u00e0 nel corso della seconda guerra mondiale, tuttavia nel 1950 i restauri erano gi\u00e0 stati completati e, a ricordo dell'episodio, fu aggiunta un'iscrizione nello scudo presente a livello del piano nobile, sopra il portale d'accesso, che riporta la seguente frase: \u00abAEDES / Il NON JAN A.D. MCMXLIV / DIRVTAE / ANNO DOMINI MCML / AERE PVBLICO / RESTITVTAE\u00bb.\nAttualmente il palazzo \u00e8 sede dell'AGEC (Azienda Gestione Edifici Comunali)..\nDescrizione.\nLa principale particolarit\u00e0 dell'edificio si riscontra \u00abnel taglio dei diamanti e all'elastico rimbalzare del chiaroscuro nel rivestimento di bugne nelle cornici interrotte, che dissigillano la tensione delle strutture, nel frontespizio spezzato e nei due timpani angolari\u00bb.\nAl piano terra dell'edificio si trova un elegante portale racchiuso tra colonne doriche che sostengono una trabeazione decorata con metope e triglifi, a sua volta coronata da un frontone spezzato, precursore del gusto settecentesco. Inoltre, nei due pennacchi ai lati dell'archivolto si possono scorgere delle vittorie alate. Il piano nobile, invece, \u00e8 caratterizzato da due bifore con capitelli ionici e archi a tutto sesto.\nQuesto insieme di caratteristiche hanno portato a ipotizzare che l'edificio sia opera dell'architetto veronese Bernardino Brugnoli, parente del pi\u00f9 noto Michele Sanmicheli. Le sue opere sono infatti caratterizzate, proprio come il palazzo dei Diamanti, da una fusione di classicismo sanmicheliano e di un esasperato manierismo, in questo caso sfociato in anticipazioni barocche."}
{"id": "1287154", "revid": "122500618", "url": "https://it.wikipedia.org/wiki?curid=1287154", "title": "Squadrone della morte", "text": "Con squadrone della morte viene indicato un gruppo di persone armate che agiscono con il fine di assassinare civili, solitamente inermi, perseguendo, usualmente, fini politici.\nStoria.\nIl termine divenne d'uso comune quando si venne a conoscenza degli omicidi e delle brutalit\u00e0 eseguite dai gruppi paramilitari di estrema destra in America Latina, che favorirono l'ascesa di molte dittature negli anni settanta e ottanta. I primi squadroni della morte, intesi nel senso moderno, furono impiegati nella Guerra d'Algeria. Essi erano costituiti da sottufficiali dei paracadutisti dell'esercito francese che avevano il compito di rastrellare i sospetti ribelli. In tale circostanza rapirono, torturarono, assassinarono e fecero sparire in mare migliaia di civili, segretamente ed illegalmente.\nCaratteristiche.\nIl termine viene spesso ricondotto ad organizzazioni militari o paramilitari che spalleggiano dittature o regimi basati sulla repressione e l'autoritarismo. Gli obiettivi degli squadroni della morte possono essere gruppi, esponenti o autorit\u00e0 politiche, religiose, istituzionali o sindacali, cos\u00ec come dissidenti, ribelli, gruppi etnici o sociali, ma anche bambini di strada, attivisti, operatori sociali e tante altre categorie di civili. I metodi di queste esecuzioni arbitrarie ed extragiudiziali di solito si contraddistinguono per ferocia e brutalit\u00e0, includendo torture, stupri, rapimenti e sequestri.\nCon la stessa locuzione si intendono talora anche quelle formazioni militari addestrate per missioni ad altissimo rischio e con esigue chance di ritorno.\nNel mondo.\nArgentina.\nPrima e durante il colpo di Stato del 1976 furono organizzati squadroni della morte da militari e da estremisti di destra, per alzare il livello dello scontro politico e creare instabilit\u00e0 nel paese. Assassinarono sindacalisti, politici di sinistra, operai, religiosi terzomondisti e studenti. Il pi\u00f9 famigerato fra questi gruppi era l'Alianza Anticomunista Argentina di Jos\u00e9 L\u00f3pez Rega, noto esponente delle frange reazionarie.\nBrasile.\nCivili armati ma anche squadre di poliziotti o militari assassinano e torturano trafficanti di droghe, ladri e bande armate e anche talvolta i \"meninos de rua\" nelle molte favelas del paese. Spesso questi squadroni vengono finanziati dai commercianti che vogliono contenere la dilagante criminalit\u00e0 che li danneggia, nel 1987 anche alcuni italiani residenti in Brasile sono stati inquisiti per presunta partecipazione a spedizioni punitive e vari omicidi commissionati da imprenditori locali come il caso di Fabrizio Colaci autista di un noto faccendiere italiano rifugiatosi in Brasile, ma mai condannato e rientrato in Italia nel 1988 senza nessuna accusa a suo carico.\nNei primi anni duemila il governo brasiliano stava pacificando alcune favelas a Rio de Janeiro, portando ronde di polizia regolari ed eliminando il traffico di droghe. Si stava inoltre cercando di portare assistenza sanitaria e sociale stabile agli abitanti; esempio di tale processo \u00e8 stato fatto nella favelas di Dona Marta, dove ottenne buoni risultati, il che fece ben sperare per futuri risultati positivi in altre aree del paese.\nCambogia.\nNegli anni settanta i Khmer rossi di Pol Pot organizzarono squadroni della morte che seminarono il terrore in tutto il paese, uccidendo tutti gli oppositori al nascente regime comunista di Pol Pot.\nCile.\nIn maniera analoga a quanto avvenne in Argentina, in Cile operarono squadroni della morte ed organizzazioni paramilitari (fra le quali una delle maggiori fu Patria y Libertad), finanziate ed organizzate dal programma statunitense FUBELT, tese al rovesciamento dell'ordine democratico ed alla soppressione dei gruppi di attivisti che sostenevano il presidente Allende. In seguito all'instaurazione del regime militare del generale Pinochet, la stessa opera fu praticata da reparti dell'esercito cileno, debitamente organizzati per il sequestro, la tortura, l'omicidio e la sparizione degli oppositori o anche di chi fosse solo sospettato di attivismo politico.\nColombia.\nTra gli anni ottanta e novanta sono fiorite in Colombia numerose fazioni di squadroni della morte, legate a gruppi politici e ai cartelli del narcotraffico. \u00c8 noto il caso della compagnia americana Chiquita che ha ammesso di aver arruolato squadroni della morte paramilitari di estrema destra per difendere i suoi stabilimenti nel nord del paese, sospetti simili nel corso degli anni sono emersi anche nei confronti della Coca-Cola per via di uccisioni sospette a danno di sindacalisti che lavoravano nella nota azienda multinazionale.\nEl Salvador.\nGli squadroni della morte furono gruppi paramilitari di estrema destra, formati da militari, agenti di polizia in borghese, e civili, che hanno svolto azioni contro (sospetti) oppositori politici del governo e del vigente sistema politico del paese. Le attivit\u00e0 cominciarono a partire dalla fine degli anni settanta e si diffusero durante la guerra civile (1979-1992). Con i successivi accordi di pace, le attivit\u00e0 militari cessarono.\nLe inchieste sulle attivit\u00e0 degli squadroni della morte fanno pensare che questi gruppi nacquero come appendici dei servizi di \"intelligence\" delle forze di sicurezza e dell'esercito. Il maggiore Roberto D'Aubuisson (fondatore del partito politico ARENA) fu il \"leader\" di questi gruppi (uno dei pi\u00f9 conosciuti era la F.A.L.A.N.G.E. ovvero Frente Armato Anti-comunista por la Guerra d'Eliminacion), dai tempi in cui divenne direttore dell'Agenzia Nazionale di Sicurezza Salvadore\u00f1a (ANSESAL, \"Agencia Nacional de Seguridad Salvadore\u00f1a\").\nFilippine.\nL\u2019alto commissario per i diritti umani dell\u2019Onu, Zeid R\u00e0ad al-Hussein, nel 2016 ha esortato Manila anche a esaminare \u00abla spaventosa epidemia di esecuzioni sommarie\u00bb nell\u2019ambito della \u00abguerra alla droga\u00bb lanciata dal presidente Rodrigo Duterte e costata 6.000 morti in sei mesi. La magistratura filippina, secondo il rappresentante delle Nazioni Unite, \u00abdeve dimostrare il suo impegno al rispetto della legge e la sua indipendenza dall\u2019esecutivo lanciando un\u2019inchiesta sugli omicidi\u00bb.\nA partire dal momento in cui la presidente della Commissione Giustizia e Diritti Umani del Senato filippino aveva iniziato ad indagare sulle esecuzioni extragiudiziali di circa 1.000 presunti autori di reati legati alla droga, che sarebbero state commesse a Davao all'epoca in cui il presidente Duterte era sindaco della citt\u00e0, si sono susseguiti fatti che hanno poi portato al mandato di arresto nei confronti della senatrice Leila De Lima, membro del partito liberale d'opposizione ed attivista dei diritti umani. \"Oggi la senatrice, che Amnesty International ha dichiarato \"prigioniero di coscienza\", \u00e8 in carcere, in attesa di giudizio e, in caso di condanna, rischia da 12 anni di reclusione all'ergastolo\".\nIndonesia.\nNegli anni 1965-1966, in Indonesia si formarono numerosi squadroni della morte con lo scopo di dare la caccia e uccidere tutti i membri o le persone sospettate di far parte del Partito Comunista Indonesiano. Si ritiene che oltre 1 milione di comunisti o presunti tali siano stati uccisi dalle milizie filo-governative del generale Suharto in quello che \u00e8 noto come genocidio indonesiano.\nIrlanda.\nDurante la guerra d'indipendenza irlandese sia l'esercito britannico sia i ribelli irlandesi istituirono speciali reparti per colpire i civili sospettati di collaborare con l'uno o l'altro schieramento; l'attivista irlandese Michael Collins organizz\u00f2 gruppi paramilitari che assassinarono ufficiali britannici, agenti della polizia e membri del Royal Irish Constabulary.\nItalia.\nNel periodo precedente alla marcia su Roma, Mussolini organizz\u00f2 in tutta Italia le squadre d'azione, ribattezzate \"squadracce\" dagli avversari politici. Esse avevano come finalit\u00e0 l'intimidazione e in alcuni casi addirittura l'eliminazione fisica degli avversari politici. Tra le vittime celebri di tali squadre d'azione vi furono Don Giovanni Minzoni, Giovanni Amendola, Piero Gobetti e Giacomo Matteotti.\nDopo l'8 settembre 1943 e l'occupazione della Wehrmacht dell'Italia, le Brigate nere e le SS, sia tedesche sia italiane, agirono nei confronti della popolazione come squadroni della morte, compiendo perlopi\u00f9 omicidi circoscritti, ma anche vere e proprie stragi organizzate, col fine di reprimere le azioni di disturbo dei partigiani di ogni estrazione politica.\nSul finire della guerra, ma anche dopo il 25 aprile 1945, sull'onda di revanscismo che percorse le brigate partigiane, vi furono anche assassinii, desiderosi di vendicare torti subiti durante il Ventennio o di compiere vendette private mascherate da fini politici. Le autorit\u00e0 alleate non vigilarono su questi crimini, ritenendo endemica una breve fase di \"resa dei conti\" a conflitto terminato. Famigerate furono a Milano le azioni della cosiddetta Volante Rossa e in Emilia nel cosiddetto Triangolo della morte, che proseguirono fino al 1949.\nNicaragua.\nNegli anni ottanta i ribelli anticomunisti Contras, finanziati dagli Stati Uniti e dalla junta Argentina, operarono come squadroni della morte, dal momento che colpivano indiscriminatamente civili e miliziani nemici del regime rivoluzionario sandinista. Gli stessi sandinisti organizzarono squadroni della morte per eliminare i propri oppositori, attuando una strategia di \"Recontra\"insurgencia..\nPer\u00f9.\nL'organizzazione rivoluzionaria Sendero Luminoso, di ideologia maoista, ha istituito gruppi di guerriglia atti anche alle repressioni verso i civili.\nSpagna.\nDurante la guerra civile si crearono in Spagna squadroni della morte di opposta fazione. Il clima di terrore contrapposto viene ricordato come \"terrore rosso\" (quello esercitato dai repubblicani) e \"terrore bianco\" (esercitato dai franchisti). Gli squadroni dei repubblicani assassinarono numerosissime persone, soprattutto fra i religiosi, ma anche proprietari terrieri, nobili e chi veniva considerato reazionario e nemico del popolo. I franchisti si macchiarono d'altrettante nefandezze, uccidendo intellettuali, omosessuali, operai, contadini ed oppositori. Celebre \u00e8 l'assassinio, da parte di una squadra di legionari, del poeta Federico Garc\u00eda Lorca.\nGermania.\nDalla met\u00e0 degli anni 20 in Germania vennero costituite le Schutzstaffeln, organizzazione militare del NSDAP che svolgeva, tra i propri compiti, anche quello di perseguitare ebrei e dissidenti politici. Durante la seconda guerra mondiale furono organizzati rastrellamenti ed esecuzioni nei territori occupati al fine di reprimere l'insorgenza contro le forze tedesche; gli squadroni sul fronte orientale atti alle rappresaglie erano denominati Einsatzgruppen, e la violazione dei diritti civili dei sovversivi era stabilita dal decreto Nacht und Nebel- Gli Einsatzgruppen furono utilizzati principalmente per l'uccisione di partigiani e dissidenti politici. Durante tutto il 1941 furono impiegati principalmente per lo sterminio degli ebrei.\nURSS.\nDurante la guerra civile che segu\u00ec la Rivoluzione d'Ottobre vennero largamente impiegati squadroni della morte dalle milizie bolsceviche. Gli obiettivi erano preti, praticanti ortodossi, aristocratici, proprietari terrieri, ufficiali dell'Armata Bianca, membri del Governo Provvisorio Russo e anticomunisti in generale.\nStalin utilizz\u00f2 gli stessi mezzi e gli stessi sistemi durante le grandi purghe degli anni trenta, ordinando all'NKVD di eliminare qualunque civile fosse sospettato di opposizione al regime; durante la guerra ordin\u00f2 il Massacro di Katyn', in cui 22.000 polacchi furono assassinati, soprattutto prigionieri di guerra, ma anche civili, al fine di sradicare l'opposizione organizzata all'invasione sovietica.\nAnalogamente alle forze bolsceviche, numerose squadre della morte affiliate all'Armata bianca uccisero un gran numero di prigionieri di guerra bolscevichi, ma anche simpatizzanti comunisti, contadini ed ebrei. \nAnche oltre la cortina di ferro avvennero esecuzioni da parte del governo sovietico: Lev Rebet e Stepan Bandera, sostenitori dell'indipendenza della nazione ucraina dall'URSS, furono assassinati a Monaco di Baviera sul finire degli anni cinquanta, da parte di Bohdan Stashynsky, membro dei servizi segreti sovietici che nel 1961 fugg\u00ec all'Ovest.\nVietnam.\nNegli anni della guerra civile tra il nord ed il sud, oltre che eserciti regolari e guerriglieri, operarono anche squadroni della morte, sia anticomunisti (sostenuti dal sud e dagli Stati Uniti) che comunisti, dipendenti da Hanoi. Essi mietevano vittime tra i loro detrattori ed avversari civili. Celebre \u00e8 il caso dell'assassinio del prete cattolico Nguyen B\u1eedu \u0110\u1ed3ng, assassinato dalle milizie marxiste."}
{"id": "1287156", "revid": "767487", "url": "https://it.wikipedia.org/wiki?curid=1287156", "title": "Mousouri", "text": "Mousouri () \u00e8 un ex comune della Grecia nella periferia di Creta (unit\u00e0 periferica di La Canea) con 4.755 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Platanias."}
{"id": "1287165", "revid": "71433", "url": "https://it.wikipedia.org/wiki?curid=1287165", "title": "Kristie Alley", "text": ""}
{"id": "1287166", "revid": "75142", "url": "https://it.wikipedia.org/wiki?curid=1287166", "title": "Mousouroi", "text": ""}
{"id": "1287168", "revid": "599013", "url": "https://it.wikipedia.org/wiki?curid=1287168", "title": "Facundo Hern\u00e1n Quiroga", "text": "Carriera.\nClub.\nQuiroga inizia la sua carriera nel Newell's Old Boys nella Primera Divisi\u00f3n (Argentina) nel 1997. Nel 1998 fu messo sotto contratto nella squadra portoghese dello Sporting Lisbona, in cui milit\u00f2 tra il 1998 e il 2004, periodo intervallato da un prestito di una stagione al nella stagione 2000-2001.\nNel 2004 si \u00e8 trasferito al , raggiungendo i diversi argentini (Andr\u00e9s D'Alessandro, Diego Klimowicz, Juan Carlos Menseguez) che l\u00ec militavano. Nel 2008 \u00e8 tornato in patria, al River Plate.\nNazionale.\nConta 16 presenze con la Nazionale argentina, con cui ha partecipato alla Copa Am\u00e9rica 2004."}
{"id": "1287174", "revid": "339392", "url": "https://it.wikipedia.org/wiki?curid=1287174", "title": "Abbazia del Buon Raccolto", "text": ""}
{"id": "1287175", "revid": "219110", "url": "https://it.wikipedia.org/wiki?curid=1287175", "title": "Abbazia di San Lorenzo", "text": ""}
{"id": "1287181", "revid": "767487", "url": "https://it.wikipedia.org/wiki?curid=1287181", "title": "Mythimna", "text": "Mythimna () \u00e8 un ex comune della Grecia nella periferia di Creta (unit\u00e0 periferica di La Canea) con 2.914 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kissamos."}
{"id": "1287183", "revid": "767487", "url": "https://it.wikipedia.org/wiki?curid=1287183", "title": "Lo spacciatore", "text": "Lo spacciatore (\"Light Sleeper\") \u00e8 un film del 1992 scritto e diretto da Paul Schrader. Il film \u00e8 stato presentato in anteprima al Festival di Berlino 1991.\nTrama.\nJohn LeTour, ex tossicodipendente, si guadagna da vivere facendo le consegne di droga a Manhattan in un giro di clienti di lusso. Il suo capo \u00e8 Ann, cinica trafficante che afferma di voler chiudere con il lavoro sporco e sogna di dedicarsi al commercio dei cosmetici. Con lei collabora il fidato Robert, che prepara il materiale e le dosi. Nel corso delle sue notti insonni, John scrive un diario attraverso cui apprendiamo che, nonostante i guadagni, cerca una via d'uscita da una vita di cui non \u00e8 soddisfatto e consulta spesso una veggente per scoprire quale sar\u00e0 il suo destino. Per una coincidenza, Johnny reincontra una ragazza con cui aveva avuto una relazione anni prima ma che era uscita dal giro. Marianne, questo il suo nome, viene trovata morta e sembra sia coinvolto un cliente importante di Ann. Johnny decide allora che \u00e8 giunto il momento di farsi giustizia e di trovare una via \"di redenzione\" a suo modo."}
{"id": "1287187", "revid": "767487", "url": "https://it.wikipedia.org/wiki?curid=1287187", "title": "Nea Kydonia", "text": "Nea Kydonia () \u00e8 un ex comune della Grecia nella periferia di Creta (unit\u00e0 periferica di La Canea) con 7.301 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di La Canea."}
{"id": "1287191", "revid": "36426", "url": "https://it.wikipedia.org/wiki?curid=1287191", "title": "Vagabond (manga)", "text": " \u00e8 un manga scritto e disegnato da Takehiko Inoue, liberamente ispirato al romanzo \"Musashi\" di Eiji Yoshikawa, che narra le vicende relative al samurai Musashi Miyamoto.\nLa serializzazione del manga, in Giappone, \u00e8 iniziata nel 1998 sulle pagine del quindicinale \"Weekly Morning\", per poi giungere alla pubblicazione dei \"tank\u014dbon\" nel 1999, ad opera della K\u014ddansha.\nIn Italia, invece, \"Vagabond\" \u00e8 edito da Panini Comics (Planet Manga), in due differenti edizioni: la prima, la cosiddetta \"edizione regolare\", arrivata nelle fumetterie nel maggio del 2000, \u00e8 costituita da volumi che contengono meno pagine di quelle presenti nei \"tank\u014dbon\" originale; la seconda, \"Vagabond Deluxe\", consta invece di volumi di formato e contenuto uguale a quelli nipponici.\nL'autore, Takehiko Inoue, ha ricevuto numerosi riconoscimenti e premi per quest'opera, tra cui il 24\u00ba Premio per il miglior manga della Kodansha, nel 2000, e l'Osamu Tezuka Culture Award nel 2002.\nAmbientazione storica.\n\"Vagabond\" \u00e8 un \"seinen\" manga ambientato in Giappone nel XVII secolo, subito dopo la fine della battaglia di Sekigahara, che vide la vittoria di Tokugawa Ieyasu; esclusi alcuni flashback e digressioni, la storia narrata procede dall'anno 1600 in poi, col racconto delle vicende incorse a vari personaggi, tra cui spiccano, come protagonisti, Musashi Miyamoto e Kojir\u014d Sasaki, due formidabili kensei giapponesi realmente esistiti.\nNon sono gli unici personaggi a trovare riscontro nella realt\u00e0, per\u00f2, poich\u00e9 ad essi possono aggiungersi, senza realizzare un elenco completo: il monaco Takuan, ovvero Soho Takuan; Ito Ittosai, altro spadaccino molto noto; Gonnosuke Musoh, esperto di arti marziali, e molti altri, compresi ovviamente anche Inei Hozoin ed i rappresentanti del clan Yagyu, come Sekish\u016bsai Muneyoshi Yagyu.\nNon mancano nell'opera i riferimenti storici, oltre che nella contestualizzazione storica e cronologica, anche nei discorsi e nelle battute di alcuni personaggi. Ad esempio, dopo esser entrato nel territorio della Yagyu, Musashi spiega a Jotaro come gi\u00e0 dagli alberi che li circondavano, molto vecchi, si poteva intuire l'abilit\u00e0 non solo da spadaccino ma anche da politico del capo della famiglia Yagyu, in grado di non farsi coinvolgere nei conflitti che da decenni affliggevano quella parte del Giappone. In un'altra occasione \u00e8 Seijuro ad affermare che \u00e8 ormai passato il tempo del dominio della scuola Yoshioka, e che \u00e8 iniziato il periodo degli Yagyu.\nTrama.\nTra Sekigahara e il villaggio Miyamoto.\n\u00c8 il 21 ottobre del 1600, e la battaglia di Sekigahara si \u00e8 conclusa. Al suolo, sopravvissuti in mezzo a cadaveri ed armi, si trovano Takezo Shinmen e Matahachi Honiden, due amici arruolatisi nelle file di Toyotomi nella speranza di ottenere gloria nella battaglia. Cos\u00ec inizia \"Vagabond\".\nI due ragazzi si trovano a dover affrontare molti pericoli, per tornare al villaggio Miyamoto, da cui provenivano; difatti, gli appartenenti alle truppe sconfitte venivano cercati sia dagli abitanti delle zone limitrofe al campo di battaglia, per vendetta, sia dai soldati vincitori, che cercavano i nemici per eliminarli.\nSulla strada per il ritorno, feriti ed ammalati, vengono raccolti e salvati da due donne, Oko e sua figlia Akemi. Ospitati da loro, i ragazzi le salvano da Tenma Tsujikaze, il capo di una banda di nobushi (briganti che spogliano i cadaveri dei soldati di armi ed armature) oltre che l'uomo che aveva ucciso il marito di Oko; a seguito della contesa, Matahachi e Takezo si separano: il primo va via con Oko, abbandonando cos\u00ec sia Otsu, la fidanzata che lo attendeva nel suo villaggio, sia Takezo, lasciato a combattere da solo contro numerosi banditi giunti per vendicare il loro capo; il secondo, si reca al villaggio Miyamoto, per avvertire Otsu del fatto che il suo promesso sposo \u00e8 vivo, ma che non torner\u00e0.\nGiunto al villaggio Miyamoto, Takezo dovr\u00e0 difendersi dalle trame della madre di Matahachi, che non crede alla storia raccontatale da Takezo, dagli abitanti del villaggio, che devono catturarlo in quanto ricercato dalle autorit\u00e0, e da Kohei Tsujikaze, fratello di Tenma. Dopo aver mietuto numerose vittime, Takezo viene catturato da Otsu, grazie ai suggerimenti del monaco Takuan.\nTakezo rimarr\u00e0 per diversi mesi appeso ad un albero, esposto alle intemperie ed alla derisione, fin quando, a seguito del tentativo di ucciderlo da parte di Tsujikaze, Takuan decide di liberarlo, ribattezzandolo Musashi Miyamoto.\nA Kyoto, la scuola Yoshioka.\nMusashi, partito da solo per un viaggio di allenamento, si reca a Kyo (attuale Ky\u014dto), la capitale, per potersi confrontare con gli uomini pi\u00f9 forti della citt\u00e0. Ha un'ossessione, ovvero diventare un uomo \"incomparabilmente forte\", cos\u00ec da poter superare il padre, Munisai Shinmen, cui il titolo di \"incomparabile maestro di katana\" era stato conferito dallo Sh\u014dgun, che aveva assistito alla sua vittoria nell'esibizione tra lui e Kempo Yoshioka.\nCos\u00ec, Musashi si presenta al Dojo della Yoshioka e sconfigge 5 allievi, uccidendoli; dopo per\u00f2 si trova davanti, nella palestra, tutti gli uomini pi\u00f9 forti della scuola: Toji Gion, Ryohei Ueda, il maestro Seijuro Yoshioka, che ferisce Musashi alla fronte, dopo averlo invitato ad andarsene, ed il fratello Denshichiro. Quest'ultimo combatter\u00e0 con Musashi, ma il loro incontro sar\u00e0 interrotto da un incendio, provocato involontariamente dall'ubriaco Matahachi, che aveva assistito di nascosto ai duelli senza riconoscere l'amico. Denshichiro chiede all'avversario di andarsene, fissando un duello per l'anno successivo, quando entrambi saranno migliorati.\nAll'uscita di Musashi dal dojo, Matahachi lo riconosce, e lo porta in una locanda, dove le ferite gli verranno curate da Jotaro, un ragazzino che desidera divenire suo \"allievo\"; ad assistere Musashi vi \u00e8 anche il monaco Takuan, che cerca di fare comprendere al ronin alcuni concetti fondamentali, specie su come rivolgere la propria attenzione e concentrazione, e lo avverte del fatto che Otsu \u00e8 ospite nel villaggio Yagyu.\nMusashi riparte con Jotaro, mentre Matahachi, ricercato in quanto ritenuto colpevole dell'incendio, viene cacciato da Oko, che lo manteneva, per non perdere la benevolenza della Yoshioka; Matahachi si ripromette di seguire la strada percorsa dall'amico, di colmare il divario tra loro creatosi.\nLo Hozoin di lancia.\nNella regione di Nara, al bivio fra i territori di Yagyu ed Hozoin, le strade di Musashi e Takuan si dividono, in quanto, differentemente dal monaco, il ronin sceglie di recarsi al tempio dello Hozoin, noto per le tecniche di lancia, per confrontarsi con i pi\u00f9 forti esperti del territorio. La strada sar\u00e0 indicata a Jotaro da un vecchietto, che, dopo aver dato a Musashi del \"goffo\", poich\u00e9 attribuiva agli altri l'\"aria minacciosa\" che lui stesso emanava, lo ospiter\u00e0 per la notte.\nL'indomani mattina Musashi si reca al tempio, e si trova a dover affrontare subito prima Agon, uno dei pi\u00f9 abili allievi dello Hozoin, sconfiggendolo in maniera alquanto insolita, e poi Toji Gion che, incuriosito dal modo di combattere di Miyamoto lo segue, deciso a far da sicario della Yoshioka. Il duello tra i due spadaccini viene per\u00f2 interrotto dall'arrivo di Inshun, primo allievo di Inei Hozoin, maestro della scuola di lancia, ormai ritiratosi. Inshun sceglie Musashi come suo avversario e, dopo aver combattuto per un po', decide di provare con lui lo \"scambio di vite\", cio\u00e8 mettere in gioco tutto in un duello mortale, poich\u00e9 questa \u00e8 l'unica esperienza che manca al genio della lancia per poter forgiare la propria mente; la superiorit\u00e0 di Inshun \u00e8 per\u00f2 disarmante, e perci\u00f2 Musashi, per non perire, \u00e8 costretto alla fuga.\nLe ferite gli saranno curate dal vecchietto che lo aveva ospitato in precedenza, che si scoprir\u00e0 essere Inei Hozoin; quest'ultimo accetta di allenare Musashi per un nuovo scontro, poich\u00e9 comprende che il ronin pu\u00f2 far maturare il suo allievo Inshun, anche se col rischio che questi rimanga ucciso. Per allenarlo, porta Musashi in montagna, e lo lascia l\u00ec, andando poi ogni giorno per osservarne i cambiamenti; il tempo trascorso in solitudine, ad assimilare gli insegnamenti di Inei e comprendere le frasi di Takuan, servir\u00e0 a Musashi per capire i propri errori e racchiudere la tensione al proprio interno. \u00c8 giunto il momento del nuovo duello. Intanto Matahachi, per un caso fortuito, ruba l'identit\u00e0 di Kojiro Sasaki, famoso spadaccino, passando un breve periodo di relativa tranquillit\u00e0, finch\u00e9 non incontra casualmente la madre e lo zio Gon.\nColto dal sonno e da un sogno in cui il padre gli dice che morir\u00e0 nello scontro, Musashi arriver\u00e0, seppur in ritardo, all'appuntamento con Inshun; questo duello notturno si presenta subito diverso, sia per il nervosismo del primo allievo, che si rende conto di poter finalmente provare lo \"scambio di vite\", sia per la calma di Musashi. Dopo un duello con le proprie energie spirituali, e dei ricordi del maestro Inei, testimone dello scontro, che parla con Agon del suo passato, i due contendenti si colpiscono, ed Inshun crolla a terra provo di sensi. Il combattimento sblocca qualcosa in lui, rammentandogli il suo triste passato, di cui nulla ricordava. Anche Musashi perde conoscenza, ed i ragazzi vengono portati nell'abitazione di Inei per ricevere le cure del caso.\nRipresosi dalle conseguenze della lotta, dopo esser stato rivestito in maniera pi\u00f9 consona, un Musashi apparentemente pi\u00f9 maturo riparte per il suo viaggio.\nIl Clan Yagyu.\nMusashi con il fido Jotaro si reca al castello di Yagyu, con l'intenzione di sfidare il grande maestro Sekishusai Yagyu, un uomo \"incomparabilmente forte\". Nel frattempo, all'insaputa di Musashi, anche Denshichiro Yoshioka ed Otsu si trovano in quel villaggio: il primo, in viaggio d'allenamento, per poter incontrare il maestro; la seconda, invece, perch\u00e9 ospitata al castello dallo stesso Sekishusai.\nIl maestro, tentando di far desistere Denshichiro dal volerlo incontrare, invia Otsu per comunicargli il rifiuto, dandole un fiore, da lui stesso tagliato, da consegnare allo stesso Yoshioka. Il fiore, rifiutato da Denshichiro, che poi incontrer\u00e0 Musashi e gli ricorder\u00e0 del loro incontro, da tenersi a Kyo, finir\u00e0 proprio nelle mani di Musashi. Incuriosito dal taglio del gambo, il ronin si incontra per parlarne con i quattro allievi sovrani della Yagyu all'interno del castello, bench\u00e9, in realt\u00e0, usi il fiore come scusa per varcare la soglia della scuola e battersi con il loro maestro.\nLe provocazioni di Musashi, tese a fare innervosire gli allievi sovrani, non sembrano sortire effetto, fin quando Jotaro non causa il tumulto; Musashi si assume la responsabilit\u00e0 delle azioni compiute dal suo allievo, reo di aver ucciso il cane di propriet\u00e0 di un membro della famiglia Yagyu, e trova cos\u00ec la scusa per sfidare l'intero castello.\nIl combattimento \u00e8 duro, poich\u00e9 i quattro allievi, pur di impedire a Musashi di raggiungere le stanze dell'anziano maestro, ammalatosi di recente, dopo aver attribuito il ruolo di suo successore al nipote Hyogonosuke, combattono insieme contro il solo Musashi, che tiene per\u00f2 loro testa, fin quando non riesce a liberarsi di loro e ad arrivare dal maestro, al di fuori della cui stanza incontra Otsu.\nDopo essersi nascosto, per sfuggire ai quattro allievi, giunti anche loro dal maestro, Musashi rimane infine da solo con Sekishusai, che giace a letto malato. Nonostante ci\u00f2, la forza dell'uomo \u00e8 tale che Musashi non riesce a colpirlo, poich\u00e9 la sua stessa \"aria minacciosa\" gli si rivolge contro. Miyamoto non riesce a reagire in alcun modo alla grandezza di quell'uomo, non pu\u00f2 far altro che riconoscere che Sekishusai \u00e8 davvero \"incomparabilmente forte\". Il maestro si sveglia, e Musashi ha modo di rivolgergli una domanda, vuol sapere da lui cosa significhi essere incomparabilmente forte, al che Yagyu risponde che \"incomparabilmente forte\" sono solo parole, null'altro.\nCos\u00ec, Musashi riparte, lasciando Otsu e Jotaro alla Yagyu; il suo viaggio continua, un viaggio che gli servir\u00e0 a comprendere le parole di Takuan, di Inei, di Sekishusai. La sua meta stavolta \u00e8 la terra di Ise, il suo avversario Baiken Shishido, maestro nell'uso della \"kusarikama\".\nKohei Tsujikaze/Baiken Shishido.\nNei pressi della casa di Baiken Shishido, un esperto di \"kusarigama\" (un'arma costituita da una falce ad una mano congiunta ad una lunga catena, sull'estremit\u00e0 della quale vi \u00e8 un peso di metallo) Musashi viene a sapere che Baiken \u00e8 morto da qualche tempo, ma che i suoi sfidanti non tornavano mai indietro, come se venissero uccisi da un fantasma.\nGiunto nella casa di Baiken, Musashi risolve il mistero scoprendo che il suo avversario altri non \u00e8 che Kohei Tsujikaze. Difatti Kohei, in cerca solo di un posto in cui poter morire, venne circondato da Baiken, un bandito, e dai suoi uomini; nonostante fosse ferito, Kohei elimin\u00f2 gli avversari, ma una volta terminato lo scontro, dovette fronteggiare la giovanissima figlia di Baiken, Rindo, sconfiggendola rapidamente, e rimanendo al contempo affascinato dalla sua abilit\u00e0 nel maneggio della \"kusarikama\". Kohei riport\u00f2 a casa di Baiken la figlia, prendendosene cura ed approfondendo nel frattempo lo studio della particolare arma, imparandone l'uso grazie anche ai particolari \"allenamenti\" di Rindo, che Kohei presenter\u00e0 a Musashi come il suo maestro.\nMusashi chiede a Kohei di fargli vedere l'uso della \"kusarikama\", e quest'ultimo accetta, affermando per\u00f2 che lui era in grado di utilizzare quell'arma solamente per uccidere. Musashi acconsente al duello, ed incomincia un combattimento all'inizio del quale Musashi sembra avere la peggio, in quanto spiazzato dalla versatilit\u00e0 dell'arma, a causa del peso a fine catena, in grado di provocare gravi danni e di disarmare l'avversario anche da una certa distanza, e della stessa catena, i cui movimenti risultavano del tutto imprevedibili, quasi come se fosse viva; inoltre, Musashi non era pronto ad uno scontro mortale, a differenza di Kohei/Baiken. \u00c8 il maestro di \"kusarikama\" a prendere l'iniziativa, andando perfino vicino ad uccidere l'avversario dopo esser riuscito a prenderlo alle spalle e quasi a strangolarlo con la catena, ma Musashi si libera dalla morsa con una reazione improvvisa, e riesce a comprendere un modo per sua la vittoria; dopo esser ritornato con la mente all'infanzia, ed ai primi rudimenti nell'uso della \"jutte\", datigli dal padre, Musashi impugna anche il \"wakizashi\", impugnando cos\u00ec entrambe le armi a disposizione; in questa anomala posizione, fronteggia con una l'attacco con la catena, e con la seconda, accorciando le distanze, colpisce Kohei amputandogli le dita della mano destra e ferendolo gravemente ad una spalla. Finito lo scontro, Rindo, rimasta fino a quel momento in disparte, decide di attaccare Musashi, ma verr\u00e0 fermata da Matahachi, che ritrovatosi li per un caso fortuito ha assistito al combattimento sperando di entrare in scena in un modo o nell'altro per fare bella figura di fronte a Musashi, quest'ultimo gi\u00e0 l'aveva notato mentre si nascondeva nei cespugli per osservare la sfida ma sia prima che dopo non l'aveva riconosciuto visto che si era celato il volto con dei bendaggi che non aveva avuto il coraggio di togliersi neanche dopo la sua entrata. Un breve dialogo e Matahachi scaglia il pugnale che gli aveva lanciato la ragazzina colpendolo sulla spalla e la giovane verr\u00e0 difesa preventivamente dallo stesso corpo di Baiken, a quel punto Matahachi fugge e Musashi dopo un breve dialogo con Kohei decide di salvargli la vita (per richiesta dello sconfitto) curando le sue ferite per poi partire immediatamente.\nOramai Kohei, mutilato, non potr\u00e0 mai pi\u00f9 impugnare una katana ma ad ogni modo aveva gi\u00e0 deciso, a quanto detto nell'ultimo dialogo con Musashi, di ritirarsi dai combattimenti nutrendo per\u00f2 rancore tra s\u00e9 e s\u00e9 e meditando vendetta per Matahachi avendolo riconosciuto nella figura di Kojiro Sasaki.\nKojiro Sasaki.\nTramite un lungo flashback viene mostrata l'infanzia e la vita del vero Kojiro Sasaki.\nL'arco narrativo inizia con una lettera di Sukeyasu Sasaki indirizzata al suo maestro Jisai Kanemaki, che vive ormai come un eremita in un piccolo villaggio costiero. Sukeyasu prega il maestro di prendersi cura del suo unico figlio, Kojiro.\nKojiro cresce forte ma isolato dal resto degli abitanti, in quanto sordo e associato a Jisai, che \u00e8 visto come un vecchio pazzo e codardo. Il ragazzo fa amicizia con un altro coetaneo Tenki Kusanagi, desideroso di diventare un giorno uno spadaccino invincibile. Insieme i due ragazzi pianificano di uccidere Fudo, un potente samurai che terrorizza il villaggio rapendo le ragazzine. L'assalto per\u00f2 non ha successo, Tenki ottiene solo delle cicatrici in viso e Kojiro scopre la sua sete di sangue nel combattere, amputando un braccio a Fudo. Grazie all'intervento di Jisai che abbatte l'avversario i due ragazzini si salvano e cos\u00ec anche il villaggio.\nPassati alcuni anni Kojiro \u00e8 diventato ormai un giovane uomo che mette continuamente alla prova il vecchio Jisai, nel tentativo di farsi insegnare l'arte della spada. Il ritorno di Ittosai Ito, il primo allievo di Jisai, rompe la monotonia del villaggio. Ittosai nota subito il talento di Kojiro e lo induce a combattere contro alcuni spadaccini, tra cui Ryohei Ueda e Denshichiro della Yoshioka. Lo scontro tra Denshichiro e Kojiro finisce in parit\u00e0, con entrambi feriti gravemente.\nDopo essersi ristabilito Kojiro lascia il villaggio e viaggia con Ittosai per testare la sua abilit\u00e0. Jisai alla fine ha accettato il futuro da spadaccino del suo figlio adottivo e affida a Tenki il compito di portare un certificato, insieme a del denaro, che attesta il rango di spadaccino per Kojiro. Il certificato e il denaro finiranno poi nelle mani di Matahachi (dopo che Tenki verr\u00e0 ferito a morte). Kojiro durante il viaggio affronta alcuni avversari che si rivelano deboli finch\u00e9, insieme a Ittosai non incontrano Gonnosuke Muso, che si proclama il pi\u00f9 forte artista di arti marziali. Gonnosuke, dopo essere stato battuto facilmente da Kojiro, decide di unirsi al gruppo per imparare dal maestro Ittosai. Giunti sul campo della battaglia di Sekigahara, appena conclusa, Ittosai provoca un combattimento con alcuni soldati rimasti di Tokugawa, nella quale viene coinvolto anche un giovane Takezo speranzoso di uccidere un generale (al tempo ancora \"una bestia selvaggia della montagna\"). Quando la battaglia si conclude, Ittosai decide di separarsi da Kojiro e lasciarlo combattere contro numerosi avversari, per farlo diventare \"come lui\". Ittosai afferma che una volta che Kojiro avr\u00e0 ucciso un centinaio di uomini avr\u00e0 acquisito l'istinto di sopravvivenza e sar\u00e0 pronto, nel loro prossimo incontro, ad essere il suo avversario. Per giorni Kojiro \u00e8 attaccato da contandini, speranzosi di avere una taglia per la sua testa, finch\u00e9 non incontra un gruppo di soldati sopravvissuti molto abili. Dopo un lungo duello con Koun, il pi\u00f9 forte del gruppo, Kojiro ne esce vincitore.\nRitorno a Kyoto.\nLa storia torna su Musashi Miyamoto il quale torna a Kyoto nel 1604 (il 9\u00ba anno dell'era Keich\u014d) dopo che \u00e8 quasi passato un anno dalla promessa di un nuovo duello con i fratelli Yoshioka. Mentre attende il giorno dello scontro, Musashi di notte viene attaccato di sorpresa da Seijuro Yoshioka, che cerca di ucciderlo. Durante il duello l'avversario si accorge della crescita caratteriale di Musashi. Alla fine Seijuro perisce mentre Musashi riporta una ferita sopra l'occhio sinistro che lo costringer\u00e0 a portare un bendaggio per diversi giorni.\nDopo la morte di Seijuro, il clan Yoshioka \u00e8 nel panico. Si scopre che Seijuro ha attaccato Musashi senza informare nessuno, sentendo che il fratello Denshichiro non avrebbe mai potuto vincere il duello contro l'avversario ma Ueda \u00e8 l'unico del clan a capirlo. Musashi intanto viene ospitato in casa di Hon'ami Koetsu, un famoso fabbricante di spade. Le emozioni di Denshichiro provocate dalla morte del fratello maggiore lo distraggono dagli allenamenti con i suoi subordinati, che iniziano a preoccuparsi e tra questi Ueda \u00e8 il pi\u00f9 convinto che Denshichiro, ora nuovo leader della scuola, non dovrebbe prendere parte al duello. Durante un incontro casuale per strada tra Musashi e Denshichiro appare Toji Gion, visibilmente trasandato e demoralizzato dalle esperienze avute durante il suo viaggio alla ricerca di Musashi, e ormai espulso dal suo stesso clan. Nonostante Denshichiro gli ordini di non uccidere Musashi, Toji lo attacca per essere poi ucciso da un semplice colpo dello spadaccino diretto al collo.\nUeda, adesso seriamente preoccupato sulle possibilit\u00e0 che il suo maestro muoia nel duello, pianifica insieme ai principali esponenti del clan di assoldare tra le loro file Kojiro Sasaki per farlo combattere al posto di Denshichiro. Matahachi, scoperto che Kojiro \u00e8 sordo e incapace di parlare, si fa ora chiamare Ko\"u\"jiro Sasaki (con accento diverso sulla seconda sillaba) finendo comunque tra le mani di alcuni membri del clan Yoshioka. Subito dopo appare il vero Kojiro Sasaki che si \u00e8 soffermato a Kyoto. Gli uomini della Yoshioka decidono di invitare Kojiro al loro dojo, mettendone per\u00f2 prima alla prova le capacit\u00e0 per assicurarsi che sia il vero Kojiro. Nel farlo per\u00f2 due dei tre spadaccini muoiono e solo l'intervento di Matahachi ferma il ragazzo. Matahachi porta quindi Kojiro al dojo della Yoshioka, fingendo di essere l'unico in grado di parlare e capire lo spadaccino. Il dissenso dei membri del clan, furiosi per la morte dei loro compagni, si manifesta subito ma Ueda riesce a riportare l'ordine. Matahachi approfitta dell'ospitalit\u00e0 del clan ma quando scopre il piano di far combattere Kojiro con Musashi decide di scappare. Quando Ueda spiega il piano a Denshichiro, il leader del clan furioso lo espelle.\nKojiro lascia il dojo degli Yoshioka, annoiato, non avendo idea dei piani del clan, e ritorna alla casa dove era ospite, che si scopre essere la stessa dove risiede Musashi. Musashi spia Kojiro che gioca con la neve dimostrando la sua abilit\u00e0 di spadaccino con un rametto. I due \"lottano\" con i bastoncini e durante il loro soggiorno in qualche modo Musashi sente di comunicare con il ragazzo. Il giorno dopo Musashi lascia la casa per andare a duellare con Denshichiro.\nPrima che il duello inizi Ueda cerca di fermare Musashi con una pistola, a dimostrazione della sua risoluzione nel proteggere il suo maestro. Ueda in realt\u00e0 afferma che era solo uno stratagemma per fargli cambiare idea, infatti non sa usare le armi da fuoco e la pistola probabilmente non era nello stato di funzionare. Ueda quindi fa passare Musashi ma lo avvisa che, nel caso uccidesse il loro maestro, tutto il clan Yoshioka cercherebbe vendetta. Musashi non bada alle sue parole e arriva al luogo del duello, dove si \u00e8 raccolta una vasta folla di curiosi, tra i quali vi sono anche Otsu, Jotaro, Takuan, e la nonna di Matahachi. Il duello con Denshichiro sembra mostrare subito il vantaggio di Musashi, che non estrae la spada per buona parte della battaglia. Musashi alla fine estrae la spada e taglia di netto l'avambraccio di Denshichiro. Denshichiro riesce per\u00f2 ad afferrare l'avversario e incurante della sua stessa vita cerca di ucciderlo ma Musashi lo trapassa con il wakazashi dello stesso Denshichiro. Prima di morire, Denshichiro si dimostra contento di aver avuto Musashi come ultimo suo avversario. Ryohei Ueda intanto scopre che la sua espulsione dal clan valeva solo fino alla morte di Denshichiro, il quale l'ha designato come suo erede. Ueda, divenuto la nuova guida del clan Yoshioka, pianifica subito di vendicarsi di Musashi attaccandolo con tutti i 70 membri del clan non appena fosse uscito da Kyoto.\nMusashi e Matahachi si incontrano casualmente per strada. L'incontro per\u00f2 prende una brutta piega quando Matahachi, ubriaco e geloso di Musashi, accusa l'amico di essere scappato con Otsu. Musashi colpisce quindi con un pugno in faccia Matahachi e sembra rompere la loro amicizia. Mentre medita su un abero a Ichij\u014dji, si accorge che sotto di lui Ueda e i suoi sottoposti pianificano di attaccarlo con i 70 membri del clan, senza badare al fatto che sarebbe un'azione disonorevole per il clan stesso. Musashi decide quindi che \u00e8 meglio attaccare per primo il piccolo numero di membri leader della Yoshioka che ha ai suoi piedi. Lo scontro tra Musashi e Ueda viene per\u00f2 subito interrotto dall'arrivo di Takuan, che decide di ospitare per la notte Musashi. Il ragazzo ringrazia Takuan, che nota come Musashi sia cresciuto interiormente.\nMusashi spia i movimenti dei suoi avversari dallo stesso grande pino dove aveva incontrato Ueda. Sfruttando il suo ritorno anticipato Musashi attacca furtivamente e silenziosamente alcuni membri della scuola Yoshioka, iniziando con successo a diminuirne il numero e raggiungere subito Ueda. Musashi ferisce al viso Ueda, lasciandolo a terra, e procede nella sua battaglia con l'intero clan. Nonostante il loro numero Musashi miete sempre pi\u00f9 vittime, finch\u00e9 Ueda approfitta delle sue ferite e della sua disattenzione e lo attacca furtivamente alle spalle, per poi morire poco dopo per la ferita subita. Musashi, ferito gravemente alla gamba ed esausto ma uscito vincitore, riprende la sua strada allontanandosi da Kyoto, incontrando Akemi, cresciuta. La ragazza afferma che Musashi \u00e8 stato un folle a non aver deciso di passare la sua vita con lei, e a sorpresa lo pugnala, dicendo che lei era la donna di Seijuro. Sparisce subito dopo lasciando un Musashi completamente sorpreso.\nProduzione.\nTakehiko Inoue ha iniziato a lavorare a \"Vagabond\" dopo essersi chiesto come fosse Musashi quando leggeva l'omonimo romanzo. Dopo aver disegnato un manga sportivo, voleva creare una serie su concetti pi\u00f9 basilari, come \"vita e morte, la condizione umana, ecc.\". Piuttosto che ritrarre la vita successiva di Musashi nel suo \"stato illuminato\", di cui \u00e8 stato scritto spesso, l'autore ha scelto di rappresentare il meno noto \"giovane che raggiunge quel punto di illuminazione quando proviene da un luogo in cui \u00e8 cos\u00ec simile a un animale\". Nel 2009 ha dichiarato di essere in grado di rispettare la sua scadenza settimanale grazie al solo fatto di dover disegnare i personaggi della storia, mentre i suoi cinque assistenti si occupavano degli sfondi.\nNell'aprile 2009, Inoue rivel\u00f2 al quotidiano \"Nishinippon Shimbun\" che credeva di concludere \"Vagabond\" \"entro uno o due anni\". Nonostante ci\u00f2 l'autore afferm\u00f2 anche che non sapeva ancora come la storia si sarebbe conclusa, ma che era entrata sicuramente nel suo climax. Nel gennaio 2010, ha confermato che sarebbe terminato entro la fine dell'anno. Tuttavia, a settembre, durante una pausa dovuta a problemi di salute, Inoue ha annunciato che il finale era stato posticipato al 2011. Inoue ha poi pubblicato un aggiornamento sul suo sito web nel dicembre 2010, affermando che \"Vagabond\" non sarebbe tornato fino a quando non avesse riacquistato \"entusiasmo\" per la serie.\nDopo diciotto mesi, \"Vagabond\" \u00e8 tornato sulla rivista \"Morning\" nel marzo 2012 con cadenza mensile. Il manga \u00e8 poi entrato in una pausa di quattro mesi nel febbraio 2014, in quanto l'autore si stava documentando sugli avvenimenti storici dell'epoca. La sua sospensione si prolung\u00f2 fino al gennaio 2015, mese in cui fu effettivamente ripresa. La serie \u00e8 attualmente in pausa dal 21 maggio 2015, ferma al capitolo 327.\nPubblicazione.\nScritto e illustrato da Takehiko Inoue, \"Vagabond\" \u00e8 basato sul romanzo \"Musashi\" del 1935 di Eiji Yoshikawa. Ha iniziato la serializzazione dal 17 settembre 1998 sulla rivista \"Weekly Morning\" edita da K\u014ddansha. I capitoli vengono raccolti in volumi \"tank\u014dbon\" dal 23 marzo 1999.\nDue artbook sono stati pubblicati il 23 ottobre 2006 in Giappone; il primo, intitolato \"Water\" presentava le illustrazioni colorate del manga assieme ad altri nuovi disegni, e che invece conteneva altri disegni in bianco e nero assieme ad alcuni schizzi preparatori.\nIn Italia la serie viene pubblicata da Panini Comics sotto l'etichetta Planet Manga dal maggio 2000 in un'edizione costituita da volumi che contiene meno pagine di quelle presenti nei \"tank\u014dbon\" originali. Una seconda edizione ad opera dello stesso editore intitolata \"Vagabond Deluxe\" viene distribuita dal 9 febbraio 2004 e consta invece di volumi di formato e contenuto uguale a quelli nipponici.\nNel settembre 2008 \u00e8 stato anche distribuito il primo artbook, \"Water\".\nAccoglienza.\n\"Vagabond\" ha venduto 82 milioni di copie in tutto il mondo. Il manga ha vinto il Gran Premio per i manga al Japan Media Arts Festival del 2000. Durante il discorso di congratulazioni rivolto a Takehiko Inoue, uno dei giudici afferm\u00f2: Da Toyotomi a Tokugawa. Musashi Miyamoto \u00e8 cresciuto a cavallo di due grandi epoche. Il signor Inoue ha preso il potente Musashi che a volte veniva chiamato \"bestia\" e lo ha disegnato come un vagabondo. L'artista si vanta di sfidare audacemente l'opera letteraria nazionale di Eiji Yoshikawa, anche cos\u00ec, il senso di velocit\u00e0 che crea \u00e8 impressionante. Mando i miei applausi all'artista per aver creato una nuova immagine di Musashi\". Nello stesso anno, la serie ha vinto il 24\u00ba Premio Kodansha per i manga nella categoria generale. \"Vagabond\" ha anche ricevuto il Premio culturale Osamu Tezuka nel 2002, e la versione nordamericana ha fatto guadagnare a Inoue una nomination per l'Eisner Award 2003 nella categoria miglior scrittore/disegnatore."}
{"id": "1287192", "revid": "438678", "url": "https://it.wikipedia.org/wiki?curid=1287192", "title": "Scambio di identit\u00e0", "text": "Scambio di identit\u00e0 (\"Mrs. Winterbourne\") \u00e8 una commedia romantica del 1996 diretta da Richard Benjamin con Shirley MacLaine, Brendan Fraser e Ricki Lake.\nTrama.\nConnie, ragazza senza famiglia, parte per New York in cerca di fortuna. Il primo incontro \u00e8 con Steve un poco di buono che, nel giro di qualche settimana, riesce solo a metterla incinta ma invece di prendersi le sue responsabilit\u00e0 nega la paternit\u00e0 e la caccia di casa. Senza nessuno e in viaggio su un treno preso per errore, Connie incontra Hugh e sua moglie Patricia, anche loro in attesa di un bambino. Le due donne fanno presto amicizia e la giovane sposa fa provare a Connie il suo anello matrimoniale, su cui sono incisi il nome suo e di suo marito; di colpo per\u00f2 il treno \u00e8 coinvolto in un incidente ferroviario e la coppia di sposi perde la vita, mentre Connie, con ancora al dito la fede della donna, si salva e d\u00e0 alla luce un bambino.\nLa famiglia dell'uomo morto nell'incidente, scambiandola per la moglie del figlio a causa dell'anello, accoglie la ragazza e il neonato a cui danno il nome di Hugh jr. Connie conosce anche Bill (gemello di Hugh), che inizialmente la tratta con diffidenza, ma dopo averla conosciuta e aver capito che non \u00e8 una cacciatrice di dote si innamora di lei le chiede di sposarlo, pur conoscendo la sua vera identit\u00e0. Connie, innamoratasi di Bill a sua volta, accetta ma mentre si organizza il matrimonio il suo passato torna a tormentarla nei panni: Steve deCunzo, infatti, spera di guadagnare qualcosa da tutta questa storia tramite il ricatto. Connie non ha altra scelta: va nell'appartamento di Steve con una pistola ma lo trova gi\u00e0 morto. Viene quindi raggiunta da Bill e racconta a Bill la verit\u00e0, ma l'uomo dice di volerla ugualmente sposare. Il giorno del loro matrimonio la polizia di Boston, che indaga sull'omicidio di Steve, vuole parlare con Connie, ma Grace confessa di essere lei l'assassina, per proteggerla. Per salvarla, anche Bill, Connie e Paco confessano. In realt\u00e0, l'assassino di Steve \u00e8 gi\u00e0 stato arrestato: si tratta della nuova ragazza di Steve, che lo aveva ucciso poich\u00e9 lui l'aveva lasciata perch\u00e9 era incinta.\nRisolto il caso, Bill e Connie possono finalmente sposarsi e Grace, nonostante Connie non sia Patricia, la accetta con gioia."}
{"id": "1287195", "revid": "1776051", "url": "https://it.wikipedia.org/wiki?curid=1287195", "title": "Swamped", "text": "Swamped \u00e8 il secondo singolo estratto da \"Comalies\", terzo album in studio della Gothic metal band milanese Lacuna Coil.\nAppare nella colonna sonora del film ' e del videogioco '."}
{"id": "1287196", "revid": "339392", "url": "https://it.wikipedia.org/wiki?curid=1287196", "title": "Lazio Nepi", "text": ""}
{"id": "1287198", "revid": "1833487", "url": "https://it.wikipedia.org/wiki?curid=1287198", "title": "Cabaret festival - Premio Tot\u00f2 alla comicit\u00e0", "text": "Il Cabaret festival - Premio Tot\u00f2 alla Comicit\u00e0 \u00e8 la pi\u00f9 importante competizione in onore di Tot\u00f2 che si tenga in Italia, e l'unica che si svolge con l'autorizzazione ufficiale degli eredi dell'artista, con la partecipazione di Liliana De Curtis. Il festival \u00e8 dedicato a giovani emergenti nel campo della comicit\u00e0 e conta l'appoggio di sedi settoriali in Italia (attualmente le sedi sono il \"Caf\u00e8 cabaret\" del Circolo degli universitari di Afragola per la Campania, la \"Genius management\" di Rossano per il resto dell'Italia meridionale, \"La tana dell'arte\" per il Lazio e la \"Marystar\" di Pistoia per l'Italia centrale e settentrionale).\nIl premio, ideato nel 2004 dal regista e coreografo Pio Pinto, \u00e8 promosso dall'Associazione Moda Italia (A.M.I.), mentre l'organizzazione e la realizzazione della finale nazionale sono curate da \"Les protagonistes\".\nLa finale della prima edizione si \u00e8 tenuta a gennaio 2005 presso il \"Circolo del forestiero\" di Pompei. Le finali della seconda e della terza edizione si sono invece tenute presso il teatro Di Costanzo - Mattiello del pontificio istituto Bartolo Longo, sempre nella cittadina mariana.\n&lt;br&gt;La presidenza del Premio, la famiglia de Curtis e il comitato d'onore hanno istituito i \u00abpremi speciali\u00bb, che a partire dalla seconda edizione sono stati assegnati a Patrizio Rispo, Nino D'Angelo, Paolo Caiazzo, Vincenzo Coppola, Marisa Laurito, Andrea Roncato, Lisa Fusco e alla memoria di Nino Taranto, consegnato al nipote Corrado.\nIl festival dura un anno intero e si tiene in tutta Italia a tappe eliminatorie regionali o interregionali. La giuria della finale nazionale \u00e8 presieduta da Liliana de Curtis. Possono partecipare cabarettisti ma anche comici teatrali, imitatori e barzellettieri.\nLa finale della quinta edizione si \u00e8 tenuta il 24 aprile 2009 al Teatro Tasso di Sorrento con il patrocinio di Comune di Sorrento, Regione Campania, Provincia di Napoli, A.I.P.S. (Associazione italiana professionisti dello spettacolo) e dalla Civita Film commission di Civitavecchia.\n&lt;br&gt;Affiancavano la conduttrice ufficiale Teresa Ciardi lo show man Gianni Simioli, la modella Ivana Fusco e Francesco Cicchella vincitore della terza edizione. Alla presenza della figlia di Tot\u00f2, Liliana de Curtis, otto finalisti provenienti dal Lazio, dalla Toscana, dalla Lombardia, dalla Basilicata e ovviamente dalla Campania, che hanno proposto il loro \"sketch\" comico. La serata, ripresa delle telecamere di Tele A, \u00e8 stata inoltre trasmessa in diretta, per alcuni minuti, da Raitre, nell'\u00e0mbito di un collegamento dell'ospite Lello Arena con la trasmissione Mi manda RaiTre. I premi alla carriera sono stati assegnati a Marina Confalone, Enzo Gragnaniello, Bruno Garofalo e lo stesso Arena. Il premio Tot\u00f2 \u00e8 stato assegnato a Simone Perinelli, finalista proveniente dalla citt\u00e0 di Roma.\nCollegamenti esterni.\nSito ufficiale "}
{"id": "1287199", "revid": "101768", "url": "https://it.wikipedia.org/wiki?curid=1287199", "title": "Angelo Stefani", "text": "Biografia.\nNacque a Magasa, a quei tempi territorio del Trentino, il 2 febbraio del 1803 nella casa patriarcale della famiglia dei Vicario-Sendr\u00ec di via Dante in una famiglia benestante figlio unico di Giovanni e Caterina Mazza.\nAvviato agli studi presso l'Istituto Lodron di Sal\u00f2, intraprese la carriera di impiegato amministrativo in Val Vestino e nei territori circostanti. Fu soprannominato dai compaesani con il termine di Vicario perch\u00e9 ricopr\u00ec per tre anni nel Comune di Magasa la carica di \u201cVicario\u201d, ossia di giudice civile eletto a maggioranza dai capifamiglia maschi, al servizio dei Conti Lodron, signori feudali della Val Vestino fino al 1826.\nIl patriota.\nStefani nella terza guerra di indipendenza del 1866, come segretario comunale di Darzo, oggi piccolo centro del Comune di Storo nel Trentino situato nella Valle del Chiese, accolse i volontari garibaldini del maggiore Nicostrato Castellini e a Daone oltre a fare da guida ai vari reparti, esponendosi cos\u00ec a rischi e ritorsioni da parte delle autorit\u00e0 militari austriache, fu anche di grande aiuto ai garibaldini accantonati nell'omonimo paese insieme a Francesco Papaleoni (padre del noto Giuseppe Papaleoni, storico giudicariese), sindaco del luogo. Conobbe Giuseppe Garibaldi e fu tra i propugnatori dell'annessione di Magasa al Regno d'Italia.\nL'amnistia civile-penale del 3 ottobre 1866 riguardante tutti quei cittadini tirolesi cooperanti con il Corpo Volontari Italiani di Garibaldi lo salv\u00f2 da un imminente procedimento giudiziario.\nMor\u00ec a Magasa nel 1878."}
{"id": "1287201", "revid": "669523", "url": "https://it.wikipedia.org/wiki?curid=1287201", "title": "John Cazale", "text": "Nell'arco di sette anni recit\u00f2 in cinque film che furono tutti candidati al premio Oscar al miglior film; nonostante il numero esiguo di ruoli, e la prematura scomparsa, \u00e8 ricordato per la caratterizzazione intensa di personaggi eccentrici e malinconici.\nBiografia.\nCazale nacque a Revere, nel Massachusetts, secondogenito dei tre figli di John Cazale, d'origini italiane, e di Cecilia Holland, d'origini irlandesi. Aveva una sorella maggiore, Catherine (1931-2000), ed un fratello minore, Stephen. Crebbe tra Winchester e Williamstown, dove frequent\u00f2 la locale \"Buxton School\" e cominci\u00f2 ad interessarsi alla recitazione, frequentando una filodrammatica locale. Studi\u00f2 teatro inizialmente all\"'Oberlin College\", nell'Ohio, per poi trasferirsi alla \"Boston University\", dove ebbe come docente Peter Kass\nTrasferitosi poi a New York, nell'intento di partecipare a spettacoli teatrali e programmi per la televisione, conobbe un giovane Al Pacino, con il quale strinse una forte amicizia; nel contempo si manteneva lavorando per una compagnia petrolifera. Dopo alcune prestazioni teatrali, Cazale fece il suo esordio al cinema e conquist\u00f2 pubblico e critica nella parte di Fredo Corleone ne \"Il padrino\" e \"Il padrino - Parte II\" di Francis Ford Coppola, che lo volle anche ne \"La conversazione\", insieme a Gene Hackman. Nel 1975 recit\u00f2 per la prima volta in un film non diretto da Coppola: Sidney Lumet, sotto imposizione di Al Pacino, lo inser\u00ec tra gli attori di \"Quel pomeriggio di un giorno da cani\" (\"Dog Day Afternoon\"). L'interpretazione gli consent\u00ec di ricevere la sua prima nomina ad un premio cinematografico: fu tra i papabili vincitori del Golden Globe 1976 per il miglior attore non protagonista (il premio and\u00f2 poi a Richard Benjamin). Al Pacino disse in seguito: \u00abEra il mio compagno di recitazione ideale, avrei voluto recitare con lui sempre, per tutta la vita\u00bb\nBench\u00e9 malato di cancro ai polmoni, Cazale scelse di continuare a lavorare per poter terminare il suo ultimo film, \"Il cacciatore\", a fianco della sua compagna Meryl Streep. Quando la Universal Studios venne a sapere della malattia di Cazale, si dimostr\u00f2 contraria ad ingaggiarlo, perch\u00e9 la sua eventuale morte prima della fine delle riprese sarebbe costata troppo alla produzione, ma la stessa Streep, Robert De Niro ed il regista Michael Cimino riuscirono a convincere la produzione. E grazie ad alcune modifiche del piano di lavorazione del film fatte da Cimino, l'attore fu in grado di terminare tutte le sue scene, ma non vide mai il film finito, poich\u00e9 mor\u00ec prima che le riprese avessero termine.\nDoppiatori italiani.\nNelle versioni in italiano dei suoi film, John Cazale \u00e8 stato doppiato da: "}
{"id": "1287202", "revid": "38120", "url": "https://it.wikipedia.org/wiki?curid=1287202", "title": "\u2020", "text": ""}
{"id": "1287203", "revid": "38120", "url": "https://it.wikipedia.org/wiki?curid=1287203", "title": "\u2021", "text": ""}
{"id": "1287205", "revid": "339392", "url": "https://it.wikipedia.org/wiki?curid=1287205", "title": "Abbazia del Buon raccolto", "text": ""}
{"id": "1287206", "revid": "339392", "url": "https://it.wikipedia.org/wiki?curid=1287206", "title": "Badia a Coltibuono", "text": ""}
{"id": "1287207", "revid": "110157", "url": "https://it.wikipedia.org/wiki?curid=1287207", "title": "Platanias", "text": "Platanias () \u00e8 un comune della Grecia situato nell'isola di Creta (unit\u00e0 periferica di La Canea) con 17.864 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 492\u00a0km\u00b2 e la popolazione \u00e8 passata da 5.225 a 17.864 abitanti."}
{"id": "1287215", "revid": "15756", "url": "https://it.wikipedia.org/wiki?curid=1287215", "title": "Thomas Cromwell, I conte di Essex", "text": "Serv\u00ec come primo ministro di re Enrico VIII dal 1532 al 1540. Il Lord Protettore d'Inghilterra, Oliver Cromwell (1599\u20131658), discendeva dalla sorella di Thomas, Catherine Cromwell.\nBiografia.\nCromwell nacque circa nel 1485 a Putney, figlio di Walter Cromwell (1463\u20131510), un fabbro e mastro birraio di Putney dotato di una piccola propriet\u00e0. I dettagli sui suoi primi anni di vita sono pochi.\nA vent'anni aveva guerreggiato nelle Fiandre e in Italia con le armi francesi, ma, terminata la campagna, s'era trovato a soggiornare a Firenze senza il becco d'un quattrino. Era un uomo colto e studioso, grande ammiratore del Machiavelli, e aggiungeva, a questa sua qualit\u00e0, quelle altre di una grande audacia e di una non comune accortezza.\nIn tali condizioni, nella Firenze d'allora un uomo simile non poteva perdersi. E infatti, di l\u00ec a qualche settimana, venne assunto dalla famiglia fiorentina dei Frescobaldi che lo mun\u00ec di una discreta somma di denaro e di un buon cavallo per essere mandato ad Anversa per un qualche affare di spionaggio, probabilmente finanziario, dato che i banchieri di Anversa, a quell'epoca, cominciavano a dar ombra ai fiorentini.\nDa alcuni archivi della Citt\u00e0 del Vaticano risulta che Cromwell fosse un agente del cardinale Reginald Bainbridge e si occupasse del lavoro ecclesiastico inglese prima della Sacra Rota.\nParlava correntemente latino, italiano e francese.\nQuando Bainbridge mor\u00ec nel 1514, Cromwell torn\u00f2 in agosto in Inghilterra e fu assunto da Thomas Wolsey, presso il quale si occup\u00f2 di importanti questioni ecclesiastiche nonostante fosse un laico.\nAttorno al 1515 spos\u00f2 la figlia di un sarto, Elizabeth Wyckes (1489\u20131529); dal loro matrimonio nacquero un figlio, Gregory, e due figlie, Anne e Grace. Dopo aver studiato legge divenne un membro del Parlamento inglese nel 1523.\nAlla fine degli anni 1520 Cromwell aiut\u00f2 Wolsey nello scioglimento di trenta monasteri, in modo da raccogliere fondi per la \"Wolsey's grammar school\" a Ipswich (conosciuta ora come \"Ipswich School\") e per il \"Cardinal's College di Oxford\". Nel 1529 Enrico VIII fond\u00f2 il futuro \"Reformation Parliament\" per ottenere il divorzio da Caterina d'Aragona. Cromwell fu nominato consigliere reale per gli affari del Parlamento e alla fine del 1531 era membro del pi\u00f9 stretto e fidato circolo di Enrico VIII. Divent\u00f2 primo ministro del re nel 1532, senza alcun atto formale, ma grazie alla mera fiducia che Enrico VIII riponeva in lui.\nCromwell ebbe un ruolo fondamentale nella Riforma della Chiesa Anglicana. Per far ottenere il divorzio a Enrico VIII, il re fu nominato detentore del potere spirituale in Inghilterra con l'Atto di Supremazia del 1534. Come vicario generale del re, Cromwell ebbe piena autorit\u00e0 per portare avanti l'abolizione dei monasteri, che egli stesso visit\u00f2 a partire dal 1536.\nFu a lui che nel 1535 si rivolsero i tre priori certosini, John Houghton, Agostino Webster e Roberto Lawrence, per ottenere dal re l'esenzione dal giuramento di fedelt\u00e0 al re d'Inghilterra come capo supremo della Chiesa inglese, previsto dall'Atto di Supremazia del 1534, che implicava il disconoscimento formale dell'autorit\u00e0 pontificia in materia di fede. Thomas Cromwell non solo si rifiut\u00f2 d'intercedere in tal senso presso il re, ma li fece imprigionare e condannare a morte.\nFu nominato barone il 9 luglio 1536, conte di Essex il 18 aprile 1540. Fu anche l'ideatore dell'unione fra Inghilterra e Galles sotto un'unica giurisdizione legale nel 1535.\nCromwell aiut\u00f2 il re a liberarsi di Anna Bolena e a sposare Jane Seymour, spinto dal fatto che la regina aveva avuto screzi con lui riguardo alla gestione del denaro derivante dalla soppressione dei monasteri e quindi temendo di cadere in disgrazia a causa sua. Il primo ministro si era anche fatto molti nemici a causa dei suoi criteri di spartizione del ricavato della stessa soppressione.\nMa la sua caduta fu dovuta soprattutto alle pressioni per il matrimonio del re con Anna di Cl\u00e8ves. La regina Jane Seymour mor\u00ec il 24 ottobre del 1537, poco dopo aver dato alla luce un figlio. Le trattative per un quarto matrimonio che assicurasse altri eredi a Enrico VIII cominciarono praticamente subito e Cromwell riteneva che l'Inghilterra dovesse entrare a far parte di una lega protestante nella quale il duca di Cl\u00e8ves aveva un ruolo fondamentale; in tal modo avrebbe portato ancora pi\u00f9 lontano la sua Riforma.\nIl matrimonio, per\u00f2, si rivel\u00f2 disastroso, in quanto Enrico VIII dimostr\u00f2 di non avere alcuna intenzione di vivere con la principessa una volta che l'ebbe vista di persona.\nIl re incaric\u00f2 Cromwell di trovare vie legali per annullare il suo matrimonio, ma fu costretto a fare buon viso a cattivo gioco per non perdere la preziosa alleanza con la Germania. Gli avversari di Cromwell, primo fra tutti il Duca di Norfolk, approfittarono dell'occasione per fare pressioni per la sua caduta in disgrazia.\nNonostante la nomina a primo conte di Essex nel 1540, Cromwell cominci\u00f2 a sospettare di essere in rovina perch\u00e9 risultava ufficialmente beneficiario della grazia del re pur avendolo intrappolato in un matrimonio che questi non voleva. Le sue paure si rivelarono giustificate, quando, durante una seduta del consiglio il 10 giugno del 1540, Cromwell fu arrestato e imprigionato nella Torre di Londra.\nTutti gli onori di Cromwell vennero requisiti e venne pubblicamente proclamato che lo si sarebbe dovuto chiamare esclusivamente: \"Thomas Cromwell, cardatore di stoffa\". Il re, comunque, lo mantenne vivo il tempo necessario perch\u00e9 la causa dell'annullamento del suo matrimonio si concludesse. Anna acconsent\u00ec a un annullamento amichevole e venne trattata con molta generosit\u00e0 da parte di Enrico come risultato. Sperando nella clemenza del re, Cromwell gli scrisse un ultimo messaggio personale approvando l'annullamento del matrimonio. Concluse la missiva con l'appello: \"Graziosissimo Principe, invoco piet\u00e0, piet\u00e0, piet\u00e0.\" (\"in ingl.: Most gracious Prince, I cry for mercy, mercy, mercy\").\nVenne condannato a morte senza processo e poi decapitato sulla \"Tower Green\" il 28 luglio 1540. Di lui fu detto che mor\u00ec con dignit\u00e0 e che la sua esecuzione fu particolarmente raccapricciante. Edward Hall, cronista contemporaneo, riporta che Cromwell fece un discorso sul patibolo, professando di morire \"nella fede tradizionale\" e che poi \u00absopport\u00f2 assai pazientemente il colpo dell'ascia da parte di un rozzo miserabile boia che non fece affatto bene il suo lavoro\u00bb. In seguito all'esecuzione la sua testa venne posta su una picca presso il ponte di Londra.\nEnrico fin\u00ec per pentirsi dell'esecuzione di Cromwell. Circa otto mesi dopo, accus\u00f2 i suoi ministri di aver lavorato per la caduta di Cromwell con false accuse e disse di aver infine capito che lui era il servitore pi\u00f9 fedele che avesse mai avuto. Pass\u00f2 il resto della sua vita a lamentarsi della sua esecuzione.\nMatrimonio e discendenza.\nVerso il 1515 Cromwell spos\u00f2 Elisabetta Wyckes (1489\u20131528), vedova di Thomas Williams, uno \"Yeomen of the Guard\", e figlia di Henry Wyckes, che aveva prestato servizio come \"Gentleman Usher\" alla corte di Enrico VII. La coppia ebbe tre figli:\nThomas Cromwell ebbe anche una figlia illegittima, Jane (c. 1520/25-c.1580), che tra il 1535 e il 1540 spos\u00f2 William Hough (c.1525-1585), di Leighton in Wirrall, Cheshire.\nLa moglie di Cromwell, Elisabetta, mor\u00ec nel 1528, durante un'epidemia di malattia del sudore, che aveva colpito la zona a quel tempo. N\u00e9 Anne n\u00e9 Grace superarono l'infanzia.\nRomanzi.\nThomas Cromwell \u00e8 il personaggio principale di due romanzi storici di Hilary Mantel, \"Wolf Hall\" (2009) e \"Bring Up the Bodies\" (2012). I romanzi esplorano il lato umano del personaggio, ponendolo in una luce diversa da quanto fatto nel film \"Un uomo per tutte le stagioni\". Entrambi i romanzi sono stati premiati con il Booker Prize."}
{"id": "1287222", "revid": "647919", "url": "https://it.wikipedia.org/wiki?curid=1287222", "title": "Guenna Borgo Lina", "text": ""}
{"id": "1287225", "revid": "647919", "url": "https://it.wikipedia.org/wiki?curid=1287225", "title": "Lina Guenna Borgo", "text": ""}
{"id": "1287227", "revid": "767487", "url": "https://it.wikipedia.org/wiki?curid=1287227", "title": "Suda (Grecia)", "text": "Suda () \u00e8 un ex comune greco della periferia di Creta (unit\u00e0 periferica della Canea) con 7.840 abitanti secondo i dati del censimento 2001.\n\u00c8 stato soppresso a seguito della riforma amministrativa, detta piano Callicrate, in vigore dal gennaio 2011 ed \u00e8 ora compreso nel comune di La Canea.\n\u00c8 un porto navale importante di origini relativamente recenti, situato a 6,5\u00a0km a est da La Canea, con una baia di dimensioni sufficienti ad ospitare navi di grosso tonnellaggio.\nDurante la seconda guerra mondiale fu teatro di un riuscito attacco da parte degli incursori italiani della X\u00aa Flottiglia MAS che port\u00f2 all'affondamento dell'incrociatore inglese \"York\" e della petroliera \"Pericles\".\nAl 10 agosto 1942 era sede del 84\u00ba Gruppo idrovolanti (poi 84\u00ba Centro C/SAR) e della 288\u00aa Squadriglia sui CANT Z.501 del Comando Aviazione Grecia della Regia Aeronautica."}
{"id": "1287233", "revid": "226458", "url": "https://it.wikipedia.org/wiki?curid=1287233", "title": "Campionato del mondo di calcio da tavolo 1998 - Categoria individuale femminile", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della Categoria Femminile.\nPer la classifica finale vedi Classifica.\nPer le qualificazioni delle altre categorie:"}
{"id": "1287234", "revid": "108556475", "url": "https://it.wikipedia.org/wiki?curid=1287234", "title": "West Halton", "text": "West Halton \u00e8 un villaggio e parrocchia civile situato nel distretto inglese del North Lincolnshire, 10 km a nord di Scunthorpe e 2 km a sud del fiume Humber. L'attuale Village Hall (un tempo adibito a scuola) \u00e8 in comune col vicino paese di Coleby; il Village Green (il parco del paese) e il pub \"Butchers Arms\" sono gli unici svaghi per i circa 350 abitanti del posto.\nLa storia passata di West Halton non rispecchia tuttavia la situazione attuale. La chiesa dedicata a santa Eteldreda di Ely fu costruita nel 1695, in seguito ad un incendio che nel 1682 rase al suolo un edificio d'epoca medievale; il paese fu un centro di una certa importanza fino al periodo della Seconda guerra mondiale. Attualmente West Halton viene considerato, in termini tecnici, un SMV (Shrunken Medieval Village - villaggio medievale ridimensionato)."}
{"id": "1287235", "revid": "27723", "url": "https://it.wikipedia.org/wiki?curid=1287235", "title": "Finnmarca", "text": ""}
{"id": "1287236", "revid": "122665461", "url": "https://it.wikipedia.org/wiki?curid=1287236", "title": "Raffaello Caverni", "text": "Biografia.\nFu ordinato sacerdote il 2 giugno 1860, nel seminario di Firenzuola, dopo aver completato i suoi studi a Firenze nel Collegio Eugeniano, le \"Scuole Pie dei Padri Scolopi\" e \"l'Istituto Ximeniano\".\nNel 1870 gli fu assegnata la parrocchia di S. Bartolomeo a Quarate Antellese in Val d'Ema, dove rimase fino al 30 gennaio 1900 (giorno della sua morte).\nRaffaello Caverni oltre ai suoi compiti di sacerdote, dedic\u00f2 la maggior parte del suo tempo a vari studi privilegiando quelli di storia naturale.\nFu vincitore di un concorso bandito dal Regio istituto veneto di scienze, lettere ed arti, per un lavoro sulla \"Storia del metodo sperimentale in Italia\", con l'opera in sei volumi \"Storia del metodo sperimentale in Italia\"."}
{"id": "1287246", "revid": "339392", "url": "https://it.wikipedia.org/wiki?curid=1287246", "title": "Chiesa di San Lorenzo a Ama", "text": ""}
{"id": "1287252", "revid": "762947", "url": "https://it.wikipedia.org/wiki?curid=1287252", "title": "Calligrafia araba", "text": "Larte calligrafica araba \u00e8 l'arte di scrivere in maniera codificata ed esteticamente ricercata usando l'alfabeto arabo o alfabeti di sua derivazione (persiano, turco osmanli, ecc.). L'arte della calligrafia \u00e8 particolarmente considerata nell'Islam, ed \u00e8 per questo che alcuni usano parlare anche di calligrafia islamica. Non bisogna per\u00f2 dimenticare che, se la scrittura \u00e8 stata un mezzo importante per la preservazione e la diffusione del Corano, la calligrafia araba ha storicamente trovato vasto uso anche in ambiti non strettamente religiosi, come ad esempio l'elaborazione di sigle calligrafiche per usi di cancelleria.\nDurante tutta la storia dell'Islam, il lavoro dei calligrafi venne ricercato e apprezzato. Data la convinzione che l'arte figurativa fosse una forma di idolatria, la calligrafia e le rappresentazioni astratte divennero i principali mezzi di espressione artistica nelle culture islamiche.\nLa calligrafia araba, persiana e turco-ottomana \u00e8 strettamente collegata con l'arte geometrica islamica (l'arabesco): i disegni sulle mura e sulle pareti delle moschee trovano corrispondenza con quelli sulle pagine. Gli artisti contemporanei del mondo islamico sfruttano tuttora l'eredit\u00e0 dell'arte calligrafica per inserire iscrizioni o figure astratte nelle loro opere.\nIl ruolo della scrittura nella cultura islamica.\nLa scrittura, per i musulmani, non riflette qualcosa della realt\u00e0 della parola, ma \u00e8 al contrario un'espressione visibile dell'arte pi\u00f9 alta di tutte, l'arte del mondo spirituale. La calligrafia, probabilmente, \u00e8 divenuta la forma pi\u00f9 venerata di arte islamica perch\u00e9 attua un collegamento fra le lingue dei paesi islamici che si basano sull'arabo e la religione dell'Islam. Il testo sacro dell'Islam, \"al-Qur\u02be\u0101n\", ha svolto un ruolo molto importante nello sviluppo e nell'evoluzione della lingua araba e, per estensione, della calligrafia nell'alfabeto arabo. Proverbi e interi passi del Corano sono ancora fonti di ispirazione per i calligrafi islamici. L'alfabeto arabo consta di 28 lettere e 18 forme diverse di scrittura.\nScritture calligrafiche.\nI vari stili calligrafici arabi possono dividersi in due gruppi:\nQuesta distinzione \u00e8 comunque generica e discutibile: nella pratica i due sistemi possono coesistere, con numerose varianti.\nLa pi\u00f9 semplice e la pi\u00f9 antica scrittura \u00e8 quella \u1e25ij\u0101z\u012b, corsiva, senza segni diacritici: le vocali brevi sono raramente indicate, con brevi trattini. Risale alla fine del VII e all'VIII secolo, e si ritrova nelle prime copie del Corano e nelle iscrizioni lapidee.\nIl primo stile a raggiungere una certa diffusione fu la scrittura cufica (IX secolo), angolosa, spigolosa, fatta di tratti orizzontali diritti e corti, tratti verticali lunghi e circoli spessi e compatti. Essa fu per tre secoli la scrittura pi\u00f9 usata per trascrivere il Corano. Il suo aspetto rigido e statico la rendeva anche ideale per le iscrizioni monumentali ed epigrafiche. Col tempo si svilupparono anche molti riccioli, abbellimenti, piccole decorazioni aggiunte a ciascun carattere per ingentilirli.\nPi\u00f9 usata, per la scrittura corrente e quotidiana, era la scrittura corsiva \"naskh\", con tratti pi\u00f9 rotondi e sottili. Il sempre maggiore perfezionamento di questo stile port\u00f2 infine a preferirlo al \"cufico\" per la scrittura del Corano. Oggi, nella maggior parte dei casi, ai bambini viene insegnata dapprima la scrittura \"naskh\", e solo in seguito vengono introdotti alla scrittura \"riq'a\". Quasi tutto il materiale stampato in arabo \u00e8 scritto in \"naskh\", pi\u00f9 chiaro e semplice da decifrare.\nNel XIII secolo, la funzione ornamentale svolta in precedenza dalla scrittura cufica venne assolta dalla scrittura thulth, che significa \"un terzo\" (erroneamente spesso chiamata \"thuluth\"): il principio su cui si basa questa scrittura \u00e8 che le consonanti che non hanno uno sviluppo verticale sono alte un terzo di queste. Pertanto, tale stile presenta un aspetto molto corsivo e ampie curve.\nQuando l'Impero persiano si convert\u00ec all'Islam (643-650), i Persiani adottarono la calligrafia araba per la loro lingua, il persiano. Essi introdussero le scritture \"ta'liq\" e \"nasta'liq\": quest'ultima \u00e8 accentuatamente corsiva, con aste orizzontali particolarmente lunghe e aste verticali che, contrariamente al solito, tendono a destra invece che a sinistra, il che rende la scrittura \"nasta\u02bfliq\" molto scorrevole e utile a riempire le tre fasce scrittorie: quella centrale consonantica e quella superiore e inferiore, utile ad accogliere anche le vocali (\"harak\u0101t\" ) e gli altri segni accessori, al fine di sfuggire all\"horror vacui\" che sembra affliggere i calligrafi, come in genere gli artisti. I Persiani svilupparono inoltre uno stile chiamato \"shekaste\" ('rotto', in persiano): lo \"shekasteh nasta'liq\" \u00e8 stato per\u00f2 usato molto raramente per la scrittura di testi in arabo.\nLa scrittura \"diwani\" \u00e8 una corsiva nata durante il regno dei primi Turchi ottomani (XVI-inizio XVII secolo). Creata da Housam Roumi, raggiunse la sua massima diffusione durante il regno di Solimano il Magnifico (1520-1566). Molto decorativa ed elegante, la scrittura \"diw\u0101ni\" si caratterizza per la complessit\u00e0 delle linee all'interno delle lettere e per la serrata giustapposizione delle lettere all'interno della parola.\nUna variante della \"diwani\", la scrittura \"diwani al-jali\", \u00e8 caratterizzata dall'abbondanza di segni diacritici e ornamentali.\nInfine, la scrittura pi\u00f9 comune e usata \u00e8 la \"riq'a\". Semplice da tracciare, i suoi movimenti sono piccoli e essenziali: viene considerata uno sviluppo della scrittura \"naskh\", ed \u00e8 la seconda ad essere insegnata ai bambini nelle scuole.\nIn Cina, si \u00e8 sviluppata la scrittura \"sini\", con evidenti influenze della calligrafia cinese, anche per l'utilizzo di un pennello di crine di cavallo al posto della consueta penna di canna. Un moderno utilizzatore di questo stile \u00e8 il Hajji Noor Deen Mi Guangjiang.\nCalligrammi.\nLa calligrafia ha anche i suoi aspetti figurativi: intrecciando le parole scritte, come \"Allah\", \"Muhammad\", \"Bismillah\", ecc., o utilizzando la micrografia, i calligrafi realizzavano figure antropomorfe (\u02bfAl\u012b, l'Uomo Ideale dei mistici Sufi, un uomo orante, un volto), zoomorfe (creature simboliche, soprattutto tratte dall'iconografia sciite, come il leone - Duldul, mulo di Muhammad -, il mulo - Duldul di Muhammad -, pesci, la cicogna o altri uccelli - l'Hudhud del Corano) e oggetti inanimati (una spada - Dhu l-Fiqar -, una moschea, una nave, realizzata con la lettera e congiunzione grammaticale araba \"waw\", simbolo di unione mistica). I calligrammi, strettamente connessi alla mistica musulmana, furono molto popolari in Turchia, Persia e India dal XVII secolo in poi.\nNell'insegnamento della calligrafia, l'immaginario figurativo \u00e8 utile per visualizzare meglio la forma delle lettere da tracciare: ad esempio, l'iniziale \"ha'\" somiglia, nello stile \"nasta'liq\", a due occhi, come suggerisce il suo nome in persiano, \"ha' due occhi\" \"he' do tcheshm\"). Nella letteratura e in poesia, l'espediente di vedere nelle lettere un riflesso del mondo naturale risale all'epoca degli Abbasidi.\nUno dei maestri contemporanei della scrittura di calligrammi \u00e8 Hassan Massoudy; un buon esempio di calligramma moderno \u00e8 il logo del canale televisivo Al Jazeera.\nStrumenti e supporti.\n \nLo strumento tradizionale del calligrafo arabo \u00e8 il \"qalam\", una penna di canna secca; l'inchiostro \u00e8 spesso colorato, e con grandi variazioni di intensit\u00e0, in modo che le parti pi\u00f9 grandi della composizione risultino essere molto dinamiche.\nNel tempo venne utilizzata una grande variet\u00e0 di supporti. Prima dell'avvento della carta, ci si serviva di papiro e pergamena. L'affermazione del supporto cartaceo, che nei territori musulmani avvenne ben prima che in Occidente, rivoluzion\u00f2 l'arte della calligrafia: mentre le biblioteche dei contemporanei monasteri europei potevano conservare al massimo poche dozzine di codici, le biblioteche del mondo arabo contenevano normalmente centinaia, e persino migliaia di libri.\nMa un altro supporto comune furono le monete. A partire dal 692, il califfato islamico trasform\u00f2 lo stile di coniazione di monete del Vicino Oriente, passando da immagini figurative a parole: \u00e8 il caso dei \"dinar\", o delle monete in oro di grande valore. In genere, sulle monete erano iscritti versetti coranici.\nVerso il X secolo, nella Persia ormai convertita all'Islam nacque l'uso di scrivere iscrizioni su tessuti di seta decorati; queste stoffe con iscrizioni erano cos\u00ec preziose che i crociati occidentali le riportarono in Europa come bottino di guerra: ne \u00e8 un esempio il cosiddetto \"sudario di San Josse\", usato per avvolgere le ossa San Josse nell'abbazia di Saint-Josse-sur-Mer, presso Caen, nella Francia nord-occidentale."}
{"id": "1287255", "revid": "481349", "url": "https://it.wikipedia.org/wiki?curid=1287255", "title": "Baywatch Nights", "text": "Baywatch Nights \u00e8 lo spin-off del telefilm \"Baywatch\" trasmesso dalla rete syndication dal 1995 al 1997, per un totale di 44 episodi suddivisi in due stagioni, in contemporanea della sesta e settima stagione della serie madre.\nL'episodio pilota della serie avviene nel corso della quinta stagione della serie madre con l'episodio 11 e 12.\nTrama.\nMitch Buchannon, il tenente dei guardaspiaggia di Baywatch, oltre al suo lavoro, decide di intraprendere la professione di detective privato, iniziando ad indagare su crimini connessi a volte con il suo lavoro di guardaspiaggia. Insieme al suo amico e poliziotto Garner Ellerbee (Gregory Alan Williams) e la detective Ryan McBride (Angie Harmon), Mitch apre un'agenzia investigativa aiutato da Destiny Desimone (Lisa Stahl) conosciuta negli episodi di Baywatch \"4x09 Uomo di ferro - 5x09 Vento caldo\", Madonna (Denise Bella-Vlasis) e da Lou Raymond (Lou Rawls).\nDall'undicesimo episodio entrano nel cast Donna Marco interpretata da Donna D'Errico e Griff Walker interpretato da Eddie Cibrian. Nella seconda stagione, a causa degli ascolti poco soddisfacenti della prima, i produttori hanno deciso di orientare la serie verso un genere fantascientifico. Cos\u00ec entra nel cast Diamont Teague interpretato da Dorian Gregory, un esperto del paranormale. Successivamente il personaggio di Donna Marco entra nel cast della originale \"Baywatch\".\nTra le guest star troviamo molti attori e attrici di \"Baywatch\" come Billy Warlock nel ruolo di Eddie Kramer, Yasmine Bleeth in quello di Caroline Holden, Michael Newman nel ruolo di Mike \"Newmie\" Newman e Carmen Electra in quello di Candy. Successivamente Carmen Electra entr\u00f2 nel cast della serie madre nel ruolo di Lani McKenzie."}
{"id": "1287258", "revid": "767487", "url": "https://it.wikipedia.org/wiki?curid=1287258", "title": "Lontano in fondo agli occhi", "text": "Lontano in fondo agli occhi \u00e8 un film di Giuseppe Rocca tratto dalla sceneggiatura \"Il bambino che impazz\u00ec d'amore\" vincitrice del Premio Solinas 1991.\nTrama.\nNell'umile Italia del 1954, in un povero Natale napoletano, in una famiglia composta da figure femminili (e da uno zio prete), nel letto di sua Madre, Bambino aspetta ossessivamente il Padre, temendo di esserne cacciato dal suo arrivo.\nConvinto di avere ormai perso l'amore della madre, Bambino proietta il suo desiderio su Rafilina, cameriera quindicenne, innamorata di Carmine Russo, un senza mestieri, che passa le giornate al biliardo.\nSpesso presente ai loro incontri amorosi, Bambino, osserva il lento deteriorarsi del rapporto, anche a causa di un certo discorso che l'uomo ha fatto alla ragazza.\nUna sera, non visto, assiste a un diverbio tra i due, nel quale lei accusa lui di essere un magnaccia. Carmine aggredisce Rafilina e Bambino gli salta addosso, nell'assurda pretesa di colpirlo. Promette, per\u00f2, ugualmente vendetta in cuor suo.\nDistribuzione.\nIl film \u00e8 stato presentato al Buenos Aires International Festival of Independent Cinema - Muestra de Cine Napolitano,\nal Fantasporto (seizione Premi\u00e8re &amp; Panorama, 2002), alla Settimana della Critica della La Biennale di Venezia (2002)"}
{"id": "1287266", "revid": "228587", "url": "https://it.wikipedia.org/wiki?curid=1287266", "title": "Campionato del mondo di calcio da tavolo 1998 - Categoria squadre open", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della gara a squadre della Categoria Open (19 settembre).\nPer la classifica finale vedi Classifica.\nPer le qualificazioni delle altre categorie:"}
{"id": "1287269", "revid": "486946", "url": "https://it.wikipedia.org/wiki?curid=1287269", "title": "Ghiandola bulbouretrale", "text": ""}
{"id": "1287270", "revid": "486946", "url": "https://it.wikipedia.org/wiki?curid=1287270", "title": "Ghiandola di Cowper", "text": ""}
{"id": "1287271", "revid": "110157", "url": "https://it.wikipedia.org/wiki?curid=1287271", "title": "Beniaj\u00e1n", "text": "Beniaj\u00e1n \u00e8 una localit\u00e0 spagnola del comune di Murcia che si trova ai piedi della montagna che chiude dal sud la valle del fiume Segura, una grande e fertile pianura. \u00c8 a circa 5\u00a0km dal capoluogo, nel centro della zona denominata \"Cordillera Sur\". Dalla fine del XIX secolo, il suo nome ha cominciato ad essere conosciuto a livello internazionale grazie alla sua abbondante produzione di agrumi destinati in buona parte all'esportazione."}
{"id": "1287272", "revid": "298229", "url": "https://it.wikipedia.org/wiki?curid=1287272", "title": "WrestleMania 23", "text": "WrestleMania 23 \u00e8 stata la ventitreesima edizione dell'omonimo evento in pay-per-view prodotto dalla World Wrestling Entertainment. Si \u00e8 tenuto il 1\u00ba aprile 2007 al Ford Field di Detroit. Fu il primo evento tenutosi al Ford Field, ma il secondo nell'area metropolitana di Detroit (dopo WrestleMania III al Pontiac Silverdome nel 1987).\nI biglietti per l'evento furono messi in vendita dall'11 novembre 2006. Gli 80.103 spettatori, che provenivano da 24 nazioni, da tutti i cinquanta stati americani e da nove province canadesi, hanno messo nell'economia locale 25 milioni di dollari e fatto di questo evento il pi\u00f9 profittevole nella storia della WWE (con oltre 5,38 milioni di dollari in biglietti venduti, battendo il precedente record di 3,9 milioni di dollari di WrestleMania X8 nel 2002) e dell'intero Nord America.\nA WrestleMania 23 presero parte i lottatori di tutti i tre roster: \"Raw\", \"SmackDown!\" ed \"ECW\". La tagline fu \"All Grown Up\" e le colonne sonore ufficiali furono \"Ladies and Gentlemen\" dei Saliva e \"The Memory Will Never Die\" dei Default.\nStoryline.\nDopo che The Undertaker, vincitore dell'annuale Royal Rumble match, decise di affrontare Batista per il World Heavyweight Championship a WrestleMania; venne annunciato un match per determinare il primo sfidante al WWE Championship di John Cena. Questo incontro, che ebbe luogo durante una puntata di \"Raw\", vide la vittoria di Shawn Michaels su Edge e Randy Orton in un Triple Threat match. Nel successivo episodio di \"Raw\", i Rated-RKO (Edge ed Orton) cercarono di attaccare Cena, ma Michaels intervenne, colpendoli con delle sedie d'acciaio. Cos\u00ec, venne sancito un tag team match tra i Rated-RKO ed il team composto da Cena e Michaels, valido per i World Tag Team Championship detenuti proprio da Edge e Orton. Durante il match, Michaels rischi\u00f2 di colpire Cena con un \"Superkick\", ma ci\u00f2 non avvenne ed i due riuscirono a vincere i titoli, diventando campioni di coppia del roster di \"Raw\". A No Way Out, Cena e Michaels sconfissero The Undertaker e Batista in un Tag Team match. Da quel momento in poi, i due futuri rivali, nonch\u00e9 neo campioni di coppia, riuscirono ad aiutarsi a vicenda; ma nell'ultima puntata di \"Raw\" prima di WrestleMania, Michaels colp\u00ec Cena con una \"Sweet Chin Music\" sul finire del loro rematch contro Batista e The Undertaker, dando la vittoria a quest'ultimi.\nDopo la vittoria del Royal Rumble match, The Undertaker pot\u00e9 scegliere di sfidare uno dei tre campioni mondiali (il WWE Champion John Cena, il World Heavyweight Champion Batista oppure l'ECW Champion Bobby Lashley). Nell'episodio di \"Raw\" del 5 febbraio, Undertaker scelse di affrontare Batista a WrestleMania, colpendolo con una chokeslam all'interno del ring. Nelle successive puntate di \"SmackDown!\", The Undertaker e Batista combatterono assieme in diversi incontri di coppia in cui Undertaker, per\u00f2, attacc\u00f2 diverse volte il suo tag team partner. A No Way Out, Batista si vendic\u00f2, attaccando The Undertaker con una \"Spinebuster,\" permettendo a John Cena e Shawn Michaels di vincere il match.\nDurante la \"Vince McMahon's \"Fan Appreciation Night\"\" della puntata di \"Raw\" del 29 gennaio, Donald Trump interruppe il discorso del \"Chairman\" della WWE, Vince McMahon, facendo cadere dal soffitto dell'arena grandi quantit\u00e0 di dollari, mandando McMahon su tutte le furie. Cos\u00ec, il mese successivo, i due decisero di sfidarsi in un Hair vs. Hair match a WrestleMania in cui il perdente si sarebbe dovuto rasare i capelli a zero. Il match venne poi definito come la \"Battle of the Billionaires\" (Battaglia dei Miliardari), dove McMahon scelse l'Intercontinental Champion Umaga come suo rappresentante per il match di WrestleMania, mentre Trump scelse l'ECW Champion Bobby Lashley. Nell'episodio di \"Raw\" del 5 marzo, Stone Cold Steve Austin venne nominato l'arbitro speciale del match di WrestleMania tra Umaga e Lashley.\nDiverse settimane prima di WrestleMania venne annunciato il terzo Money in the Bank Ladder match consecutivo nella storia dello \"Showcase of the Immortals\" ed esso non fu pi\u00f9 a sei partecipanti, ma a otto. Vennero disputati otto match di qualificazione in ognuno dei tre brand (\"Raw\", \"SmackDown!\" ed \"ECW\") e il primo a qualificarsi fu Edge, vincitore del primo Money in the Bank a WrestleMania 21, che sconfisse a \"Raw\" il vincitore dell'anno precedente, Rob Van Dam. Il secondo a qualificarsi fu CM Punk che, nella puntata di \"ECW on Sci-Fi\", sconfisse Johnny Nitro. King Booker fu il terzo a qualificarsi, sconfiggendo Kane in un Falls Count Anywhere match durante una puntata di \"SmackDown!\", grazie all'interferenza di The Great Khali. Successivamente si qualificarono Jeff Hardy (sconfiggendo Shelton Benjamin a \"Raw\"), Mr. Kennedy (sconfiggendo Sabu in un Extreme Rules match a \"ECW on Sci-Fi\"), Matt Hardy (sconfiggendo Joey Mercury a \"SmackDown!\") e Finlay (sconfiggendo lo United States Champion Chris Benoit e Montel Vontavious Porter in un Triple Threat match, disputato a \"SmackDown!\"). L'ultimo match di qualificazione fu quello tra Ric Flair e Carlito che, per\u00f2, fin\u00ec in doppia squalifica a causa dell'interferenza di The Great Khali, il quale venne sfidato da Kane in un match a WrestleMania. Nella seguente puntata di \"Raw\", Randy Orton sconfisse Flair e Carlito in un Triple Threat Elimination match, diventando l'ottavo ed ultimo qualificato per il Ladder match di WrestleMania. Dopo che Edge e Orton decisero di porre fine al loro tag team a causa dei continui contrasti, Edge cerc\u00f2 di far togliere Orton dal Money in the Bank Ladder match e viceversa fece Orton con Edge. Entrambi, per\u00f2, riuscirono a mantenere i propri posti nel Ladder match di WrestleMania.\nA No Way Out, lo United States Champion Chris Benoit e gli Hardy Boyz (Matt e Jeff) sconfissero Montel Vontavious Porter e gli MNM (Joey Mercury e Johnny Nitro) in un Six-man Tag Team match. Dopo essersi scontrati all'interno di vari Tag Team e Triple Threat match, MVP disse di essere un \"vero\" campione degli Stati Uniti, al contrario di Benoit. Dunque venne annunciato un match tra Benoit e MVP per lo United States Championship a WrestleMania.\nEvento.\nPrima della messa in onda dell'evento, Carlito e Ric Flair sconfissero Chavo Guerrero e Gregory Helms in un Lumberjack match dopo che Carlito esegu\u00ec il \"Backstabber\" su Guerrero.\nL'evento fu introdotto dall'esibizione di Aretha Franklin, la quale cant\u00f2 \"America the Beautiful\".\nMatch preliminari.\nIl primo incontro ad andare in onda fu il Money in the Bank Ladder match tra CM Punk, Edge, Finlay, Jeff Hardy, King Booker, Matt Hardy, Mr. Kennedy e Randy Orton. Dopo che tutti i contendenti si colpirono a vicenda con delle scale, Matt Hardy esegu\u00ec il \"Side Effect\" su Edge. In seguito, Edge si vendic\u00f2 proiettando lo stesso Matt attraverso una scala dopo l'esecuzione di un \"suplex\". Dopo aver colpito Edge con una scala, Mr. Kennedy tent\u00f2 la \"Kenton Bomb\" su Matt Hardy; tuttavia quest'ultimo si spost\u00f2 facendolo schiantare sopra una scala. Dopo che fall\u00ec l'esecuzione della manovra aerea, Kennedy venne colpito dalla \"Swanton Bomb\" di Jeff Hardy. Matt e Jeff lottarono poi sulla sommit\u00e0 di una scala, ma Finlay intervenne facendoli cadere. Successivamente Finlay tent\u00f2 di colpire Edge con una scala, per\u00f2 questi lo atterr\u00f2 con la \"Spear\". Edge esegu\u00ec poi la \"Spear\" in successione anche su Booker, Kennedy, Punk e Orton. Edge tent\u00f2 quindi la scalata verso la valigetta, ma Jeff e Matt lo gettarono all'esterno del ring. Matt posizion\u00f2 Edge sopra una scala, che si trovava a cavalcioni tra l'apron ring e la barricata di sicurezza, permettendo a Jeff di colpirlo con un \"leg drop\" dalla cima di un'altra scala. In seguito all'impatto (la scala su cui era posizionato Edge si spezz\u00f2) sia Edge che Jeff furono soccorsi dai medici e trasportati nel backstage, abbandonando di fatto la contesa. Dopodich\u00e9 il match continu\u00f2, con Orton che colp\u00ec Matt, Finlay e Kennedy con la \"RKO\" per poi battagliare con Punk sulla sommit\u00e0 di una scala. Dopo vari scambi di colpi, Orton esegu\u00ec una \"RKO\" su Punk dalla cima della scala. Orton ritorn\u00f2 dunque sulla scala, ma venne colpito sulla cima di essa dalla \"Book-End\" di Booker. Poco dopo, mentre stava tentando la scalata solitaria, Booker venne fermato da Matt, il quale prese in ostaggio Queen Sharmell (manager di Booker) con l'intenzione di eseguire su di lei la \"Twist of Fate\". Booker scese quindi dalla scala per salvare Sharmell, ma, nonostante sia riuscito a liberarla, lui stesso fin\u00ec vittima della \"Twist of Fate\" di Matt. Dopo un batti e ribatti tra Finlay e Matt, il primo colp\u00ec il secondo con una \"Celtic Cross\" attraverso una scala. Con entrambi a terra, Hornswoggle, l'aiutante di Finlay, entr\u00f2 sul ring e sal\u00ec sulla scala per impossessarsi della valigetta in favore del suo alleato; tuttavia Kennedy lo blocc\u00f2 per poi colpirlo con un \"Green Bay Plunge\" dalla cima della scala. Nel finale, dopo aver colpito Punk con una scala, facendolo cadere da un'altra, Kennedy si impossess\u00f2 della valigetta del Money in the Bank per vincere il match.\nIl match seguente fu tra Kane e The Great Khali. Durante l'incontro, Kane riusc\u00ec a sollevare Khali per poi schiantarlo al tappeto con una \"body slam\" (rendendo omaggio alla manovra che Hulk Hogan esegu\u00ec su Andr\u00e9 the Giant a WrestleMania III). Nel finale, dopo averne contrattaccato l'offensiva, Khali colp\u00ec Kane con la \"Khali Bomb\" per poi schienarlo e vincere la contesa.\nIl terzo match della serata fu quello valevole per lo United States Championship tra il campione Chris Benoit e lo sfidante Montel Vontavious Porter. Durante le fasi iniziali dell'incontro entrambi si portarono in vantaggio l'uno sull'altro, con Benoit che tent\u00f2 poi di eseguire un \"super german suplex\" su MVP dalla terza corda; tuttavia quest'ultimo contrattacc\u00f2 la manovra gettando lo stesso Benoit sulle corde. Dopo un breve dominio di MVP, Benoit colp\u00ec il suo avversario con il \"rolling german suplex\" per poi tentare il \"diving headbutt\" che, per\u00f2, fall\u00ec poich\u00e9 MVP lo colp\u00ec con un \"superplex\" dalla terza corda. Dopo vari scambi di \"suplex\", Benoit tent\u00f2 la \"Crippler Crossface\" su MVP ma questi si liber\u00f2 per poi eseguire il \"Ballin' Elbow\". Dopo aver fallito un \"big boot\" all'angolo, MVP sub\u00ec un altro \"rolling german suplex\" di Benoit, il quale esegu\u00ec in rapida successione il \"diving headbutt\" per poi schienare lo stesso MVP, vincendo il match e mantenendo il titolo.\nMatch principali.\nIl match successivo fu quello valevole per il World Heavyweight Championship tra il campione Batista e lo sfidante The Undertaker. L'incontro inizi\u00f2 con Batista che esegu\u00ec la \"Spear\" su The Undertaker. Dopo vari scambi di colpi, The Undertaker esegu\u00ec in successione lo \"snake eyes\", il \"big boot\", lo \"standing leg drop\" e la \"Old School\" per poi tentare la \"Chokeslam\" che, tuttavia, fall\u00ec poich\u00e9 Batista la contrattacc\u00f2. Dopo averlo colpito con una \"flying clothesline\", The Undertaker esegu\u00ec un \"suicide dive\" su Batista verso l'esterno del ring per poi colpirlo con il \"guillotine leg drop\". Dopo essersi gettati a vicenda contro dei gradoni d'acciaio, Batista esegu\u00ec una \"powerslam\" su The Undertaker attraverso un tavolo dei commentatori. Dopo essere risalito sul ring al conto di nove da parte dell'arbitro, The Undertaker sub\u00ec un \"belly to belly suplex\" di Batista il quale, successivamente, tent\u00f2 la \"Batista Bomb\"; tuttavia la manovra fall\u00ec perch\u00e9 The Undertaker lo colp\u00ec con la \"Last Ride\". Dopo essersi liberato dallo schienamento al conto di due, Batista esegu\u00ec la \"spinebuster\" su The Undertaker per poi ritentare la \"Batista Bomb\" che, per\u00f2, lo stesso The Undertaker rovesci\u00f2 nella \"Chokeslam\", la quale non valse tuttavia la vittoria. Dopo aver eseguito la \"Spear\", Batista riusc\u00ec finalmente a colpire The Undertaker con la \"Batista Bomb\"; tuttavia quest'ultimo si liber\u00f2 incredibilmente dallo schienamento al conteggio di due. Nel finale, dopo aver contrattaccato una \"powerslam\", The Undertaker esegu\u00ec il \"Tombstone Piledriver\" su Batista per poi schienarlo e vincere il match, conquistando il titolo per la prima volta e portando la sua Streak sul 15-0.\nNel quinto incontro dell'evento gli ECW Originals (Rob Van Dam, Tommy Dreamer, Sabu e The Sandman) affrontarono il New Breed (Elijah Burke, Kevin Thorn, Marcus Cor Von e Matt Striker). Durante le fasi iniziali gli ECW Originals controllarono la contesa, prima con Sabu che esegu\u00ec un \"flying dropkick\" su Striker e poi con The Sandman, il quale colp\u00ec lo stesso Striker con un \"guillotine leg drop\". Dopo che Burke ricevette il cambio da Striker, il New Breed si port\u00f2 in vantaggio. Burke esegu\u00ec l\"'Elijah Experience\" su Dreamer; salvo poi subire, insieme al compagno Cor Von, una doppia \"neckbreaker\" sempre da parte di Dreamer. Dopo essere diventato l'uomo legale, Van Dam esegu\u00ec un \"monkey flip\" su Striker per poi ridare il cambio a Dreamer, il quale colp\u00ec lo stesso Striker con una \"DDT\". Dopo che Sabu e The Sandman colpirono rispettivamente Cor Von e Burke con un \"diving senton\" e una \"clothesline\" all'esterno del ring, Van Dam (l'uomo legale) esegu\u00ec la \"Five-Star Frog Splash\" su Striker per vincere il match in favore degli ECW Originals.\nL'incontro che segu\u00ec fu l'Hair vs. Hair match tra l'ECW World Champion Bobby Lashley (in rappresentanza di Donald Trump) e l'Intercontinental Champion Umaga (in rappresentanza di Vince McMahon) con \"Stone Cold\" Steve Austin nel ruolo di arbitro speciale. La stipulazione prevedeva la rasatura a zero dei capelli di Trump o McMahon, qualora uno dei due rispettivi assistiti (Lashley o Umaga) venisse sconfitto. Durante la fasi iniziali del match sia Lashley che Umaga si portarono in vantaggio l'uno sull'altro, con Austin attento a redarguire ogni loro scorrettezza. Successivamente, dopo che Umaga colp\u00ec Austin con il \"Samoan Spike\", Shane McMahon (figlio di Vince) arriv\u00f2 sul ring in aiuto di Umaga stesso, prendendo il posto di Austin come arbitro della contesa per poi eseguire con un bidone dell'immondizia il \"Coast to Coast\" su Lashley. Dopo che Umaga esegu\u00ec un \"samoan splash\" su Lashley, andando vicino alla vittoria, Austin port\u00f2 Shane all'esterno del ring e lo colp\u00ec con la \"Stunner\", tornando a ricoprire il ruolo dell'arbitro. Nel finale, dopo che Trump attacc\u00f2 Vince fuori dal quadrato, Austin colp\u00ec Umaga con la \"Stunner\" permettendo a Lashley l'esecuzione della \"Spear\" per ottenere la vittoria. Al termine dell'incontro, come da stipulazione, Trump e Lashley rasarono a zero i capelli di Vince dopo che questi venne colpito dalla \"Stunner\" di Austin. Dopo aver rasato i capelli di Vince, Austin colp\u00ec anche Trump con la \"Stunner\" per poi tornarsene festeggiante nel backstage.\nIl settimo incontro della serata fu il Lumberjill match valevole per il WWE Women's Championship tra la campionessa Melina e la sfidante Ashley. Durante il match entrambe si portarono in vantaggio l'una sull'altra, con Ashley che colp\u00ec poi Melina con una \"hurricanrana\". Nel finale, dopo che Ashley fall\u00ec l'esecuzione di un \"flying elbow\" dalla terza corda, Melina la schien\u00f2 con un \"roll-up\" per vincere la contesa e mantenere il titolo.\nIl \"main event\" fu l'incontro per il WWE Championship tra il campione John Cena e lo sfidante Shawn Michaels. Durante le fasi iniziali del match, Michaels si port\u00f2 in vantaggio nei confronti di Cena sia fisicamente che psicologicamente. In seguito, Cena controll\u00f2 la contesa dopo aver colpito Michaels con dei \"flying shoulder block\". Dopo averlo lanciato all'esterno del ring, Michaels esegu\u00ec un \"moonsault\" su Cena sopra un tavolo dei commentatori per poi danneggiargli ripetutamente la gamba sinistra. Successivamente, dopo che sub\u00ec una collisione contro un paletto del ring, Michaels inizi\u00f2 a sanguinare dalla fronte, permettendo a Cena di colpirlo con la \"Protobomb\" e il \"Five Knuckle Shuffle\". Dopo aver contrattaccato la \"F-U\" di Cena, Michaels tent\u00f2 la \"Sweet Chin Music\" ma, a causa dello spostamento di Cena stesso, fin\u00ec per eseguirla sull'arbitro, mettendolo KO. Sfruttando il momento, Cena tent\u00f2 la \"F-U\" su Michaels per\u00f2 questi rovesci\u00f2 la manovra in una \"DDT\". Con l'arbitro ancora a terra, Michaels port\u00f2 Cena fuori dal quadrato per poi colpirlo con un \"piledriver\" sopra dei gradoni d'acciaio, procurandogli una ferita al capo. Rientrati sul ring, e con l'arbitro ripresosi, Michaels esegu\u00ec un \"flying forearm smash\" su Cena per poi colpirlo con il \"diving elbow drop\" dal paletto. Michaels tent\u00f2 quindi la \"Sweet Chin Music\", ma Cena lo intercett\u00f2 con una \"flying clothesline\" per poi colpirlo con la \"F-U\" e schienarlo; tuttavia Michaels si liber\u00f2 dallo schienamento dopo un conto di due. Poco dopo, Michaels prov\u00f2 un attacco aereo dal paletto, per\u00f2 Cena lo blocc\u00f2 al volo per poi tentare la \"F-U\" che, tuttavia, fall\u00ec poich\u00e9 lo stesso Michaels evit\u00f2 l'esecuzione di essa. Dopo aver schivato la mossa, Michaels tent\u00f2 subito la \"Sweet Chin Music\" ma Cena lo intrappol\u00f2 nella \"STFU\" da cui, successivamente, Michaels stesso si liber\u00f2 toccando le corde del ring. Dopo aver evitato un \"enzuigiri kick\", Cena tent\u00f2 di riapplicare la \"STFU\"; tuttavia Michaels rovesci\u00f2 la presa schienandolo con un \"inside cradle\", dal quale Cena si liber\u00f2 al conteggio di due. Pochi attimi dopo, Michaels esegu\u00ec finalmente la \"Sweet Chin Music\" su Cena e lo schien\u00f2; tuttavia quest'ultimo si liber\u00f2 incredibilmente al conto di due. Nel finale, dopo un batti e ribatti, Cena applic\u00f2 la \"STFU\" su Michaels per forzarlo alla sottomissione, vincendo cos\u00ec il match per mantenere il titolo."}
{"id": "1287273", "revid": "121189942", "url": "https://it.wikipedia.org/wiki?curid=1287273", "title": "Er pi\u00f9 - Storia d'amore e di coltello (album)", "text": "Er pi\u00f9 - Storia d'amore e di coltello \u00e8 un album di Adriano Celentano pubblicato nel 1971.\nL'album.\nL'uscita di questo LP era prevista prima de \"Il forestiero\": infatti per l'autunno del 1970 era programmata la pubblicazione di un album legato ad un film girato da Sergio Corbucci (intitolato appunto \"Er pi\u00f9 - Storia d'amore e di coltello\") in cui recita il Molleggiato: ma poich\u00e9 l'uscita del film viene rimandata, si decide di spostare anche quella del disco, che esce dopo la partecipazione al Festival di Sanremo con la canzone \"Sotto le lenzuola\".\nIl brano non bissa il successo dell'anno precedente, ed anche le vendite non sono esaltanti, e per questo motivo Celentano, giudicando inattendibili i dati della Doxa, si appella al tribunale di Roma chiedendo di depennare la canzone dalle classifiche della Hit parade di Lelio Luttazzi; ma un'ordinanza del pretore Ugo Vitrone del 12 giugno 1971 (riportata in sintesi dal Corriere della Sera) respinge la richiesta. La canzone (che viene comunque inserita nell'album) non \u00e8 tra le migliori di Celentano: su una musica d'imitazione popolare, racconta la storia di un tradimento con la migliore amica di lei, che lo scopre e lo perdona.\nPassando all'album, racchiude nel lato A la colonna sonora del film, costituita quindi da brani strumentali scritti dal maestro Carlo Rustichelli e da Gino Santercole, mentre le canzoni vere e proprie sono sul lato B, comprese due versioni cantate di brani della colonna sonora ed una terza breve canzone, \"Non lo dico perch\u00e9 non lo so\", sempre dal film.\n\"Una storia come questa\", che viene pubblicata anche su 45 giri, appare pi\u00f9 interessante di \"Sotto le lenzuola\", sia musicalmente che per il testo, soprattutto nel finale in cui Del Prete, per rappresentare la pazzia del protagonista, gli fa alterare l'ordine delle parole sfiorando il nonsense (\u00abE mentre mi portavan via eran mani le sue bianche,/era pelle la sua fredda,/c'era nebbia sulla fredda,/era treno la sua bianca...\u00bb). Il successo di questo singolo arriver\u00e0 durante l'estate del 1971, ma sull'onda del mediocre \"Sotto le lenzuola\" arriver\u00e0 solo cinquantesimo nella Hit Parade.\nCompletano il disco \"Er pi\u00f9\" e \"Storia d'amore e di coltello\", entrambi in romanesco; ma mentre la prima \u00e8 una canzone macchiettistica, sulla falsariga di \"La storia di Serafino\", la seconda \u00e8 invece malinconica e dolce, cantata da Celentano con la voce profonda.\nGli arrangiamenti e la direzione d'orchestra sono curati da Nando De Luca e Natale Massara, tranne che per le tracce della colonna sonora, curate dal maestro Rustichelli.\nIn copertina vi \u00e8 una fotografia tratta dal film con il cantante e la moglie Claudia Mori."}
{"id": "1287277", "revid": "110157", "url": "https://it.wikipedia.org/wiki?curid=1287277", "title": "Campionato del mondo di calcio da tavolo 1998 - Categoria squadre Under-20", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della gara a squadre della Categoria Under20.\nPer la classifica finale vedi Classifica.\nPer le qualificazioni delle altre categorie:"}
{"id": "1287278", "revid": "773636", "url": "https://it.wikipedia.org/wiki?curid=1287278", "title": "Chiesa di San Sigismondo (Gaiole in Chianti)", "text": "La chiesa di San Sigismondo \u00e8 la chiesa principale di Gaiole in Chianti.\nStoria.\nLa chiesa, una costruzione neogotica consacrata nel 1959, \u00e8 affiancata sulla sinistra dal campanile.\nArchitettura ed arte.\nLa facciata, priva del rivestimento in pietra serena che caratterizza il resto degli esterni, prelude, nella forma tripartita, alla disposizione interna delle tre navate divise da pilastri, voltate a crociera e absidate.\nTra gli arredi dell'edificio, per lo pi\u00f9 opere novecentesche ispirate al Medioevo, si distingue sull'altare maggiore il paliotto in scagliola raffigurante al centro la \"Vergine del Rosario\" (1699). Dalla chiesa proviene una tavola raffigurante la \"Crocifissione con i dolenti e San Francesco\", eseguita verso il 1390-1395 da Niccol\u00f2 di Pietro Gerini, attualmente conservata presso la Pinacoteca Nazionale di Siena."}
{"id": "1287280", "revid": "137232", "url": "https://it.wikipedia.org/wiki?curid=1287280", "title": "Psicologia gerontologica", "text": ""}
{"id": "1287282", "revid": "773636", "url": "https://it.wikipedia.org/wiki?curid=1287282", "title": "Pieve di San Vincenzo a Torri", "text": "La pieve di San Vincenzo a torri si trova sulla via Empolese, nell'omonima localit\u00e0 del comune di Scandicci, nella citt\u00e0 metropolitana di Firenze, arcidiocesi della medesima citt\u00e0.\nStoria.\nDi origine medievale \u00e8 ricordata in documenti del 1058 quando viene definita \"S.Vincentii sitae Pesae\"[...] \"plura publica instrumenta scripta per plures Notarios diversis temporibus\".\nNonostante abbia quasi 1000 anni le informazioni storiche che ci sono giunte non sono molte. Tale carenza \u00e8 senz'altro dovuta alle numerose azioni di guerra di cui il luogo \u00e8 stato teatro; note sono infatti le scorrerie di Castruccio Castracani nel 1325 e nel 1326 per poi giungere fino ai bombardamenti dell'ultima guerra mondiale. In ogni caso la pieve governava un territorio composta dieci chiese suffraganee che per\u00f2 non le garantivano un buon tenore di vita visto che nel 1260 il suo rettore, Dino Amati, si impegn\u00f2 a versare solo 7 staia di grano per il mantenimento dell'esercito fiorentino mentre tra il 1276 e il 1303 pag\u00f2 solo 16 lire annue per le decime.\nSe la situazione economica era scarsa non cos\u00ec l'importanza strategica del luogo che nel 1279 venne scelto dalla contessa Beatrice che qui firm\u00f2 il suo testamento, dalla sopracitata scorreria di Castruccio Castracani e infine nel 1355 divenne il capoluogo della Lega del comune di Torri.\nAlla fine del XIV secolo la propriet\u00e0 era della famiglia Leoni di Firenze, per poi passare di mano nel 1425 alla famiglia Palmieri e successivamente, nel 1608, ai Bernardini sotto il cui patronato nel 1615 venne costruito l'oratorio della Compagnia, per poi essere oggetto del padronato di varie famiglie (Cini, Pandolfini, Grifoni e Covoni).\nUn primo restauro noto risale al XV secolo seguito, da un secondo effettuato tra il 1745 e il 1767. A quest'ultimo risalgono sia il portone di ingresso sia gli altari laterali.\nCon l'avvicinarsi ai giorni nostri le notizie si fanno pi\u00f9 puntuali anche in riferimento all'esistenza di un inventario delle opere d'arte del 1863 ad opera di Carlo Pini. La chiesa non sub\u00ec gravi danni in occasione del terremoto del 18 maggio 1895.\nNel decennio 1930-40 \u00e8 la volta di un restauro con modifiche neoromaniche in parte rimosse con i restauri del XX secolo che ha portato in luce le strutture romaniche in particolare nella zona absidale, dove per le nuove esigenze liturgiche \u00e8 stato demolito l'altare maggiore barocco.\nLeggende.\nTra le tante influenze delle battaglie che si sono avvicendate nelle vicinanze della pieve occorre annoverare anche l'alimentazione di alcune leggende, una delle quali vede l'armatura di Castruccio Castracani sepolta in un punto e vigilata da una testina di moro posta sul campanile che ne osserva il sito.\nUna seconda leggenda vuole che il crocifisso che pu\u00f2 essere ammirato all'interno della chiesa sia quello presente nell'eremo di San Zanobi.\nArchitettura e patrimonio artistico.\nEsterno.\nL'esterno della chiesa non presenta particolari di rilievo, la facciata intonacata mantiene i caratteri settecenteschi, \u00e8 di stile sobrio, e si estende in larghezza con al centro il portale in pietra (1768) sul quale \u00e8 presente una apertura a forma di campana. Sullo stesso portale \u00e8 presente un frontone a forma curva sul quale \u00e8 presente una testa di cherubino. La finestra a forma di campana \u00e8 circondata da pietra serena.\nUn tempo, a ricordo del possedimento da parte della famiglia Leoni, era presente lo stemma di maiolica della famiglia, andato distrutto in un tentativo di furto.\nSui lati della chiesa la canonica a destra e un altro edificio sulla sinistra e che insieme formano un'unica superficie insieme alla facciata della chiesa stessa. L'edificio sulla sinistra gode del prolungamento del tetto della chiesa mentre sulla parte posteriore la torre campanaria, a sezione quadra, forma un tutt'uno con la costruzione qui illustrata.\nIl campanile.\nLa muratura non risulta omogenea vista la presenza sia di mattoni che di pietre; sono presenti rinforzi di arenaria mentre i piani sono delimitati da cornici a bastone. La cella campanaria ha un'apertura a sesto acuto, sulla parte rivolta verso i monti \u00e8 presente uno stemma della famiglia Leoni e la testa di moro su cui verte la leggenda citata. La struttura \u00e8 supportata da catene inserite a causa dei danni subiti durante l'ultima guerra.\nAll'interno del campanile sono allocate quattro campane di varie dimensioni, la pi\u00f9 grande risale al 1885.\nInterno.\nL'insolita ampiezza dell'aula lascerebbe supporre un impianto pi\u00f9 grande a tre navate, di cui rimarrebbero i resti dei basamenti delle colonne sotto il pavimento.\nOltre all'altare centrale sono presenti due altari a destra e a sinistra rispettivamente risalenti al 1745 e 1767.\nNella decade 1930-40 un restauro introdusse delle fase trifore di stile neoromanico nei pressi dell'abside.\n\"Crocifisso\".\nAll'interno si trova il suggestivo \"Crocifisso\" ligneo policromo ascrivibile alla scuola emiliana databile intorno al 1220/1225 che domina la scena liturgica al centro dell'abside.\nIl corpo del Cristo non \u00e8 inarcato ma \u00e8 eretto e con la sola testa inclinata.\nIl \"Crocifisso\" ha trovato la collocazione attuale solo dopo il restauro del 1965-66 che ha ripristinato l'originaria policromia, riscoprendo l'espressione intensa del volto dai lineamenti raffinati, i particolari del perizoma e della croce. Prima del restauro il Cristo era infatti coperto da una vernice monocromatica nero-bronzea.\nIl restauro, inoltre ha restituito all'opera parti laterali della croce e delle braccia del Cristo che erano state rimosse per essere inserite nella nicchia dell'altare destro.\n\"San Vincenzo\".\nNella nicchia, da dove il crocifisso \u00e8 stato rimosso dopo il restauro, ha preso posto una statua. L'opera, di cartapesta colorata, risale al XVIII secolo e rappresenta il santo a cui \u00e8 dedicata la chiesa. Questi regge con la sinistra una palma simbolo del martirio e con la destra, all'interno di una raggiera dorata, una teca finalizzata ad accogliere reliquie.\n\"Madonna col Rosario\".\nStoricamente nella Pieve poteva essere ammirata la tela raffigurante la \"Madonna col Rosario\" di Francesco Curradi. Nel dipinto, rimosso per cattivo stato di conservazione, oltre alla Madonna sono presenti il Bambino Ges\u00f9, San Domenico, Santa Caterina e quattro angioletti di contorno.\nAltre opere.\nNei pressi dell'altare \u00e8 presente un dipinto di Francesco Curradi sovrastato uno stemma in terracotta che risale ai secoli XVI-XVII.\nVicino all'abside sono presenti due angiolini che all'interno di due cornucopie sostengono due candelabri.\nCanonica.\nAll'interno della canonica \u00e8 stata ricavato un vano sistemato dal cardinale Alfonso Maria Mistrangelo con un camino in pietra serena. Sulle pareti possono essere ammirati gli stemmi dello stesso cardinale, di Papa Pio X e dei patroni. Sono presenti inoltre anche alcuni preziosi dipinti."}
{"id": "1287285", "revid": "125213759", "url": "https://it.wikipedia.org/wiki?curid=1287285", "title": "Crystal Palace (Brescia)", "text": "Il Crystal Palace \u00e8 un grattacielo di Brescia alto 110 metri.\nStoria.\nIl Crystal Palace fu edificato negli anni 1989-1992 su progetto dell'architetto Bruno Fedrigolli (1921-1995), il cui studio era noto non solo per l'importanza dei lavori commissionati ma anche per l'ubicazione nell'attico di quello che fu il primo grattacielo di Brescia in piazza Vittoria, il Torrione INA. \nDurante il periodo della sua costruzione nacque una controversia tra la Regione Lombardia e la Provincia di Brescia perch\u00e9 il grattacielo, stando ai progetti, avrebbe dovuto superare di circa 6 metri il primato d'altezza del Grattacielo Pirelli, all'epoca il pi\u00f9 alto d'Italia, Dopo alcuni mesi la regione emise un'ordinanza per fermare immediatamente, sino a revisione del progetto, la costruzione del Crystal Palace, che rimase comunque il grattacielo pi\u00f9 alto di Brescia. \nQuesto non \u00e8 l'unico scoglio burocratico nella storia della struttura, la cui piattaforma d'atterraggio per elicotteri, che insieme alla fascia rossa al penultimo piano lo caratterizza stilisticamente, non \u00e8 purtroppo a norma ENAC per quanto attiene i dispositivi estinguenti antincendio.\nCaratteristiche.\nL'edificio \u00e8 alto 110 metri e conta 27 piani fuori terra e 3 interrati, la struttura \u00e8 in calcestruzzo armato esternamente rifinita con pannelli di vetro azzurrato. Al pian terreno ospita una galleria commerciale mentre sulla cima \u00e8 presente una elisuperficie di 600 mq, l'ingresso est \u00e8 arricchito da una fontana musicale artistica, costituita da una grande struttura metallica sorreggente alcune campane, che vengono percosse da batacchi mossi da bilancieri, a loro volta azionati dalla caduta dell'acqua nei cucchiai collocati all'estremit\u00e0 opposta. L'azionamento (saltuario) delle campane \u00e8 regolato mediante pistoni che liberano i batacchi o li bloccano in posizione tale da svincolarli dal movimento dei bilancieri.\nIl grattacielo, insieme con la pi\u00f9 piccola ed adiacente architettura \"Symbol\" (chiamato localmente \"matitone\" per la sua caratteristica forma a matita con la punta verso il basso, fonte d'ispirazione per successive costruzioni), per le sue fattezze avveniristiche ha fatto da sfondo a \"spot\" pubblicitari ed ha costituito l'impulso negli anni '90 alla forte urbanizzazione del quartiere di \"Brescia 2\", sorto nei primi anni '70, con palazzi e torri inizialmente ad uso prevalente di ufficio e servizi.\nLa pubblicit\u00e0 pi\u00f9 nota fu quella dei ciclomotori Malaguti del 1996.\nDue piani dell'edificio furono adibiti a discoteca, nel 2013, da un pool d'investitori tra i quali Francesco Renga."}
{"id": "1287286", "revid": "773636", "url": "https://it.wikipedia.org/wiki?curid=1287286", "title": "Chiesa di San Zanobi a Casignano", "text": "La chiesa di San Zanobi si trova a Casignano nel comune di Scandicci.\nStoria.\nSecondo uno scritto risalente al 1604, nel luogo dove oggi sorge la chiesa, San Zanobi avrebbe fondato un oratorio nell'estate del 397 esattamente il 1 luglio del 397 dedicandolo a Ges\u00f9 Salvatore. Il 15 gennaio 824 il vescovo di Fiesole che si chiamava Zanobi avrebbe consacrato la chiesa dedicandola a San Zanobi stesso.\nLe notizie certe risalgono per\u00f2 al 1058, anno in cui la chiesa risulta iscritta tra quelle censuarie del vescovo fiorentino. In seguito pass\u00f2 alla canonica di Mosciano ma il 6 novembre 1187 venne passata alla pieve di Giogoli da papa Gregorio VIII; la chiesa era stata assegnata a Giogoli gi\u00e0 da papa Lucio III tra il 1181 e il 1185.\nLa situazione economica della chiesa era pessima tanto che il rettore Diotisalvi Taiuti si impegn\u00f2 a pagare per il mantenimento delle esercito fiorentino in data 19 luglio 1260 solo 1 staia di grano; la situazione non miglior\u00f2 negli anni seguenti tanto che nelle decime del 1276 e del 1302 la chiesa risulta tassata per 2 lire e 14 soldi l'anno. Le scarse risorse economiche impedirono che fosse realizzato quanto Ubaldino Guadagni aveva lasciato come testamento; in quel documento, datato 28 aprile 1310 si legge \nNel XVI secolo l'edificio venne totalmente restaurato. Nel 1645 fu costruita la canonica (su una lapide si legge \"MDCXXXXV JOHANNES BADINI ADIUNXIT\" ), mentre nel 1648 e nel 1658 furono costruiti gli altari laterali. Nel 1758 venne realizzata la balaustra del presbiterio mentre nel 1872 venne costruita la nuova sacrestia.\nNuovi lavori di restauro vennero effettuati nel 1965, in quell'occasione fu riaperta la finestra a campana posta nella facciata inoltre venne rimossa la stuoia ottocentesca e smonacata una parte delle mura esterne. Con i lavori di restauro eseguiti dal 2000 al 2003 sono stati riportati alla luce l\u2019abside originale della chiesa antica risalente al 397 e l\u2019ingresso della piccola chiesa fondata da San zanobi stesso, se ne possono ammirare i resti che si trovano sul presbiterio sotto una lastra di vetro calpestabile e che gli donano un aspetto elegante e signorile. Inoltre \u00e8 stato riportato alla luce tutto il fila rett\u00f2 interno delle due pareti laterali risalente all\u2019VIII secolo.\n Titolari della Chiesa \nAmministratore parrocchiale: Mauro Ferri 1993\nResponsabile pastorale: diacono Claudio Raspollini 1993\nDescrizione.\nSi mostra oggi con una facciata intonaca dalle linee settecentesche, pi\u00f9 alta del corpo di fabbrica della navata e ingentilita dalla profonda finestra a campana centrale e dai due vasi in terracotta in sommit\u00e0.\nL'interno con i lavori di restauro del 2000 ha ritrovato il suo splendore riportando alla luce tutto il fila rett\u00f2 in pietra, oltre ai resti della chiesa originaria. Il patronato di famiglie fiorentine come i Guadagni e i Pucci ha contribuito a dotare la chiesa di opere d'arte come la \"Madonna del Rosario col Bambino\", attribuita a Francesco Curradi, e la \"Madonna col Bambino in gloria venerata dai Santi Girolamo e Zanobi\" (XVII secolo). Sulla parete alla sinistra del presbiterio \u00e8 incassato un grazioso tabernacolo in pietra serena del XV secolo destinato alla custodia degli oli sacri. Sul fondo del presbiterio \u00e8 stata riaperta la monitora che contiene un volto di San Zanobi policromo realizzata dal Maestro Dallara di Arezzo. Mentre sulle due pareti della navata sono affisse le 14 stazioni della via Crucis realizzate in bronzo dal Maestro Marco Orsucci."}
{"id": "1287292", "revid": "56620", "url": "https://it.wikipedia.org/wiki?curid=1287292", "title": "Vampirates. I demoni dell'oceano", "text": "Vampirates. I demoni dell'oceano \u00e8 un libro di Justin Somper ed \u00e8 stato pubblicato in Italia nel 2005 dalla casa editrice Arnoldo Mondadori Editore. Da questo romanzo sono stati pubblicati, sempre dalla Arnoldo Mondadori Editore, due sequel: Vampirates. Marea di terrore e Vampirates. Capitan Sangue.\nTrama.\nNell'anno 2505 i gemelli Grace e Connor, poco dopo la morte del padre, scoprono di essere destinati alle grinfie di una famiglia adottiva molto opprimente(i Busby) . Per questo motivo decidono di fuggire utilizzando la nave del padre. Ma la loro fuga non dura a lungo: infatti una burrasca li travolge e li separa. Connor, raccolto da una delle pi\u00f9 celebri navi pirata, si trova ben presto a brandire una spada. Grace, invece, si risveglia su una nave molto pi\u00f9 misteriosa e viene costretta ad obbedire agli ordini di un enigmatico capitano nascosto dietro una maschera aderente ..."}
{"id": "1287293", "revid": "773636", "url": "https://it.wikipedia.org/wiki?curid=1287293", "title": "Chiesa di Santa Maria a Marciola", "text": "La chiesa di Santa Maria si trova a Marciola nel comune di Scandicci.\nRisalente al XIV secolo, ha un aspetto determinato dagli interventi di gusto neoromanico, a cui si riconducono anche varie decorazioni robbiane.\nAll'interno si conserva un'interessante \"Assunzione\", grande tela di Piero Dandini (XVII secolo), caratterizzata dall'iconografia singolare e dalla composizione figurativa ricca di significati. Le figure sono infatti disposte in un movimento ascensionale, sottolineato dagli sguardi, che vede alla sommit\u00e0 le tre persone della Trinit\u00e0; in basso, invece, \u00e8 raffigurato il mondo, con l'Italia in primo piano, per il quale la Vergine intercede. Tale dipinto era custodito nella chiesetta della ex-citt\u00e0 di Torri. Verso fine anni '50, inizio anni '60, in questa chiesa veniva celebrata la S.Messa almeno una volta al mese dal parroco della chiesa di S.Maria a Marciola. Pi\u00f9 volte questo parroco fece presente lo stato di abbandono della chiesetta di Torri alle autorit\u00e0 religiose competenti, al che ne fu autorizzato il trasferimento nella chiesa di Marciola. Tutto questo fu fatto onde evitarne il furto che probabilmente non fu risparmiato al coro ligneo che si trovava ai lati della porta d'ingresso della chiesetta di Torri."}
{"id": "1287297", "revid": "106908", "url": "https://it.wikipedia.org/wiki?curid=1287297", "title": "Cattermole", "text": ""}
{"id": "1287299", "revid": "124123", "url": "https://it.wikipedia.org/wiki?curid=1287299", "title": "Nati nel 1974", "text": ""}
{"id": "1287300", "revid": "773636", "url": "https://it.wikipedia.org/wiki?curid=1287300", "title": "Chiesa di Sant'Andrea a Mosciano", "text": "La chiesa di Sant'Andrea a Mosciano si trova nel comune di Scandicci.\nStoria.\nIl toponimo Mosciano si pensa che derivi dal latino \" Mussianum \", riferito all'antica \" Gens Mussia \".\nForse di fondazione longobarda ( forse coeva o anteriore al Castello di Mosciano, IX secolo), la chiesa era situata nei pressi di un antico castello cadolingio. Gi\u00e0 nel 1054 risulta che presso la chiesa avesse sede un capitolo di monaci regolari, capitolo che in quell'anno ottenne dei privilegi dal vescovo di Firenze, Gherardo. In seguito il vescovo Gherardo divenne papa col nome di Niccol\u00f2 II e in quella veste visit\u00f2 la chiesa il 18 gennaio 1059. In quell'occasione dopo aver consacrato due altari, all'interno della chiesa venne firmato un documento tra il papa e l'allora priore Giovanni in cui si confermavano i beni della chiesa posti nei pivieri di Brozzi, Settimo e Giogoli e inoltre si poneva la chiesa sotto la diretta protezione della sede apostolica. Il 30 marzo 1170 il vescovo Giulio conferm\u00f2 alla chiesa il patronato della chiesa di Sollicciano. A quel tempo nella canonica si osservava la regola Agostiniana, regola che venne confermata in diverse bolle tra cui quella di papa Alessandro III del 1170 e in quella di Papa Lucio III datata 31 luglio 1184 che assegn\u00f2 alla chiesa anche il diritto di sepoltura e l'esenzione dalla giurisdizione vescovile.\nLa chiesa di Sant'Andrea a Mosciano godeva all'interno della diocesi di Firenze di una grande autorit\u00e0 tanto che il 12 marzo 1234 le venne annessa la chiesa di San Giorgio alla Costa e le venne nuovamente confermato il diritto alla sepoltura, privilegio che era riservato solo alle pievi. La comunit\u00e0 di Mosciano era ricca come si evince dalle tasse pagate alla fine del XIII secolo che ammontavano a 31 lire. Nel secolo successivo le cose cambiarono in peggio. Risulta che 1302 venisse acceso un mutuo, primo indizio della decadenza. Decadenza che port\u00f2 alla perdita della propriet\u00e0 della chiesa di san Giorgio alla Costa nel 1417, alla annessione di Mosciano al Monastero di San Donato a Scopeto nel 1436 e infine nel 1455 venne soppresso il priorato.\nCol passaggio al Monastero di Scopeto i canonici della chiesa aderirono all'ordine degli Scopetini. L'ordine degli scopetini venne abolito il 30 agosto 1703 e in seguito la chiesa di Sant'Andrea venne concessa ai missionari vincenziani della Chiesa di San Jacopo Soprarno. Durante il loro possesso la canonica venne riedificata dalle fondamenta. Nel 1763 anche l'ordine vincenziano venne soppresso e la chiesa di Sant'Andrea fu elevata in parrocchia. Per adeguarla al nuovo status vennero intrapresi molti lavori. In facciata fu aperta la finestra, il soffitto venne coperto a volta e tra il presbiterio e l'assemblea venne realizzata una serliana.\nAltri restauri vennero fatti nel 1815. La chiesa venne danneggiata dal terremoto del 18 maggio 1895; a subire i danni maggiori fu il campanile al quale venne spezzata la cuspide mentre l'edificio della chiesa rimase intatto. La chiesa prese l'aspetto attuale in seguito al restauro effettuato tra il 1932 e il 1933 quando sotto la guida dell'architetto Luigi Zumkeller vennero stonacate le pareti e salvati gli affreschi allora scoperti. Gli affreschi vennero staccati nel 1965 e sono stati mantenuti all'interno della aula della chiesa.\nArchitettura.\nLa chiesa consiste in un'aula rettangolare coperta a tetto. \u00c8 dotata di abside semicircolare e di una cripta.\nEsterno.\nLa facciata \u00e8 a capanna e oggi mostra l'aspetto conferitole in epoca barocca. Della facciata originale sono rimasti la feritoia collocata sotto la cuspide e un incavo realizzato per contenere un piatto in ceramica, secondo l'usanza delle chiese fiorentine tra il XII e il XIII secolo. La facciata presenta una paramento murario in pietra calcarea disposta a filaretto. Sul fianco nord, non visibile perch\u00e9 coperto dalla edificio della Compagnia \u00e8 presente una feritoia doppio strombo.\nSulla tribuna sono stati addossati, nel corso dei secoli, gli edifici della canonica e del campanile. La tribuna presenta una feritoia a croce. L'abside, di forma semicircolare, presenta due monofore e una cornice concava. Sul lato sud \u00e8 posto il chiostro.\nDal chiostro si accede alla chiesa attraverso due portali con arco a tutto sesto; il portale pi\u00f9 a est d\u00e0 accesso alla chiesa nei pressi del presbiterio mentre quello pi\u00f9 a ovest d\u00e0 accesso al centro dell'aula.\nInterno.\nL'aula si presenta molto allungata secondo lo stile delle chiese canonicali. Lo spazio interno \u00e8 diviso in parti. L'aula e il presbiterio rialzato, area riservata alla comunit\u00e0 dei canonici. Sulla parete sinistra \u00e8 una struttura turriforme inglobata nella muratura della parete, questa \u00e8 la parte pi\u00f9 antica dell'edificio. Questa parte della parete si differenzia del resto dell'edificio per la muratura a scarpa. In questa scarpatura si apre un portale architravato con lunetta monolitica.\nSulla parete sinistra vennero realizzati degli affreschi, di cui oggi rimangono in una decorazione sottogronda a girali di foglie d'acanto e alcune \"Teste di Santi\", databili alla fine del XIII secolo e attribuiti a Corso di Buono, artista cimabuesco. Sono riconoscibili anche una \"Piet\u00e0\", con la figura della Madonna, e due immagini di santi, di cui un San Bartolomeo databili al XIV secolo e una \"Madonna col Bambino in trono e due angeli\" tavola attribuita a Manfredino da Pistoia.\nNell'abside \u00e8 posta una monofora a doppio strombo per dare luce all'interno. Sempre nell'abside \u00e8 collocato un \"Crocifisso\" di Mariotto di Nardo, proveniente da un'altra chiesa.\nLa cripta.\nSotto al presbiterio \u00e8 posta la cripta alla quale si accede da una scala realizzata nel mezzo alla navata nel 1933. La cripta \u00e8 composta da un unico vano con basse volte a crociera, in origine probabilmente era diviso da colonnine come nella cripta di Badia a Settimo. Nella muratura del vano absidale si apre un cunicolo che in origine doveva essere un ossario.\nPare che il cunicolo unisse la chiesa col sovrastante castello cadolingio di Mosciano ma che sia stato interrotto dai lavori eseguiti nel secondo dopoguerra per la costruzione della piazza e il consolidamento della strada.\nElenco dei priori di Sant'Andrea a Mosciano.\nXIX secolo:\nXX secolo:"}
{"id": "1287302", "revid": "124123", "url": "https://it.wikipedia.org/wiki?curid=1287302", "title": "Morti nel 1974", "text": ""}
{"id": "1287305", "revid": "124123", "url": "https://it.wikipedia.org/wiki?curid=1287305", "title": "Nati nel 1928", "text": ""}
{"id": "1287306", "revid": "124123", "url": "https://it.wikipedia.org/wiki?curid=1287306", "title": "Morti nel 1928", "text": ""}
{"id": "1287311", "revid": "773636", "url": "https://it.wikipedia.org/wiki?curid=1287311", "title": "Chiesa di San Colombano a Settimo", "text": "La chiesa di San Colombano a Settimo si trova nell'omonima frazione del comune di Scandicci.\n\u00c8 ricordata dal XIII secolo, ma \u00e8 considerata di fondazione pi\u00f9 antica, per il nome del santo abate irlandese titolare, legato al periodo longobardo, e la vicinanza con la Badia a Settimo, ai cui beni apparteneva.\nDi struttura architettonica estremamente semplice, a navata unica, conserva all'interno due altari in pietra; su quello di destra si ammira una tavola di buona qualit\u00e0 dell'ambito di Ridolfo del Ghirlandaio raffigurante la \"Madonna che porge una melagrana al Bambino\".\nAlla chiesa appartengono anche due grandi tele: l\"'Apparizione di Ges\u00f9 Bambino ai Santi Francesco, Antonio da Padova e Lorenzo\" di Iacopo Confortini (1663), e una copia della \"Madonna col Bambino in trono venerata dai Santi Carlo Borromeo e Filippo Neri\" di Carlo Maratta."}
{"id": "1287314", "revid": "726373", "url": "https://it.wikipedia.org/wiki?curid=1287314", "title": "Vampirates. Marea di terrore", "text": "Vampirates. Marea di terrore \u00e8 un romanzo del 2007 di Justin Somper, seguito di \"Vampirates. I demoni dell'oceano\" , ed \u00e8 stato pubblicato in Italia dalla casa editrice Arnoldo Mondadori Editore.\nTrama.\nI gemelli Grace e Connor viaggiano insieme sul famigerato vascello pirata \"El Diablo\" quando il destino li attende a un bivio. Grace, infatti, sente la mancanza dei vampirates che l'hanno salvata dal naufragio e pensa di doversi nuovamente unire a loro. Connor, invece, pur essendo consapevole dei pensieri della sorella, sa che il suo obiettivo \u00e8 diverso: diventare un giorno un grande capitano pirata. Cos\u00ec, tra colpi di scena e combattimenti a fil di spada, le strade dei due fratelli si dividono di nuovo."}
{"id": "1287315", "revid": "773636", "url": "https://it.wikipedia.org/wiki?curid=1287315", "title": "Chiesa di San Martino alla Palma", "text": "La chiesa di San Martino alla Palma si trova nel comune di Scandicci.\nStoria e descrizione.\nIl toponimo, correlato con la dedicazione a San Martino di Tours protettore dei viandanti, potrebbe sottintendere un legame con il pellegrinaggio, dato che palmieri erano detti coloro che tornavano dalla Terra Santa, perch\u00e9 portavano un ramo d'olivo benedetto.\nLa sua storia \u00e8 stata legata, fin dal 988, a quella della Badia a Settimo.\nL'edificio \u00e8 preceduto da un ampio portico cinquecentesco, che gira anche sul fianco sinistro; l'impianto, a navata unica e privo di transetto, \u00e8 il risultato di due ampliamenti del XIII e del XV secolo.\nL'interno conserva la veste tardo barocca ricevuta nel 1777-79. Sull'altare di sinistra, la famosa tavola della \"Madonna col Bambino in trono fra angeli\" attribuita al cosiddetto Maestro di San Martino alla Palma (XIV secolo).\nNel 1836 Antonio Ducci costru\u00ec un organo a canne per la pieve di San Martino.\nPriori di San Martino alla Palma.\nXIX secolo:\nXX secolo:\nXXI secolo:"}
{"id": "1287321", "revid": "773636", "url": "https://it.wikipedia.org/wiki?curid=1287321", "title": "Chiesa di Santa Mina", "text": "La chiesa di San Mina ( gi\u00e0 San Bartolo in Tuto) \u00e8 un edificio di culto copto, situato a Scandicci (FI), in Piazza Papa Giovanni XXIII.\nStoria.\nConosciuta altres\u00ec come \"chiesa dei Santi Bartolo e Giovanni Battista\", il monumento in questione \u00e8 considerato uno dei pi\u00f9 antichi edifici scandiccesi, attorno al quale si sarebbe sviluppato un primo nucleo di abitazioni del territorio. La chiesa era inserita al centro di un nucleo di case coloniche, in parte smembrato, che costituiva una sorta di grande corte.\nRitenuta di fondazione cadolingia, fu ceduta in patronato al monastero benedettino della Badia Fiorentina nel X secolo e, come appare in un diploma del 29 giugno 1061 , essa venne completamente annessa alla stessa Badia. Fu retta da parroci, cui in seguito si associarono i canonici; nel Duecento divenne suffraganea della Pieve di Giogoli e nel 1784 fu infine elevata a prioria.\nOggi ospita una comunit\u00e0 religiosa copta-ortodossa e ha assunto il titolo di Santa Mina, dopo che la sede parrocchiale \u00e8 stata trasferita nella moderna chiesa di San Bartolommeo.\n\u00c8 probabile che il primitivo assetto della chiesa fosse in stile romanico e che l\u2019interno fosse assai modesto. Nel XV secolo si viene a sapere che la chiesa conservava una tavola di \u00abNostra Signora\u00bb, trafugata e, per fortuna ritrovata, in tempi recenti e oggi conservata nella nuova chiesa di San Bartolo: si tratta della \"Madonna col Bambino\" commissionata a Giovanni da Milano dal rettore della chiesa scandiccese, Rinieri di Jacopo Pulci nel 1364 ca. . \nNel corso dei secoli la chiesa di San Bartolo venne pi\u00f9 volte danneggiata e ricostruita a causa delle inondazioni del fiume Greve, perdendo cos\u00ec le sue forme originali. L\u2019edificio, di piccole dimensioni, si presenta in forme estremamente semplici, dovute ai molteplici interventi a cui \u00e8 stata sottoposta, nel 1927 e nel dopoguerra."}
{"id": "1287327", "revid": "125306498", "url": "https://it.wikipedia.org/wiki?curid=1287327", "title": "Chiesa di Santa Maria a Greve", "text": "La chiesa di Santa Maria a Greve, chiamata anche Santa Maria a Scandicci ( in latino \"Sancta Maria de Scandiccio seu Greve\"), \u00e8 un luogo di culto cattolico situato in Piazza Don Giulio Cioppi a Scandicci, in provincia di Firenze.\nStoria.\nFondata nel 978, la chiesa fu donata alla Badia di Firenze dalla contessa Willa di Toscana ed \u00e8 annoverata per circa i due/tre secoli successivi fra i beni della Badia Fiorentina ovvero fino a quando, nel 1246 (secondo altri studiosi nel 1350 e per altri ancora alla fine del secolo XIV) pass\u00f2 alla chiesa di San Romolo a Firenze e successivamente (dalla fine del XVIII secolo al 1939) a Orsanmichele.\nIl titolo di prepositura \u00e8 recente (1949).\nFu restaurata ed ampliata nel 1894-1895 e in quell\u2019occasione torn\u00f2 alla luce un affresco trecentesco (sotto uno strato di intonaco seicentesco) proveniente dall\u2019antica facciata.\nDescrizione.\nA causa delle numerose ristrutturazioni la chiesa ha perduto gran parte della sua plurimillenaria antichit\u00e0.. L\u2019aspetto attuale si deve alla ristrutturazione del 1934-1937 che capovolse anche l'orientamento della chiesa ed elimin\u00f2 la sistemazione settecentesca.\nLa facciata fu trasferita sul lato del presbiterio e ricostruita in stile razionalista ed \u00e8 stata progettata dall\u2019ingegner Arduino Matassini. Essa \u00e8 a capanna ed \u00e8 preceduta da un alto portico in travertino che si apre, sul lato frontale, con tre archi a tutto sesto poggianti su pilastri quadrangolari. Alla destra della chiesa, si eleva il campanile in cemento armato e laterizio, terminante con una cuspide triangolare sormontata da una croce in ferro. Esso ospita un concerto di 5 campane in Fa3, fuse dalla Fonderia Capanni di Castelnovo ne\u2019 Monti (RE) nel 1964.\nL'interno della chiesa \u00e8 in un sobrio stile moderno (con qualche traccia neogotica) ed \u00e8 costituito da un'unica navata coperta con capriate lignee a vista e terminante con una profonda abside semicircolare illuminata da monofore chiuse da vetrate policrome. L'abside \u00e8 interamente occupata dal presbiterio, rialzato di alcuni gradini rispetto al resto della chiesa, ove trovano luogo al centro l'altare, a destra il fonte battesimale e il tabernacolo, a sinistra l'ambone e, in posizione arretrata, la sede lignea.\nIl patrimonio artistico \u00e8 stato in parte disperso, in parte trasferito nei locali della Compagnia. Sulla parete sinistra, un pregevole tabernacolo in terracotta invetriata, raffigurante la \"Madonna col Bambino\", dell'ambito di Giovanni Della Robbia. Sulla parete destra \u00e8 stato appeso un quadro di Pietro Benvenuti raffigurante \"Cristo nel deserto ristorato dagli Angeli\" (1828).Nella cappellina dei voti, ambiente situato a destra dell\u2019ingresso principale, si conserva uno stucco raffigurante la \"Madonna a mezzobusto col Bambino\", di probabile fattura ghibertiana, stucco annerito nell\u2019Ottocento per la devozione alla Madonna del Carmelo.. La statua era stata donata alla chiesa dai Vitolini nel XVII secolo e sappiamo che veniva scoperta in caso di gravi calamit\u00e0. Un architrave gotico diviso in cinque formelle popolate da Ercole e Deianira ed animali mostruosi, oggi conservato nel corridoio che conduce alla canonica e un affresco (\"Madonna con Bambino e santi\"), purtroppo molto lacunoso ma leggibile completano la descrizione.\nTitolari della Chiesa di Santa Maria a Greve.\nElenco dei rettori della chiesa dal XIII secolo ad oggi\nXIII secolo:\nXIV secolo:\nXV secolo:\nXVI secolo\nXVII secolo\nXVIII secolo:\nXIX secolo:\nXX secolo :\nXXI secolo"}
{"id": "1287330", "revid": "773636", "url": "https://it.wikipedia.org/wiki?curid=1287330", "title": "Chiesa di San Martino (Scandicci Alto)", "text": "La chiesa di San Martino (in latino \"Sancti Martini de Scandiccio\") si trova a Scandicci Alto, nel comune di Scandicci, in provincia di Firenze, arcidiocesi della medesima citt\u00e0.\nStoria.\n\u00c8 ricordata nel 978 fra i beni della Badia Fiorentina.\nLa chiesa fu donata alla Badia di Firenze dalla contessa Willa di Tuscia. Tracce di questa donazione si hanno anche in un documento papale del 1070 dove si conferma il dono ai monaci cassinesi che ressero la propriet\u00e0 fino a tutto il 1785 quando poi pass\u00f2 a Aldobrando Altoviti.\nDescrizione.\nLa chiesa \u00e8 stata anticamente edificata nello stesso luogo dove sorgeva una rocca.\nDell'edificio romanico, trasformato secondo il gusto barocco e poi rimaneggiato nell'Ottocento, rimane ben poco.\nL'aspetto attuale \u00e8 dovuto ai pesanti interventi del dopoguerra che hanno eliminato il portico antistante, distrutto l'altare della Madonna, il tabernacolo del Sacro Cuore e il soffitto a volta.\nSan Martino \u00e8 legata alla devozione popolare per l'immagine della Madonna che qui si conserva: una \"Madonna con Bambino\" su tavola centinata, che presenta varie ridipinture che ne impediscono valutazioni e attribuzioni certe; le figure sono ornate di monili di corallo e di ex voto; la composizione \u00e8 inserita in un tabernacolo dorato di Giovanni della Robbia, posto al centro di una decorazione neogotica dipinta. \u00c8 infine presente una pila per l'acqua santa che risale al XV secolo. Il soffitto del trecento e le due navate completano l'interno."}
{"id": "1287334", "revid": "91792", "url": "https://it.wikipedia.org/wiki?curid=1287334", "title": "Chiesa di San Giusto a Signano", "text": "La chiesa di San Giusto a Signano \u00e8 un luogo di culto cattolico italiano, situato nel comune di Scandicci, in provincia di Firenze.\nStoria e descrizione.\nLa zona di Signano trae il suo nome, forse, da un insediamento romano: un \" praedium Asinii \" o \" asininanum \" . Essa per\u00f2 \u00e8 documentata per la prima volta nel 1021, in un atto di vendita riguardante un appezzamento di terreno. \nLe notizie riguardanti la chiesa risalgono al XIII secolo. \nIl Lami ci informa che, nell'anno 1270, era rettore di tale chiesa un certo Jacopo, presente (sempre secondo lo storico) tra i parroci chiamati ad una riunione della diocesi fiorentina in Santa Reparata nel 1286. \nLa chiesa \u00e8 registrata tra le chiese suburbane nel catalogo della Diocesi Fiorentina del 1299 e in altri cataloghi posteriori.\nUn portico su archi ribassati di gusto seicentesco introduce allo spazio religioso di dimensioni ridotte con navata unica e zona presbiterale delimitata da arco su pilastri. \nIl campanile \u00e8 stato costruito per volere del popolo di Signano ed \u00e8 datato 1844; \u00e8 stato restaurato nel 1895 e dopo la 2\u00aa Guerra mondiale..\nL'interno \u00e8 spoglio, ma conserva una pregevole tavola raffigurante la \"Madonna col Bambino in trono fra i santi Pietro e Paolo e angeli\". L'opera fu rinvenuta negli anni ottanta dell'Ottocento ed \u00e8 stata attribuita a Bernardo Daddi. La forma cuspidata ricalca la spalliera del trono ed accoglie una composizione equilibrata, dal disegno forte e i colori puri, che l'hanno fatta avvicinare anche alla maniera giottesca; la scena offre aspetti di grande umanit\u00e0 come il Bambino che si volge nel gesto di prendere la rosa offertagli dall'angelo. Un'altra opera d'arte degna di nota \u00e8 una tavola raffigurante la \" Crocifissione con la Maddalena ai piedi della croce \" (databile fra il XVI e il XVII secolo), di un ignoto artista fiorentino della cerchia di Santi di Tito. Completano l'elenco di opere d'arte un crocifisso, venerato come miracoloso, ritrovato secondo la leggenda lungo un argine del fiume Greve da un contadino della zona mentre galleggiava e una tavola raffigurante San Giusto della pittrice Paola Azzurri del 1996."}
{"id": "1287335", "revid": "713714", "url": "https://it.wikipedia.org/wiki?curid=1287335", "title": "Darina Laracy", "text": "Fu moglie dello scrittore Ignazio Silone dal 1944 sino alla morte di lui, avvenuta nel 1978.\nBiografia.\nEducata in una famiglia cattolica, si laure\u00f2 nel 1937 in Storia e Scienze Politiche, per poi recarsi in Francia ed in Italia per ragioni sia di studio che di lavoro.\nCollabor\u00f2 con alcuni giornali statunitensi e, accusata di spionaggio dal regime fascista, fu costretta a riparare in Svizzera dove, nel 1942 a Zurigo, conobbe Ignazio Silone, anch'egli esule.\nUn funzionario della Legazione britannica, per vendicarsi di un suo rifiuto di collaborazione giornalistica, l'accus\u00f2 ingiustamente di essere una spia al soldo dell'OVRA, la polizia segreta fascista, ma le accuse si riveleranno del tutto false.\nL'incontro con Silone, che la Laracy ammirava, avvenne in una nota biblioteca di Zurigo e successivamente, dopo un'assidua frequentazione i due si sposarono a Roma (1944).\nDarina cur\u00f2 svariate traduzioni delle opere del marito in lingua inglese e, dopo la morte dello scrittore, avvenuta a Ginevra nel 1978, cur\u00f2 e complet\u00f2 il romanzo incompiuto \"Severina\", dato alle stampe postumo nel 1981.\nNel 2000 don\u00f2 i documenti, i cimeli, le foto, i premi e altro materiale personale di Ignazio Silone al centro studi di Pescina in Abruzzo che realizz\u00f2 qualche anno dopo il museo Ignazio Silone.\nMor\u00ec nella casa romana di Via di Villa Ricotti, dove visse con il marito, il 25 luglio 2003."}
{"id": "1287340", "revid": "125172741", "url": "https://it.wikipedia.org/wiki?curid=1287340", "title": "Orientales Ecclesias", "text": "Orientales Ecclesias \u00e8 la ventiquattresima enciclica pubblicata da Pio XII il 15 dicembre 1952."}
{"id": "1287341", "revid": "773636", "url": "https://it.wikipedia.org/wiki?curid=1287341", "title": "Cappella di San Jacopo (Castelpulci)", "text": "La cappella di San Jacopo \u00e8 annessa alla villa di Castelpulci e si trova nel comune di Scandicci, in provincia di Firenze.\nStoria.\nLa villa sorse su un antico castello dei Cadolingi poi dei Pulci, trasformato in villa dalle potenti famiglie fiorentine dei Soderini (XV-XVI secolo) e dei Riccardi (XVII-XIX secolo). Intorno al XIII secolo, i Pulci, dotarono il castello di un oratorio privato intitolato a san Jacopo.\nL'oratorio venne dato da papa Alessandro VI in beneficio a un suo familiare. Un documento del 1657 afferma che la chiesa si trovava al centro delle dipendenze della villa dei Riccardi.\nNel 1735 la cappella risulta in uno stato di profondo degrado e bisognosa di restauri ma in un cabreo del 1738 la cappella appare ben tenuta e preceduta da una grande scalinata. Probabilmente la chiesa venne prima restaurata esternamente e poi internamente. In ogni caso nel 1743 i lavori di trasformazione, da edificio romanico a barocco, erano conclusi. I lavori furono svolti per iniziativa di Cosimo Riccardi e comportarono grandi trasformazioni: venne modificata la tribuna, vennero coperti gli affreschi trecenteschi e vennero aggiunte delle ricche decorazioni di gusto barocco.\nNei secoli seguenti la chiesa ha condiviso il destino della villa, divenuta anche un ospedale psichiatrico. Dopo numerosi anni di abbandono la villa e la cappella sono in fase di restauro.\nDescrizione.\nLa cappella \u00e8 staccata dalla villa e situata al centro del fabbricato di servizio; la sua redazione \u00e8 settecentesca, anche se la presenza in facciata e sul retro di una tessitura in alberese riporta ad una origine romanica.\nL'interno conserva gli elementi della ristrutturazione barocca come gli altari in pietra, la cantoria con l'organo inserito in una mostra di stucco bianco, i confessionali incassati nelle pareti e le finte porte, ma reca i segni del lungo periodo di decadenza.\nNell'intercapedine tra la volta posticcia a e il tetto sono state scoperte tracce di affreschi databili all'ultimo decennio del XIII secolo raffiguranti le \"Storie di Santa Caterina\" attribuiti a Grifo di Tancredi ( alias Maestro di San Gaggio); \u00e8 stato inoltre scoperto anche un frammento di un affresco databile alla fine del XIV secolo raffigurante la \"Madonna col Bambino e una Santa\"."}
{"id": "1287345", "revid": "869733", "url": "https://it.wikipedia.org/wiki?curid=1287345", "title": "Wish", "text": ""}
{"id": "1287348", "revid": "125172751", "url": "https://it.wikipedia.org/wiki?curid=1287348", "title": "Doctor Mellifluus", "text": "Doctor Mellifluus \u00e8 la venticinquesima enciclica scritta da Pio XII il 24 maggio 1953, giorno della Pentecoste, durante il quindicesimo anno del suo pontificato.\nContenuto.\n\"\"Il dottore mellifluo ultimo dei padri, ma non certo inferiore ai primi, si segnal\u00f2 per tali doti di mente e di animo, cui Dio aggiunse abbondanza di doni celesti, da apparire dominatore sovrano nelle molteplici e troppo spesso turbolente vicende della sua epoca, per santit\u00e0, saggezza e somma prudenza, consiglio nell'agire\".\" Cos\u00ec inizia la lettera enciclica di Papa Pio XII. Il Papa\ndescrive il grande carattere, le abilit\u00e0, la santit\u00e0 e le conoscenze di San Bernardo, additandone l'esempio e mettendo in luce il fatto che San Bernardo non amasse la teologia speculativa, preferendo la lettura delle Sacre Scritture e la meditazione su esse alla dialettica ed ai sottili ragionamenti dei filosofi.\nL'enciclica si svolge con molte citazioni dalle opera del Santo per darne una visione storica. In qualche caso vengono fatti paralleli con il tempo presente (ad esempio: \"\"Questa sublime dottrina mistica del Dottore di Chiaravalle, che supera e pu\u00f2 saziare ogni umano desiderio, sembra al giorno d'oggi talora negletta, o messa da parte, o dimenticata da molti\").\nI punti chiave dell'enciclica sono: il ruolo del papato e la mariologia.\nMariologia.\nNei suoi tempi confusi, San Bernardo pregava per l'intercessione di Maria, alla stessa maniera, sostiene il Papa, \u00e8 necessario nei tempi moderni tornare a pregare Maria per la pace e la libert\u00e0 della Chiesa e delle nazioni.\nNell'enciclica sono riportati tre temi centrali della mariologia di San Bernardo: come egli spiega la verginit\u00e0 di Maria (la \"Stella del Mare\"\"), come pregare la Vergine e come confidare in Maria come mediatrice.\nL'enciclica termina con le parole di San Bernardo ad accrescere la devozione nei confronti della Madre di Dio: \"Ci sembra che meglio Noi non potremmo terminare questa lettera enciclica, che invitandovi tutti con le parole del dottore mellifluo ad accrescere ogni giorno pi\u00f9 la devozione verso l'alta Madre di Dio, e parimenti a imitare col pi\u00f9 grande impegno le sue eccelse virt\u00f9, ciascuno secondo le peculiari condizioni della propria vita.\""}
{"id": "1287371", "revid": "125172764", "url": "https://it.wikipedia.org/wiki?curid=1287371", "title": "Fulgens Corona", "text": "Fulgens Corona \u00e8 la ventiseiesima enciclica pubblicata da Pio XII l'8 settembre 1953.\nContenuto.\nIl papa ind\u00ecce un anno mariano ad un secolo dalla definizione del dogma dell'immacolata concezione di Maria."}
{"id": "1287378", "revid": "1371441", "url": "https://it.wikipedia.org/wiki?curid=1287378", "title": "Enzo Restuccia", "text": " \nBiografia.\nNato da madre napoletana e padre siciliano (di Avola), comincia a suonare la batteria diventando allievo di Romeo De Piscopo, fratello morto precocemente del pi\u00f9 famoso Tullio.&lt;br&gt;\nDopo il diploma in percussioni conseguito presso il Conservatorio di L'Aquila, si trasferisce a Roma; Restuccia inizia presto l'attivit\u00e0 di \"session man\" per la RCA Italiana, lavorando spesso con Ennio Morricone e per la realizzazione di alcuni 45 giri (ad esempio per Paul Anka). \nSposa la violista Anna Giordano, e nel 1969 diventa pap\u00e0 di Marina, che in seguito intraprender\u00e0 la carriera di cantante con il nome d'arte di Marina Rei.&lt;br&gt;\nDiventa quindi batterista nell'orchestra della Rai, prendendo parte a innumerevoli trasmissioni televisive e partecipando, fra l'altro, a otto edizioni consecutive del Festival di Sanremo (dal 1993 al 2000); nel corso degli anni suona in molti dischi entrati nella storia della nostra musica leggera, con nomi quali Sergio Endrigo, Fabrizio De Andr\u00e9, Angelo Branduardi, Claudio Baglioni.&lt;br&gt;\nCollabora spesso con Nicola Piovani, negli album che il musicista registra come arrangiatore agli studi Ortophonic di Roma, situati in piazza Euclide (ora si chiamano studi Music Village; il tecnico del suono \u00e8 Sergio Marcotulli, padre della pianista jazz Rita).&lt;br&gt;\nParallelamente porta avanti anche una carriera di batterista jazz, suonando nel quintetto di Marcello Rosa e nella Marcello Rosa Trad Band, e suonando tra gli altri con Dizzy Gillespie, Benny Goodman, Paco de Luc\u00eda.&lt;br&gt;\nNegli anni '80 diventa insegnante di batteria al conservatorio di Perugia, e al Saint Louis College of Music.\nNegli ultimi anni si \u00e8 spesso esibito con la figlia, ed \u00e8 impegnato soprattutto con le tourn\u00e9e di Ennio Morricone, della cui orchestra \u00e8 il batterista.\n\u00c8 morto il 5 dicembre 2021, all'et\u00e0 di 80 anni.\nDischi di altri artisti in cui ha suonato Enzo Restuccia.\nTranne dove indicato, i dischi sono da intendersi come 33 giri o CD"}
{"id": "1287380", "revid": "339392", "url": "https://it.wikipedia.org/wiki?curid=1287380", "title": "Classe U212 (sottomarino)", "text": ""}
{"id": "1287382", "revid": "125172772", "url": "https://it.wikipedia.org/wiki?curid=1287382", "title": "Sacra Virginitas", "text": "Sacra Virginitas \u00e8 la ventisettesima enciclica pubblicata da Pio XII il 25 marzo 1954.\nNel documento il Santo Padre espose le ragioni che da sempre hanno spinto i fedeli cattolici ad osservare e fare proprie le virt\u00f9 della castit\u00e0 perpetua e l'astinenza totale alle delizie della carne. Verginit\u00e0 vista come negazione degli istinti per mezzo della razionalit\u00e0 e della fede; verginit\u00e0 dell'anima e del corpo. Pio XII nega le teorie filosofiche che descrivono l'astinenza carnale come un processo che deturpa l'equilibrio mentale dell'uomo stabilendo che l'istinto sessuale non \u00e8 un elemento fondamentale dell'esistenza umana: \u00e8 l'istitinto di conservazione, facendo riferimento a San Tommaso, che riveste l'esistenza umana.\nContenuto.\nIntroduzione"}
{"id": "1287389", "revid": "104458", "url": "https://it.wikipedia.org/wiki?curid=1287389", "title": "Obiettivo Studenti", "text": ""}
{"id": "1287397", "revid": "767487", "url": "https://it.wikipedia.org/wiki?curid=1287397", "title": "Giochi di potere (film 1992)", "text": "Giochi di potere (\"Patriot Games\") \u00e8 un film del 1992 diretto da Phillip Noyce, tratto dal romanzo \"Attentato alla corte d'Inghilterra\" di Tom Clancy.\n\u00c8 la seconda pellicola a portare sul grande schermo il personaggio di Jack Ryan: in quest'occasione Harrison Ford subentra ad Alec Baldwin nel ruolo dopo \"Caccia a Ottobre Rosso\". Ne seguir\u00e0 una terza, \"Sotto il segno del pericolo\".\nTrama.\nL'analista in pensione della CIA Jack Ryan \u00e8 in vacanza con la moglie Cathy e la figlia Sally a Londra ed assistono ad un attacco terroristico a Lord William Holmes, Segretario di Stato per l'Irlanda del Nord. Ryan interviene ed \u00e8 ferito, ma uccide uno degli assalitori, Patrick Miller, sotto gli occhi del fratello maggiore Sean, che viene arrestato mentre gli altri attaccanti fuggono. Durante il recupero, Ryan viene chiamato a testimoniare in tribunale contro Miller, che fa parte di una cellula scheggiata dell'Esercito Repubblicano Irlandese Provvisorio venendo poi condannato.\nMentre viene trasferito all'HM Prison Albany sull'isola di Wight, il convoglio di scorta di Miller viene teso da un'imboscata dei suoi compagni, tra cui Kevin O'Donnell, che giustizia gli agenti di polizia e coordina una fuga. Miller ed i suoi compagni fuggono in Nord Africa per pianificare un altro tentativo di rapimento su Lord Holmes ma Miller persuade anche molti membri del gruppo ad accompagnarlo negli Stati Uniti per uccidere Ryan e la sua famiglia.\nRyan sopravvive a un tentativo di assassinio di due terroristi fuori dall'Accademia Navale degli Stati Uniti mentre Miller ed un suo scagnozzo provocano un incidente stradale a Cathy e Sally, che rimangono ferite entrambe. Infuriato per l'attacco alla sua famiglia, Ryan decide di tornare a lavorare per la CIA, avendo in precedenza respinto l'appello del suo ex superiore, il vice ammiraglio James Greer.\nIl lavoro di Ryan lo porta a concludere che Miller si \u00e8 rifugiato in un campo di addestramento in Libia. Una squadra di servizio aereo speciale attacca e uccide tutti nel campo mentre Ryan guarda attraverso un feed satellitare in diretta. All'insaputa di Ryan, Miller ed i suoi compagni erano gi\u00e0 fuggiti dal campo e stavano andando negli Stati Uniti per inscenare il loro prossimo attacco.\nLord Holmes decide di visitare Ryan a casa sua per presentare ufficialmente il suo cavalierato onorario. Con l'aiuto dell'assistente di Lord Holmes, che \u00e8 un traditore, il gruppo di Miller traccia Holmes nella casa di Ryan nel Maryland. I suoi membri uccidono gli agenti del DSS e le truppe di stato a guardia della residenza e tentano di rapire Lord Holmes. Ryan porta in salvo Holmes e la sua famiglia mentre tenta di attirare Miller e i suoi compagni lontano da casa.\nLa squadra di salvataggio degli ostaggi dell'FBI si precipita a raccogliere Holmes. Ryan sviluppa uno stratagemma per lasciare la sua famiglia e Lord Holmes alle spalle, vicino a una battigia, mentre corre via dalla costa su una barca. Miller, O'Donnell e Annette seguono l'esempio e lo inseguono su una barca secondaria. Dopo aver capito che Ryan li sta portando via da Holmes, O'Donnell e Annette cercano di convincerlo a girarsi. Ma un infuriato Miller uccide entrambi e cerca Ryan trovandolo e raggiungendolo sulla barca dove inizia un affronto con Ryan che riesce ad impalare Miller a un'ancora uccidendolo."}
{"id": "1287399", "revid": "32698", "url": "https://it.wikipedia.org/wiki?curid=1287399", "title": "Fisica Medica", "text": ""}
{"id": "1287402", "revid": "729019", "url": "https://it.wikipedia.org/wiki?curid=1287402", "title": "Castello della Pietra", "text": "Il castello della Pietra (\"O Castello da Pria\" in genovese) \u00e8 un'antica fortificazione sita nel comune ligure di Vobbia, ubicato nell'omonima valle tributaria del torrente Scrivia. Esso \u00e8 il principale e pi\u00f9 caratteristico monumento dell'entroterra genovese, polo d'attrazione culturale e paesaggistico del Parco naturale regionale dell'Antola ed inserito nella lista dei monumenti nazionali italiani.\nSituato in una pittoresca posizione elevata tra due speroni di conglomerato roccioso che ne costituiscono i naturali bastioni, domina la strada che fiancheggia il torrente Vobbia risalendone il corso da Isola del Cantone. Il castello \u00e8 raggiungibile soltanto a piedi tramite un sentiero nel bosco, ed una scalinata, dopo venti minuti di suggestivo cammino partendo dalla strada provinciale. \u00c8 possibile raggiungere il sito anche seguendo un altro percorso, un po' pi\u00f9 lungo, che parte dalla frazione Torre di Vobbia, detto Sentiero dei Castellani.\nNel 2014 si sono svolti lavori straordinari lungo il sentiero e alla struttura con la temporanea chiusura del sito al pubblico.\n\u00c8 possibile visitare il castello anche all'interno nei giorni festivi dal luned\u00ec di Pasqua alla fine di ottobre; e, previo accordo con l\u2019Ente Parco Antola, per gruppi e comitive, anche in altre giornate feriali.\nStoria.\nNon esistono ancora oggi sufficienti ed esaurienti documentazioni storiche in merito alla reale data di edificazione, pertanto si \u00e8 ipotizzato che la costruzione possa essere risalente al 1100 o ad una data ancora precedente, ma finora rimane il mistero.\nAnticamente fin dall'epoca longobarda, vi erano i monaci dell'abbazia di San Colombano di Bobbio, a cui apparteneva la zona, che come da altre parti edificavano eremi in grotte od in posti elevati ed impervi; come avvenne per l'eremo di San Colombano.\nAlcuni documenti del 1252 nominano il feudatario Opizzone della Pietra, la cui famiglia assunse tale appellativo di \"della Pietra\", proprio per il legame con l'ardita fortezza. Secondo i celebri \"Annali\" dello storico Caffaro di Rustico da Caschifellone gi\u00e0 nel XIII secolo il castello presentava le stesse caratteristiche strutturali e architettoniche di quelle attuali e la sua giurisdizione comprendeva l'Alta Val Borbera travalicando il colle di San Fermo.\nA seguito della morte di Guglielmo della Pietra, il maniero pass\u00f2 di propriet\u00e0 della famiglia nobiliare Spinola fino al 1518, quando fu ceduto per disposizione testamentaria agli Adorno; il testamento \u00e8 datato al 7 giugno 1518 e si specifica il volere di Tolomeo Spinola in favore dei fratelli Antoniotto e Gerolamo Adorno.\nProspero Adorno ne ottenne l'ufficiale investitura il 17 gennaio del 1565 e dieci anni dopo (1575) la propriet\u00e0 passo nelle mani del fratello Girolamo Adorno. Nel 1579 fu espugnato da alcuni malviventi, ma venne riconquistato da Giorgio Centurione su incarico del Senato della Repubblica di Genova.\nNel 1620 l'imperatore Mattia d'Asburgo lo annesse al feudo Pallavicino in val Borbera perdendo cos\u00ec ogni potere giurisdizionale autonomo, ma costituendo fino alla fine del Settecento una enclave tra i pi\u00f9 grandi feudi dei Fieschi e degli Spinola; sotto la sua giurisdizione rientravano Torre di Vobbia, Pareto in val Brevenna e Gordena in Alta Val Borbera. In seguito divenne propriet\u00e0 dei Botta Adorno. Nel 1797, le truppe francesi giunsero sull'Appennino e, per volere di Napoleone Bonaparte, vennero soppressi i Feudi Imperiali. Il maniero fu cos\u00ec abbandonato dall'ultimo carismatico castellano, Michele Bisio e dopo qualche anno fu dato alle fiamme decretandone cos\u00ec la progressiva rovina. Il bronzo dei cannoni fu prelevato dal vescovo di Tortona per essere poi utilizzato per la fusione delle campane della chiesa di Santa Croce di Crocefieschi.\nI ruderi dell'antico castello restarono comunque di propriet\u00e0 dei Botta Adorno fino al 1882 quando fu ceduto alla famiglia Cusani Visconti. Il 21 maggio del 1919 il proprietario Luigi Riva Cusani lo vendette a Giovanni Battista Beroldo di Vobbia. La famiglia Beroldo lo don\u00f2 poi al Comune di Vobbia nel 1979.\nNel 1981, due anni dopo la cessione verso il comune vobbiese, la provincia di Genova, su stimolo del Centro Studi Storici per l'Alta Valle Scrivia (Busalla), avvi\u00f2 diversi interventi di restauro recuperando le antiche macerie ed effettuando rilievi per comprendere meglio l'intera struttura nel suo complesso. Il castello, dal 1994, \u00e8 aperto al pubblico per visite guidate al suo interno e fino al Torrione Grande.\nDal 2008 il castello \u00e8 gestito dall'Ente Parco dell'Antola che tramite la Cooperativa \"Castello della Pietra\" organizza visite guidate nel periodo aprile-ottobre ed un programma di manifestazioni storiche nel periodo estivo, durante il quale funziona anche un punto ristoro che promuove i prodotti tipici del Parco.\nStruttura.\nIl castello si articola in due corpi impostati a quote differenti. Si accede dall'avancorpo i cui tre piani di calpestio sono stati ripristinati con una struttura metallica a griglia. Dall'ultimo piano dell'avancorpo si passa all'ampio salone centrale a pianta quadrata e soffitto voltato. Con il rifacimento della copertura \u00e8 stato ripristinato un sottotetto raggiungibile sia dal vano centrale sia dal cammino di ronda.\nUna caratteristica fondamentale per l'autonomia del castello \u00e8 la cisterna scavata nella roccia ai piedi del \"torrione\", ovvero lo sperone roccioso naturale a ovest, in cui erano convogliate le acque piovane dei tetti, anche per mezzo di canali di raccolta scavati nella roccia, ancora in parte visibili; la cisterna \u00e8 accanto al salone centrale sotto il cui pavimento \u00e8 presente una seconda cisterna."}
{"id": "1287419", "revid": "124730104", "url": "https://it.wikipedia.org/wiki?curid=1287419", "title": "Nicholas Gonzalez", "text": "\u00c8 conosciuto per aver interpretato il ruolo di DJ nella serie TV \"The O.C.,\" per la parte del dottor Arturo Suarez in \"Mental\" e per la parte del dottor Neil Melendez in \"The Good Doctor\". Ha inoltre preso parte ad un ampio numero di altre serie televisive tra cui \"Jane the Virgin\", \"The Flash\", \"Pretty Little Liars\", \"Le regole del delitto perfetto\" e \"Narcos\".\nBiografia.\nCarriera.\nGonzalez si trasferisce a Los Angeles nel 1998, dove inizia la sua carriera di attore partecipando a un episodio della serie televisiva \"Dharma &amp; Greg\". In seguito partecipa ad alcuni episodi, nel 1999, alla serie tv \"Undressed\", interpretando la parte di Andy. Dal 2000 al 2002 prende parte alla serie televisiva \"Resurrection Blvd.\", interpretando uno dei protagonisti, Alex Santiago. Nel 2004 diventa uno dei protagonisti del film di Dwight H. Little \"Anaconda - Alla ricerca dell'orchidea maledetta\". Sempre nel 2004 prende parte alla serie televisiva \"The O.C.\", rivestendo il ruolo di DJ, ruolo che ricopre fino al 2005.\nNel corso della sua carriera Nicholas Gonzalez ha preso parte a numerose serie televisive, come \"Walker Texas Ranger\", \"Close to Home - Giustizia ad ogni costo\", \"Law &amp; Order - Unit\u00e0 vittime speciali\", \"Ghost Whisperer - Presenze\", \"Grey's Anatomy\", \"\", \"True Blood\", \"Bones\", \"Le streghe dell'East End\", \"Jane the Virgin\", \"The Flash\", \"Modern Family\" e \"Underemployed - Generazione in saldo\". Ottiene, nel 2002, una parte nel film \"Spun\", mentre nel 2006 diventa il protagonista nel film \"Dietro le linee nemiche II - L'asse del male\". Nel 2009 prende parte alle serie tv \"Mental\" interpretando il dottor Arthur Suarez e sempre nello stesso anno, recita in \"Melrose Place\" ricoprendo il ruolo del detective James Rodriguez.\nNell'anno 2011 recita nel film \"S.W.A.T. - Squadra speciale anticrimine 2\" inoltre, sempre in quell'anno, interpreta il ruolo di Meteo, nella serie \"Off the Map\". Nel 2013 prende parte ad alcuni episodi della serie \"Sleepy Hollow\", interpretando il detective Kuke Morales. Nel 2014 ottiene un ruolo minore nel film di James DeMonaco, \"Anarchia - La notte del giudizio\" e tra il 2016 e il 2017 recita in \"Pretty Little Liars\", nel ruolo del detective Marco Furey. Nel 2017 ottiene il ruolo di Dominic in \"Le regole del delitto perfetto\" e quello di rilievo del dottor Neil Melendez nella serie TV \"The Good Doctor\", remake dell'omonima serie coreana del 2013.\nVita privata.\nGonzalez nasce a San Antonio, in Texas, si trasferisce in California dove prende la laurea all'universit\u00e0 di Stanford. Il suo amore per la poesia e la letteratura lo hanno portano a studiare all'universit\u00e0 di Oxford. Fu una delle sue insegnanti di Stanford, Alma Martinez, a incoraggiarlo a dedicarsi alla recitazione, infatti fu lei a iniziarlo alla carriera di attore facendolo lavorare in opere teatrali, sia teatro classico che contemporaneo.\nGonzalez ha avuto una relazione sentimentale, nel 2007, con l'attrice Regina King. Successivamente si \u00e8 legato all'attrice Kelsey Crane, che ha sposato nel 2016. Nel 2017 i due sono diventati genitori di una bambina, Ever Lee Wilde.\nIl 21 dicembre 2021 nasce il secondogenito Leo Camino Gonzalez.\nAmante del golf, dei videogiochi e del poker, \u00e8 inoltre molto attivo nel lavorare con organizzazioni che lavorano nel sociale e nel volontariato. Sostenitore dei diritti degli animali, ha posato per il PETA.\nDoppiatori italiani.\nNelle versioni in italiano dei suoi film, Nicholas Gonzalez \u00e8 stato doppiato da:"}
{"id": "1287430", "revid": "767487", "url": "https://it.wikipedia.org/wiki?curid=1287430", "title": "Feresa attenuata", "text": "La feresa (Feresa attenuata) \u00e8 un piccolo cetaceo raramente avvistato della famiglia Delphinidae. Deve il suo nome comune inglese (\"Pigmy Killer Whale\", orca pigmea) al fatto che presenta alcune caratteristiche fisiche simili a quelle dell'orca. Quando un certo numero di ferese vennero tenute in cattivit\u00e0 alle Hawaii e in Sudafrica si dimostrarono estremamente aggressive - fino ad uccidersi l'una con l'altra. Un terzo branco catturato in Giappone non ha mostrato alcuna aggressione.\nFino ai primi anni '50 della feresa si conoscevano solamente due crani conservati al British Museum. La prima descrizione venne effettuata da John Gray nel 1874. Nel 1954 il cetologo giapponese Muneasto Yamada pubblic\u00f2 un articolo su una \"rara focena\" scoperta da dei cacciatori di balene mentre lavoravano nei pressi di Honsh\u016b nel 1952. Scrisse che i corpi degli individui che aveva esaminato presentavano, oltre al cranio, cosa di cui si erano gi\u00e0 accorti al Museum, aspetti simili a quelli dell'orca e propose il nome comune inglese di balena assassina minore (o pigmea).\nIl termine descrittivo della specie scientifica, \"attenuata\", proviene dalla parola latina che significa 'affusolato' e si riferisce al profilo graduale dalla testa alla pinna caudale del delfino.\nDescrizione.\nLa feresa \u00e8 un delfino di medie dimensioni (un po' pi\u00f9 grande e pi\u00f9 pesante di un uomo robusto) e in mare pu\u00f2 essere facilmente confusa con altre specie, in particolare con il peponocefalo. Il corpo \u00e8 robusto e di colore scuro. La testa \u00e8 di toni particolarmente scuri, \u00e8 arrotondata e priva di rostro. I fianchi sono pi\u00f9 chiari e il ventre spesso \u00e8 bianco. Sono stati visti alcuni individui con una linea bianca attorno alla bocca e al mento. La pinna dorsale \u00e8 bassa e leggermente falcata.\nLa feresa \u00e8 un animale che non coopera. Solitamente \u00e8 difficile da avvicinare. \u00c8 stata vista spiare fuori dall'acqua, tuffarsi in avanti ed eseguire altri comportamenti attivi, ma non \u00e8 un animale acrobatico.\nQuesti delfini si spostano sempre in gruppi, solitamente di circa 10-30 esemplari ma occasionalmente anche un po' pi\u00f9 grandi. Sono state osservate attaccare, uccidere e divorare altre specie di cetacei, come il delfino comune.\nA causa della scarsit\u00e0 di dati non sono disponibili maggiori informazioni sulla crescita e sulla longevit\u00e0. I dati provenienti dagli spiaggiamenti, che sembrano essere comuni in questa specie, indicano una dieta di cefalopodi e piccoli pesci.\nPopolazione e distribuzione.\nLa specie sembra essere rara per natura. L'unica popolazione stimata sono i 38.000 individui dell'oceano Pacifico tropicale orientale. Comunque la specie ha una vasta distribuzione nelle acque tropicali e sub-tropicali di tutto il mondo. Avvistamenti vengono regolarmente registrati al largo delle Hawaii e del Giappone. Catture accidentali effettuate dai pescatori suggeriscono una presenza costante nell'oceano Indiano nei pressi dello Sri Lanka e delle Piccole Antille. Nell'Atlantico sono stati osservati degli individui non pi\u00f9 a nord della Florida sulla costa occidentale e del Senegal su quella orientale. La specie \u00e8 puramente oceanica."}
{"id": "1287432", "revid": "287204", "url": "https://it.wikipedia.org/wiki?curid=1287432", "title": "Chiesa di San Sigismondo", "text": ""}
{"id": "1287439", "revid": "110157", "url": "https://it.wikipedia.org/wiki?curid=1287439", "title": "Alberto Schieppati", "text": "Biografia.\nGigantista puro residente a Courmayeur e tesserato per il Centro Sportivo Carabinieri, . Inizi\u00f2 a partecipare a gare FIS nel dicembre del 1996 ed esord\u00ec in Coppa Europa a Valloire il 7 dicembre 1999 (36\u00ba). Partecip\u00f2 a due edizioni dei Mondiali juniores (nel 2000 e nel 2001) ed esord\u00ec in Coppa del Mondo nella stagione 2001-2002, a Val-d'Is\u00e8re il 9 dicembre senza qualificarsi per la seconda manche. Nella stagione seguente debutt\u00f2 ai Campionati mondiali, classificandosi 8\u00ba nella rassegna iridata di Sankt Moritz 2003.\nNella stagione 2003-2004 in Coppa del Mondo colse il suo primo piazzamento fra i i primi dieci (8\u00ba in Alta Badia il 21 dicembre) e l'unico podio della sua carriera, il 28 febbraio 2004, quando Schieppati fu 2\u00ba a Kranjska Gora. In Coppa Europa ottenne la sua unica vittoria, nonch\u00e9 unico podio, a Oberjoch il 18 febbraio 2005; l'anno dopo giunse 15\u00ba a Sestriere nella prova valida per i XX Giochi olimpici invernali di , sua unica partecipazione olimpica.\nNella stagione 2006-2007 ottenne a Hinterstoder il suo secondo miglior piazzamento in carriera in Coppa del Mondo (7\u00ba) e fu 5\u00ba ai Mondiali di \u00c5re, sua ultima partecipazione iridata. In seguito agli infortuni, al protrarsi di problemi legati a ripetute infezioni virali e alla conseguente difficolt\u00e0 nel potersi allenare, si ritir\u00f2 dall'attivit\u00e0 agonistica nel novembre 2011. La sua ultima gara in Coppa del Mondo fu lo slalom gigante di S\u00f6lden del 23 ottobre 2011; in seguito prese ancora parte ad alcune gare FIS in Francia e Italia fino al definitivo ritiro, avvenuto in occasione dello slalom gigante FIS disputato a Courmayeur l'8 marzo 2014 e chiuso da Schieppati al 10\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1287441", "revid": "99604761", "url": "https://it.wikipedia.org/wiki?curid=1287441", "title": "Facel Vega FV", "text": "La Facel Vega FV \u00e8 un'autovettura di lusso prodotta dal 1955 al 1958 dalla casa automobilistica francese Facel Vega.\nStoria e profilo.\nLa gestazione della FV cominci\u00f2 alcuni anni prima della nascita della Casa stessa. Gi\u00e0 alla fine del 1951, infatti, il futuro fondatore della Casa francese, Jean Daninos, disegn\u00f2 un primo prototipo, che venne subito dopo realizzato fisicamente e fu testato su strada nei primi mesi del 1952. Via via, tale prototipo fu sempre pi\u00f9 perfezionato meccanicamente, e gli allestimenti vennero resi sempre pi\u00f9 lussuosi.\nUna prima presentazione alla stampa avvenne il 29 luglio 1954, ma la presentazione ufficiale avvenne nell'ottobre dello stesso anno.\nLa commercializzazione vera e propria cominci\u00f2 invece nel febbraio 1955.\nFV.\nLa FV era una coup\u00e9 di lusso con corpo vettura a tre volumi. Era nel complesso molto raffinata, potente e veloce. Le sue dimensioni imponenti erano mascherate da una linea grintosa, elegante, dinamica e dal baricentro basso.\nIl frontale proteso in avanti dava l'idea di una vettura pronta ad aggredire l'asfalto, mentre la coda era caratterizzata da un accenno di pinne all'estremit\u00e0 delle quali campeggiavano i piccoli fari posteriori.\nIl motore montato dalla FV era un motore V8 Chrysler, come del resto lo era su tutte le Facel Vega, ad eccezione delle Facellia e Facel III e Facel 6; in particolare, tale motore equipaggiava alcuni modelli marchiati DeSoto, una Casa americana appartenente alla Chrysler stessa.\nSi trattava di un V8 da 4528 cm\u00b3, con distribuzione a valvole in testa, mosse da aste e bilancieri. La potenza massima era di 180 CV a 4400 giri/min.\nLa trasmissione prevedeva una frizione monodisco a secco e il cambio poteva essere, a scelta, manuale a 4 marce oppure automatico a 2 poi 3 rapporti.\nL'impianto frenante era invece meno convincente, a causa dell'adozione di freni a tamburo sulle quattro ruote.\nLe sospensioni anteriori erano a ruote indipendenti, con molle elicoidali e ammortizzatori telescopici idraulici. Il retrotreno era invece ad assale rigido, anch'esso con ammortizzatori idraulici telescopici.\nLa FV raggiungeva una velocit\u00e0 massima di 172 o 194\u00a0km/h, a seconda che si scegliesse un cambio rispettivamente con rapporti corti o lunghi.\nLa produzione della FV dur\u00f2 solo due mesi, durante i quali fu prodotta in appena 13 esemplari, tutti con carrozzeria coup\u00e9.\nEvoluzione.\nFV1.\nNell'aprile del 1955, infatti era gi\u00e0 pronta al lancio la FV1, prima variante della FV, le cui novit\u00e0 pi\u00f9 sostanziali erano sotto il cofano motore, dove ora pulsava un motore da 4770\u00a0cm\u00b3, in grado di erogare 200 CV di potenza massima allo stesso regime di prima.\nLa velocit\u00e0 massima era di 198\u00a0km/h.\nLa FV1 fu prodotta fino al novembre del 1955 in 32 esemplari, di cui 7 con carrozzeria cabriolet.\nFV2.\nNel mese di novembre del 1955 fu lanciata la FV2, nuova variazione sul tema FV. La FV2 vide innalzarsi il rapporto di compressione e benefici\u00f2 di un carburatore pi\u00f9 prestante. Grazie a queste modifiche, la potenza massima sal\u00ec a 250 CV, sempre a 4400 giri/min e la velocit\u00e0 massima sal\u00ec a 202\u00a0km/h.\nLa FV2 fu venduta in 30 esemplari, quasi tutti con carrozzeria coup\u00e9, tranne uno che era cabriolet.\nFu commercializzata fino al marzo 1956.\nFV2B.\nAlla FV2 subentr\u00f2 la FV2B, altra variante su base FV, che benefici\u00f2 di un nuovo motore da 5413\u00a0cm\u00b3 in grado di erogare 285 CV di potenza massima.\nLa velocit\u00e0 massima, per\u00f2, in questo caso peggior\u00f2 leggermente, portandosi a 198\u00a0km/h, stesse prestazioni della FV1.\nAnche questa evoluzione fu commercializzata per poco tempo, fino al novembre del 1956. Fu realizzata in 73 esemplari.\nFV3.\nDal novembre 1956 al luglio 1957 fu commercializzata la FV3, che riprese la meccanica della prima FV, ma migliorata in maniera da raggiungere 200 CV di potenza massima. Le prestazioni erano analoghe a quelle della FV1 di pari potenza.\nFV3B.\nMa gi\u00e0 nel mese di marzo del 1957, quando ancora la FV3 era in commercio, fu lanciata la FV3B, nuova variazione sul tema FV, la quale era equipaggiata da un motore da 4940\u00a0cm\u00b3 in grado di erogare 253 CV a 4600 giri/min e di raggiungere la velocit\u00e0 massima di 203\u00a0km/h.\nFu la pi\u00f9 venduta tra le varie versioni su base FV che si avvicendarono una dopo l'altra: ne furono infatti prodotti 91 esemplari, tutti con carrozzeria coup\u00e9.\nFu tolta di produzione nel luglio del 1958.\nFV4.\nContemporaneamente alla FV3B fu lanciata anche la FV4, ultima evoluzione della FV, disponibile in due motorizzazioni: la prima era da 5798\u00a0cm\u00b3 ed arrivava ad erogare 300 CV di potenza massima, mentre la seconda era di 6430\u00a0cm\u00b3 e sviluppava fino a 325 CV.\nIn entrambi i casi, la velocit\u00e0 massima era di 229\u00a0km/h.\nLa FV4 fu per\u00f2 tolta di produzione gi\u00e0 nel febbraio del 1958 e fu prodotta in 68 esemplari, tutti con carrozzeria coup\u00e9.\nLa FV3 fu in pratica l'ultima delle FV prodotte e lasci\u00f2 la sua eredit\u00e0 alla HK 500."}
{"id": "1287444", "revid": "1431409", "url": "https://it.wikipedia.org/wiki?curid=1287444", "title": "Shannon Lucio", "text": "\u00c8 nota soprattutto per aver interpretato il ruolo di Lindsay Gardner nella serie tv \"The O.C.\". Ha preso parte all'ultimo episodio della quinta stagione di \"Grey's Anatomy\", al primo della sesta stagione ed in seguito alla quarta stagione di \"Prison Break\".\nDoppiatrici italiane.\nNelle versioni in italiano delle opere in cui ha recitato, Shannon Lucio \u00e8 stata doppiata da:"}
{"id": "1287445", "revid": "599013", "url": "https://it.wikipedia.org/wiki?curid=1287445", "title": "Suore della carit\u00e0 di Santa Giovanna Antida Thouret", "text": "Le Suore della Carit\u00e0 di Santa Giovanna Antida Thouret sono un istituto religioso femminile di diritto pontificio: i membri di questa congregazione pospongono al loro nome la sigla S.D.C.\nStoria.\nL'istituto venne fondato dalla religiosa francese Giovanna Antida Thouret (1765-1826). Entrata tra le Figlie della Carit\u00e0 di San Vincenzo de' Paoli nel 1787, dovette abbandonare la compagnia allo scoppio della Rivoluzione francese: l'11 aprile del 1799 diede vita a Besan\u00e7on ad una congregazione di religiose dedita all'istruzione della giovent\u00f9, alla cura dei malati ed all'assistenza ai poveri; le costituzioni della nuova famiglia religiosa vennero redatte dalla fondatrice a Dole e vennero approvate dall'arcivescovo di Besan\u00e7on il 26 settembre 1807.\nLe Suore della Carit\u00e0 si diffusero rapidamente in Francia, Svizzera e nel Regno di Napoli, dove la loro opera venne espressamente richiesta da Gioacchino Murat (1810): l'istituto venne definitivamente approvato dalla Santa Sede il 23 luglio 1819.\nLa Thouret, con il sostegno di Carlo Felice di Savoia, stabil\u00ec un nuovo noviziato a \u00c9vian, poi, su richiesta di Francesco IV d'Asburgo-Este, ne apr\u00ec un altro a Modena; nel 1837 venne eretto un noviziato anche a Roma, dove papa Gregorio XVI aveva affidato alle religiose l'ospedale di Santo Spirito.\nApprofittando dell'assenza della fondatrice, l'arcivescovo di Besan\u00e7on Gabriel Cortois de Pressigny, di tendenze gallicane, stacc\u00f2 le case francesi dalla congregazione e diede origine a un ramo autonomo dell'istituto, posto alle sue dirette dipendenze: questa congregazione ricevette il pontificio decreto di lode il 29 ottobre 1946 ma venne riunita all'istituto di origine nel 1954.\nLa fondatrice, beatificata nel 1926, fu proclamata santa da papa Pio XI il 14 gennaio 1934.\nAttivit\u00e0 e diffusione.\nLe Suore della Carit\u00e0 si dedicano principalmente all'istruzione e all'educazione cristiana della giovent\u00f9; sono anche attive nell'assistenza agli ammalati, ai carcerati e alle opere parrocchiali.\nSono presenti in Europa (Albania, Francia, Italia, Malta, Regno Unito, Romania, Svizzera), nelle Americhe (Argentina, Bolivia, Brasile, Paraguay, Stati Uniti d'America), in Africa (Camerun, Ciad, Egitto, Etiopia, Repubblica Centrafricana, Sudan) e in Asia (India, Indonesia, Laos, Libano, Pakistan, Siria, Thailandia): la sede generalizia \u00e8 in via Santa Maria in Cosmedin a Roma. \nAlla fine del 2008 la congregazione contava 2.620 religiose in 326 case."}
{"id": "1287446", "revid": "709565", "url": "https://it.wikipedia.org/wiki?curid=1287446", "title": "Araldite", "text": "L'Araldite \u00e8 una colla epossidica bicomponente, il cui marchio \u00e8 registrato dall'azienda svizzera Vantico AG di Basilea ora passata alla multinazionale statunitense Huntsman Advanced Materials. Il nome fu usato per la prima volta nel 1946 per indicare l'adesivo bicomponente epossidico. La colla \u00e8 molto resistente, al punto che dopo l'essiccazione (48 ore), pu\u00f2 addirittura essere tornita. Gli impieghi di tale collante sono svariati e vanno dall'hobbistica all'ambito industriale e scientifico.\nStoria.\nLa prima produzione della resina epossidica fu fatta dalla De Trey Fr\u00e8res SA in Svizzera. Licenziarono la Ciba AG nei primi anni '40 e sempre la Ciba AG fu la prima a presentare il nome Araldite alla \"Swiss Industries Fair\" del 1945. Ciba divenne uno dei tre maggiori produttori di resine epossidiche del mondo. Ciba cedette tale divisione negli anni '90 alla Huntsman Corporation degli Stati Uniti.\nNel Regno Unito la Aero Research Limited (ARL) - usa il nome; \"ARaLdite\", produce questa nuova resina adesiva per incollare metallo, vetro, porcellana, e altro. Araldite si forma con l'unione di una resina con un indurente. Il riscaldamento non \u00e8 necessario, ma aiuta ad aumentare la velocit\u00e0 d'indurimento. Dopo l'indurimento resiste a solventi comuni e acqua bollente.\nApplicazioni.\nIn architettura per giunzioni di parti in cemento preformate (Ove Arup nella Cattedrale di Coventry e nella Sydney Opera House).\nPer la fabbricazione di protezioni antibalistiche.\nIn ambito ferroviario per giunzioni di parti in lega di alluminio.\nIn ambito automotive per produrre parti composite in fibra di carbonio.\nIn ambito scientifico per fissare elementi da analizzare con microscopio elettronico.\nPubblicit\u00e0.\nNel 1983, la FCO Univas produsse una pubblicit\u00e0 che metteva in evidenza la forza dell'Araldite incollando una Ford Cortina gialla ad un cartellone pubblicitario della Cromwell Road a Londra, con il sottotitolo \"It also sticks handles to teapots\". Poi una Ford Cortina rossa incollata sopra alla gialla, e il titolo \"The tension mounts\". Infine l'auto rimossa dal cartellone pubblicitario, lasciando un buco e titolo \"How did we pull it off?\"."}
{"id": "1287447", "revid": "647919", "url": "https://it.wikipedia.org/wiki?curid=1287447", "title": "Missionarie Comboniane", "text": ""}
{"id": "1287450", "revid": "767487", "url": "https://it.wikipedia.org/wiki?curid=1287450", "title": "A Tale of Sex, Designer Drugs, and the Death of Rock N Roll", "text": "A Tale of Sex, Designer Drugs, and the Death of Rock N Roll \u00e8 un EP dei Pretty Boy Floyd, pubblicato nel 1998 per l'etichetta discografica Perris Records.\nEsso segna il ritorno della band dopo lo scioglimento del 1991."}
{"id": "1287451", "revid": "69794", "url": "https://it.wikipedia.org/wiki?curid=1287451", "title": "Decorazioni alla bandiera dell'Aeronautica Militare", "text": "La bandiera di guerra dell'Aeronautica Militare venne concessa all'allora Regia Aeronautica, con regio decreto n\u00ba 1485 del 17 ottobre 1920."}
{"id": "1287454", "revid": "1543377", "url": "https://it.wikipedia.org/wiki?curid=1287454", "title": "Daniela Merighetti", "text": "Biografia.\nCarriera sciistica.\nStagioni 1997-2009.\nLa Merighetti, attiva in gare FIS dal marzo del 1997, ha esordito in Coppa Europa il 7 febbraio 1998 a Nova Levante/Castelrotto in supergigante (67\u00aa) e in Coppa del Mondo il 9 dicembre 2000 a Sestriere in slalom gigante, senza completare la prova. Ha ottenuto il suo primo podio in Coppa Europa nello slalom speciale di La Molina del 7 febbraio 2003 (3\u00aa) e in Coppa del Mondo il 6 marzo 2003, con una grande rimonta nella seconda manche (era 29\u00aa dopo la prima) che l'ha portata al 2\u00ba posto nello slalom gigante di \u00c5re.\nL'anno dopo ha preso parte ai XX Giochi olimpici invernali di , sua prima presenza olimpica, classificandosi 32\u00aa nella discesa libera e non completando le prove di slalom speciale e di combinata. Nella stagione 2006-2007 sono emerse le sue doti di discesista, con diversi piazzamenti nelle prime dieci; ai Mondiali di quella stagione a \u00c5re, suo esordio iridato, \u00e8 stata 17\u00aa nella discesa libera e 15\u00aa nella supercombinata, mentre ai Mondiali di Val-d'Is\u00e8re 2009 \u00e8 stata 16\u00aa nella discesa libera e non ha concluso il supergigante ela supercombinata.\nStagioni 2010-2016.\nAi XXI Giochi olimpici invernali di non ha concluso n\u00e9 la discesa libera, n\u00e9 il supergigante n\u00e9 la supercombinata; ai Mondiali di Garmisch-Partenkirchen 2011 si \u00e8 classificata 7\u00aa nella discesa libera, 9\u00aa nel supergigante e non ha concluso la supercombinata. Il 14 gennaio 2012 si \u00e8 aggiudicata la sua unica vittoria in Coppa del Mondo in carriera, nella discesa libera di Cortina d'Ampezzo precedendo Lindsey Vonn e Maria Riesch; l'anno dopo ai Mondiali di Schladming \u00e8 stata 7\u00aa nel supergigante, mentre in discesa libera e in supercombinata non ha concluso la prova.\nIl 13 gennaio 2014 a Innerkrems in supergigante \u00e8 salita per l'ultima volta sul podio in Coppa Europa (3\u00aa). Presente ai XXII Giochi olimpici invernali di , nella discesa libera ha ottenuto il 4\u00ba posto e non ha concluso le prove di supergigante e di supercombinata; l'anno dopo, ai Mondiali di Vail/Beaver Creek 2015, si \u00e8 piazzata all'8\u00ba posto nella discesa libera e non ha completato il supergigante. Il 20 febbraio 2016 ha ottenuto a La Thuile in discesa libera il suo ultimo podio in Coppa del Mondo (3\u00aa) e si \u00e8 ritirata al termine di quella stagione 2015-2016; la sua ultima gara in carriera \u00e8 stata la discesa libera di Coppa del Mondo disputata a Sankt Moritz il 16 marzo durante la quale, in seguito a una caduta, si \u00e8 rotta il legamento crociato del ginocchio destro.\nAltre attivit\u00e0.\nDopo il ritiro \u00e8 divenuta commentatrice sportiva dello sci alpino per la rete televisiva Eurosport.\nBilancio della carriera.\nLa carriera di Daniela Merighetti, tesserata per il gruppo sportivo Fiamme gialle, \u00e8 stata segnata da molti infortuni: nel 1996 si \u00e8 fratturata la tibia sinistra, nel 1998 si \u00e8 rotta il legamento crociato anteriore sinistro, nel 2001 , risultando una delle migliori discesiste della squadra azzurra negli anni duemila.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1287455", "revid": "287204", "url": "https://it.wikipedia.org/wiki?curid=1287455", "title": "Leck Fischer", "text": "Carriera.\nTra le sue opere, la commedia \"La bestia madre\" da cui Ingmar Bergman trasse il film \"Crisi\" nel 1946 e la sceneggiatura del film \"I campi scarlatti\" (1945), tratto da una sua opera teatrale."}
{"id": "1287456", "revid": "198277", "url": "https://it.wikipedia.org/wiki?curid=1287456", "title": "Amanda Righetti", "text": "\u00c8 famosa per aver interpretato i ruoli di Hailey Nichol nel dramma adolescenziale \"The O.C.\", e Grace Van Pelt nella serie poliziesca \"The Mentalist\".\nBiografia.\nNasce nello Utah, la pi\u00f9 giovane di otto figli: ha sei sorelle e un fratello. In giovane et\u00e0 si trasferisce con la famiglia a Las Vegas.\nInizia a fare teatro gi\u00e0 da ragazzina, per poi spostarsi a Los Angeles per recitare. Comincia a fare la modella a 14 anni, ottenendo per\u00f2 il successo come attrice con la serie televisiva \"The O.C.\" nella quale interpreta Hailey Nichol, la sorella libertina e combinaguai di Kirsten (Kelly Rowan). Dal 2008 al 2015 ricopre il ruolo di Grace Van Pelt, una poliziotta del California Bureau of Investigation, nella serie \"The Mentalist\".\nDal 2006 al 2017 \u00e8 stata sposata al regista Jordan Alan; la coppia ha avuto un figlio, nato nel 2013.\nDoppiatrici italiane.\nNelle versioni in italiano dei suoi film, Amanda Righetti \u00e8 stata doppiata da:"}
{"id": "1287466", "revid": "666749", "url": "https://it.wikipedia.org/wiki?curid=1287466", "title": "Assia-Rotenburg", "text": "L'Assia-Rotenburg fu un Langraviato della Germania che termin\u00f2 la sua esistenza nel 1834.\nNel 1627 Ernesto (1623-1693), il figlio pi\u00f9 giovane di Maurizio d'Assia-Kassel (m. 1632), ricevette Rheinfels e la bassa Contea di Katzenelnbogen come eredit\u00e0, e molti anni dopo, alla morte dei due suoi fratelli, aggiunse nei suoi domini anche Eschwege, Rotenburg, Wanfried e altri distretti.\nErnesto, che si era convertito al cattolicesimo, fu un grande viaggiatore ed uno scrittore produttivo. Nel 1700 circa i suoi due figli, Guglielmo (m. 1725) e Carlo (m. 1731), divisero i loro territori e fondarono le famiglie di Assia-Rotenburg e Assia-Wanfried. Quest'ultima famiglia si estinse nel 1755 quando il nipote di Guglielmo, Costantino (m. 1778), riun\u00ec tutte le terre eccetto Rheinfels, che venne acquisita dall'Assia-Kassel nel 1735, mentre lui govern\u00f2 personalmente l'Assia-Rotenburg come Langravio.\nAlla Pace di Lun\u00e9ville del 1801 la parte del langraviato sulla riva sinistra del Reno si arrese alla Francia e nel 1815 altre parti vennero cedute alla Prussia; il Langravio Vittorio Amedeo venne ricompensato con l'Abbazia di Corvey e il Ducato di Ratibor, in Slesia. Vittorio fu l'ultimo membro maschio di questa famiglia, perci\u00f2, con il consenso della Prussia, cedette il titolo ed i diritti sulle sue terre ai nipoti Vittorio e a Chlodwig zu Hohenlohe-Schillingsf\u00fcrst. Quando il 12 novembre 1834 il langravio mor\u00ec, le parti rimanenti dell'Assia-Rotenburg vennero unite all'Assia-Kassel in accordo con i concordati del 1627. Va detto infatti che l'Assia-Rotenburg non fu mai completamente indipendente dall'Assia-Kassel.\nMembro importante di questa famiglia fu Carlo Costantino (1752-1821), figlio minore del Langravio Costantino, detto \"Citoyen Hesse\", che prese parte alla rivoluzione francese.\nBibliografia.\nQuesto articolo incorpora del testo in pubblico dominio tratto dall'undicesima edizione dell'Enciclopedia Britannica."}
{"id": "1287469", "revid": "767487", "url": "https://it.wikipedia.org/wiki?curid=1287469", "title": "Ain't Life Grand (Slash's Snakepit)", "text": "Ain't Life Grand \u00e8 il secondo album degli Slash's Snakepit, pubblicato nel 2000. La versione giapponese di questo album contiene due bonus track: \"Rusted Heroes\" (#13, 4:51) e \"Something About Your Love\" (#14, 2:53)"}
{"id": "1287473", "revid": "1481011", "url": "https://it.wikipedia.org/wiki?curid=1287473", "title": "Assia-Eschwege", "text": "Il Langraviato di Assia-Eschwege (\"Hesse-Eschwege\" in lingua originale) o di Assia-Wanfried-Eschwege \u00e8 stato un'entit\u00e0 statale tedesca esistente dal 1632 al 1755.\nAveva il rango di Principato del Sacro Romano Impero ed era ubicato nell'attuale stato federato dell'Assia. Governato da un ramo secondario della casata d'Assia, sottostava alla giurisdizione formale dell'Assia-Kassel."}
{"id": "1287474", "revid": "46931", "url": "https://it.wikipedia.org/wiki?curid=1287474", "title": "Simpson", "text": ""}
{"id": "1287476", "revid": "1543377", "url": "https://it.wikipedia.org/wiki?curid=1287476", "title": "Segura (fiume)", "text": "Il Segura (in latino \"Tader\", in arabo \u0648\u0627\u062f\u064a \u0627\u0644\u0623\u0628\u064a\u0636 \"Wadi al-Abyad\", \u00abfiume Bianco\u00bb) \u00e8 un importante fiume spagnolo che scorre nel sud - est del Paese iberico.\nNasce in Andalusia (provincia di Ja\u00e9n), attraversa la Castiglia-La Mancia (provincia di Albacete), la regione di Murcia e sfocia nella Comunit\u00e0 Valenciana (provincia di Alicante).\n\u00c8 uno dei fiumi con maggiori problematiche dal punto di vista ambientale della Spagna ed \u00e8 conosciuto per la sua portata molto irregolare (alterna gravi inondazioni a periodi di secca). \nPer lungo tempo tristemente famoso per i gravi problemi di inquinamento delle sue acque, oggi la situazione \u00e8 notevolmente migliorata grazie ad importanti investimenti di depurazione e di recupero.\nPercorso.\nCorso alto.\nIl Segura nasce nella \"Sierra di Segura\" a circa 5\u00a0km da \"Pont\u00f3n Bajo\", da una piccola sorgente chiamata \"Fuente Segura\", nel territorio comunale di Santiago-Pontones (Ja\u00e9n). Qui riceve alcuni affluenti che, a dispetto della brevit\u00e0 del corso, possono contare su portate sempre presenti, anche nei periodi di estrema siccit\u00e0.\nCorso medio.\nDalla confluenza con il Mundo (150\u00a0km e 20 m\u00b3/s), inizia il corso medio del Segura. Qui il fiume \u00e8 caratterizzato dallo scorrere pi\u00f9 o meno veloce delle acque e l'alveo \u00e8 delimitato da una piccola pianura, molto fertile.\nInoltre, le sue acque e quelle dei suoi maggiori affluenti, sono prelevate per scopi irrigui; non mancano alcune dighe che prelevano svariata acqua dal fiume.\nCorso basso.\nA partire dalla traversa fluviale denominata \"el Solvente\" (Beniel - provincia di Alicante), il fiume entra nel suo corso basso; scorre attraverso una zona dove in estate si superano i 40\u00b0, dunque la portata risulta molto ridotta. Da secoli protagonista di disastrose alluvioni in occasione di piogge abbondanti, i recenti interventi di canalizzazione e di raddrizzamento del corso d'acqua hanno consentito di porvi rimedio, non impedendo per\u00f2 che si verificasse un nuovo evento alluvionale nel settembre 2019.\nLe principali citt\u00e0 toccate dal fiume, in questo tratto sono Murcia e Orihuela.\nGiunto a Guardamar del Segura, sfocia nel mar Mediterraneo (\"Gola del Segura\" - dalla lunghezza di metri 221), con un estuario canalizzato. Dalla sorgente alla foce il Segura ha una lunghezza di 325\u00a0km.\nRegime idrologico.\nLa portata media del Segura, specie nel corso basso, \u00e8 molto discontinua.\nIl primo tratto \u00e8 caratterizzato da un innumerevole numero di affluenti che garantiscono una portata quasi sempre costante.\nIl tratto medio \u00e8 invece caratterizzato da numerosi prelievi irrigui che ne diminuiscono sensibilmente la portata.\nNegli ultimi anni la portata media del Segura \u00e8 diminuita particolarmente per lo stato di semi siccit\u00e0 che prevale nella zona di Murcia: a Orihuela nel 1970 era di 21,59\u00a0m\u00b3/s mentre oggi \u00e8 solo di 5\u00a0m\u00b3/s.\nLista degli affluenti.\nI principali affluenti del Segura, ordinati dalla sorgente sino alla foce sono i seguenti:"}
{"id": "1287478", "revid": "287204", "url": "https://it.wikipedia.org/wiki?curid=1287478", "title": "AMG Sebastiani Basket Rieti", "text": "L'AMG Sebastiani Basket Rieti, comunemente chiamata Sebastiani Rieti o semplicemente Sebastiani, \u00e8 stata una societ\u00e0 di pallacanestro maschile italiana con sede nella citt\u00e0 laziale di Rieti. Fondata da Luigi Padronetti nel 1946, si sciolse nel 1997.\nContraddistinta dai colori sociali amaranto e celeste, ha disputato i propri incontri nell'impianto del quartiere di Campoloniano, oggi chiamato PalaSojourner in onore di uno dei suoi cestisti pi\u00f9 noti. Il nome della societ\u00e0 ricordava la memoria dei fratelli Angelo, Mario e Gino Sebastiani, grandi sportivi dell'epoca, barbaramente uccisi dai tedeschi nel 1944.\nDisput\u00f2 undici campionati di serie A e nella sua bacheca figurano una Coppa Kora\u0107 vinta nel 1980 e uno scudetto categoria allievi datato 1979.\nDopo lo scioglimento della societ\u00e0, la sua eredit\u00e0 \u00e8 stata raccolta da nuove squadre reatine che hanno mantenuto il nome \"Sebastiani\": prima la Nuova A.M.G. Sebastiani (operativa dal 1998 al 2010), poi il Sebastiani Basket Club (operativo dal 2010 al 2012), poi la N.P.C. Rieti, operativa dal 2012, e infine la Real Sebastiani Rieti, operativa dal 2020.\nStoria.\nLa nascita.\nNel 1946 nasce la Societ\u00e0 Sportiva MAG Sebastiani Rieti, polisportiva fondata da Luigi Padronetti. La sezione della pallacanestro, in cui prosegue l'attivit\u00e0 cestistica interrotta dalla guerra, sar\u00e0 di gran lunga quella pi\u00f9 longeva ed importante. Tra i giocatori della squadra ci sono Enrico Sebastiani, sfuggito alla sorte dei fratelli Angelo, Mario e Gino (tutti e tre atleti, uccisi dai nazisti durante la guerra) alla cui memoria \u00e8 intitolata la polisportiva, e Italo di Fazi che in seguito nelle vesti di dirigente sar\u00e0 uno dei massimi artefici dei successi del sodalizio reatino.\nGli anni '50 e '60.\nDopo l'abbandono di Padronetti fu Italo di Fazi ad occuparsi di assemblare la squadra, e ingaggi\u00f2 il primo vero tecnico, Mario Barilari. In questi anni a dare man forte ai reatini vennero chiamati diversi giocatori di Roma come Chiodetti, Marcone, Galliano e Paolo Roversi. In questo periodo la squadra vedeva crescere giovani promettenti come Cordoni e Simeoni e militava in serie C, a parte un paio di apparizioni in serie B.\nLa serie A.\nDopo l'abbinamento con la Snia, la squadra sale di livello e nel 1972 conquista la promozione in serie B. Nella stagione successiva la presidenza viene affidata a Renato Milardi e con il marchio Brina la Sebastiani disputa un ottimo campionato, chiudendo al secondo posto la stagione regolare che le consente di accedere alla poule promozione con Siena, Vigevano e Gorizia. Siena vince il girone ed accede direttamente alla serie A mentre per il secondo posto disponibile Rieti e Vigevano dovranno giocare uno spareggio a Pesaro. Sostenuta da diversi reatini giunti nelle Marche, la Brina si impone 55-44 e conquista la serie A. Tra i protagonisti dell'impresa da ricordare Gianfranco Lombardi nel doppio ruolo di allenatore e giocatore.\nLa stagione seguente arriva Bob Lauriski, il primo giocatore straniero della Sebastiani. Lauriski \u00e8 uno statunitense non molto spettacolare ma comunque efficace, allenatore \u00e8 ancora Lombardi e la squadra chiude il suo primo campionato di serie A al decimo posto.\nDalla stagione 1974-75 il campionato si divide in due leghe: A1 e A2. Rieti si mantiene in prima serie dopo la poule salvezza. Nel 1975-76 arriva invece la retrocessione in serie A2.\nNel campionato 1976-77 il nuovo allenatore Elio Pentassuglia (arrivato alla fine della stagione precedente) pu\u00f2 contare su un nuovo straniero: Willie Sojourner, pivot con un passato nella ABA, che diventer\u00e0 l'idolo dei tifosi reatini.\nNel 1977-78, grazie alle nuove regole che permettono l'ingaggio di un secondo straniero, arriva a Rieti Cliff Meely. Sojourner e Meely formeranno cos\u00ec una delle migliori coppie di stranieri del campionato. La Sebastiani annoverava in squadra giovani campioni come Roberto Brunamonti e Domenico Zampolini. I reatini vincono il campionato di serie A2 accedendo ai play-off scudetto, dove si classifica al terzo posto, miglior risultato di sempre.\nNella stagione 1978-79 la squadra resta molto competitiva e schiera anche Gianfranco Sanesi, guardia nativa di Rieti. I risultati sono ottimi: la Sebastiani raggiunge le semifinali play-off e la finale di Coppa Korac, dove si arrende in finale solo al Partizan Belgrado, che vince davanti al pubblico di casa.\nPer il campionato 1979-80 l'esigenza di far cassa porta alla cessione di Domenico Zampolini (girato a Pesaro) e Cliff Meely. Al posto dell'americano arriva Lee Johnson, atleta meno tecnico ma dotato di un'impressionante elevazione. La corsa in campionato si ferma ai quarti dei Play off ma \u00e8 nella Coppa Korac che arriva la pi\u00f9 grande impresa dello sport reatino. La Sebastiani arriva nuovamente in finale e a Liegi la squadra piega il Cibona Zagabria per 76-71. Con la conquista della Coppa Korac e dopo quattro stagioni piene di soddisfazioni, si chiude il ciclo di Elio Pentassuglia, che approda alla panchina di Varese.\nNelle stagioni successive Rieti non riesce a confermarsi ai vertici, pur mantenendosi su buoni livelli e continuando a scegliere validissimi giocatori statunitensi, come Tony Zeno.\nL'estate del 1982 vede la partenza di Willie Sojourner, nel febbraio 1983 lascia anche il presidente Renato Milardi segnando la fine di un'epoca. Al termine di quel campionato la Sebastiani \u00e8 retrocessa in serie A2.\nSeguono cinque stagioni nella seconda serie, con la societ\u00e0 che, tra alti e bassi, fa sempre pi\u00f9 fatica a far quadrare i conti. Il giocatore pi\u00f9 rappresentativo di questo periodo \u00e8 Joe Bryant, padre della futura stella NBA Kobe Bryant, che inizi\u00f2 a tirare a canestro proprio nel capoluogo sabino.\nIl declino.\nL'ultima partita della Sebastiani in serie A2 fu disputata a Rimini il 2 aprile 1988, ultima di campionato; la squadra venne sconfitta per 85-80 dalla Jolly Colombani Forl\u00ec e retrocessa in serie B.\nL'avventura di Rieti in serie B inizia nel tentativo di tornare immediatamente nella lega superiore. Per inseguire questo obiettivo viene richiamato in panchina Elio Pentassuglia, ma il tecnico pugliese scompare tragicamente in un incidente stradale. La stagione della squadra rimane definitivamente segnata e non vengono raggiunti nemmeno i play-off.\nA causa delle difficolt\u00e0 economiche, nel campionato 1989-90 si allestisce una squadra di giovani da valorizzare, senza successo e la Sebastiani retrocede in B2. Il capitano e bandiera della squadra, Gianfranco Sanesi si trasferisce a Contigliano, in serie C1.\nDopo vari tentativi, nel 1993-94 la AMG Sebastiani riesce a risalire in serie B1, imponendosi 92-80 dopo lo spareggio contro Potenza sul neutro di Pozzuoli ma la situazione economica rimane problematica e anche la nuova propriet\u00e0 (subentrata dopo la promozione) non riesce a porre rimedio.\nAl termine della stagione 1996-97 il deficit diventa insostenibile, si cercano invano nuovi acquirenti e sfuma anche uno scambio di titoli per acquisire quello A2 di Pistoia. Oberata dai debiti, la societ\u00e0 AMG Sebastiani non riesce ad iscriversi al campionato e conclude la sua attivit\u00e0 dopo 51 anni di storia.\nL'eredit\u00e0 della AMG Sebastiani.\nIl nome \"Sebastiani\" \u00e8 stato riutilizzato in seguito da altre due societ\u00e0 reatine: la Virtus Rieti, creata nel 1998 chiamata da Attilio Pasquetti con presidente David Angeletti, \u00e8 diventata Nuova AMG Sebastiani Basket. Dopo la fine delle attivit\u00e0 della Virtus Rieti, il nome \"Sebastiani Basket Club\" \u00e8 stato adottato dalla societ\u00e0 Spes Pallacanestro Rieti (Spes Cavaliers), fondata nel 2006 sempre da Pasquetti e con presidente Marzio Leoncini. La Sebastiani Basket Club ha a sua volta terminato l'attivit\u00e0 nel 2012.\nLa Coppa Kora\u0107.\nNonostante il buon risultato nei Play off scudetto alla fine degli anni settanta, il maggiore successo reatino rimane la conquista della Coppa Kora\u0107, avvenuta il 26 marzo 1980. La Sebastiani usc\u00ec imbattuta dal girone di qualificazione con l'Olympiakos Pireo, la Joventut di Badalona ed i turchi del Tofas Bursa.\nIn semifinale trov\u00f2 la Jukoplastika Spalato, ottima squadra che poteva contare sui nazionali Krstulovic, Solman e Jerkov. L'andata si gioc\u00f2 a Rieti e la Sebastiani prevalse per 86-75, nel ritorno fu necessario un tempo supplementare al termine del quale la squadra reatina grazie al passivo di soli 7 punti si guadagn\u00f2 la finale contro il Cibona Zagabria.\nIl confronto che assegn\u00f2 l'ambito trofeo si disput\u00f2 a Liegi e la Sebastiani si impose 76-71 iscrivendo definitivamente il suo nome nella storia della pallacanestro europea.\nI grandi campioni.\nTra i tanti nomi, vale la pena ricordare Bob Lauriski (primo giocatore USA a raggiungere Rieti), Roberto Brunamonti (successiva stella della Virtus Bologna e della Nazionale Italiana, oggi dirigente della Lottomatica Roma), Domenico Zampolini (sempre amatissimo, rimasto nello staff dirigenziale fino alla stagione 2006-07), Gianfranco Sanesi, Tony Zeno, Dan Gay, Luciano Vendemini (scomparso prematuramente a seguito di una malattia), Joe Bryant (padre di Kobe Bryant), e Willard Leon Sojourner, al cui nome, dopo la scomparsa in un incidente automobilistico, \u00e8 stato intitolato l'impianto impianto reatino, ora PalaSojourner."}
{"id": "1287482", "revid": "2023220", "url": "https://it.wikipedia.org/wiki?curid=1287482", "title": "Assia-Marburgo", "text": "Il Langraviato di Assia-Marburgo fu un langraviato tedesco ed un principato indipendente del Sacro Romano Impero, che persistette tra il 1485 ed il 1500, e tra il 1567 ed il 1604/1650.\nEsso comprendeva la citt\u00e0 di Marburgo e le citt\u00e0 confinanti come Gie\u00dfen, Nidda e Eppstein, situate nell'attuale \"Oberhessen\" (Assia Superiore).\nL'area era divenuta una contea indipendente con i Giso o Gisonen sin dall'XI secolo. Marburgo, che pass\u00f2 ai Langravi di Turingia nel 1130 circa.\nQuando la figlia di Sant'Elisabetta d'Ungheria, Sofia di Brabante, fu in grado di assicurare la parte ovest della Turingia al proprio figlio Enrico nel 1265 e venne fondato il Langraviato d'Assia, l'area di Marburgo ne divenne un'area indipendente.\nAd ogni modo, Assia-Marburgo, per suo conto, si riferisce solo alle suddivisioni attorno a Marburgo, sulla base dell'antica contea. Questa divenne un principato alla suddivisione dei beni territoriali del langravio d'Assia.\nQuando, nel 1604 Luigi IV d'Assia-Marburgo mor\u00ec senza eredi maschi, egli divise equamente i propri domini tra l'Assia-Kassel (Marburgo) e l'Assia-Darmstadt (Gie\u00dfen, Nidda), alla sola condizione che entrambi i territori rimanessero luterani. L'Assia-Kassel era, in quel momento storico, di religione calvinista.\nMentre le due linee discutevano sui dettagli della divisione, Maurizio di Assia-Kassel annett\u00e9 l'intero territorio ed introdusse il calvinismo. Dopo una lunga disputa ed un conflitto armato, Maurizio si arrese nel 1627 e lasci\u00f2 la sua parte di territori all'Assia-Darmstadt.\nIn ogni caso, nella Guerra d'Assia (tra il 1645 ed il 1648, che risult\u00f2 un sub conflitto della Guerra dei Trent'anni, le due linee, che si trovavano su due fronti opposti, combatterono di nuovo per il possesso dei territori. Questa guerra stermin\u00f2 i due terzi della popolazione della regione, uno dei pi\u00f9 grandi massacri della storia della Germania.\nAlla fine, il territorio venne diviso secondo le volont\u00e0 di Ludovico IV. L'Assia-Kassel ottenne la parte a nord e l'Assia-Darmstadt quella a sud.\nL'intera area dell'Assia-Marburgo \u00e8 oggi compresa nello stato tedesco dell'Assia."}
{"id": "1287496", "revid": "124123", "url": "https://it.wikipedia.org/wiki?curid=1287496", "title": "Nati nel 1959", "text": ""}
{"id": "1287497", "revid": "124123", "url": "https://it.wikipedia.org/wiki?curid=1287497", "title": "Morti nel 1959", "text": ""}
{"id": "1287500", "revid": "17654", "url": "https://it.wikipedia.org/wiki?curid=1287500", "title": "C.J. Sansom", "text": ""}
{"id": "1287501", "revid": "106908", "url": "https://it.wikipedia.org/wiki?curid=1287501", "title": "Allobico", "text": "Biografia.\nAllobico era il \"comes domesticorum equitum\" di Onorio, il suo comandante della guardia a cavallo, ma riusc\u00ec a fare carriera con l'inganno. I soldati che si trovavano a Ravenna, infatti, si ribellarono dietro istigazione del prefetto del pretorio Giovio e con la complicit\u00e0 di Allobico, chiedendo la rimozione dei loro generali (Turpilione e Vigilanzio) e di due eunuchi di corte (il ciambellano di corte Terenzio e il suo vice Arsacio); per paura della rivolta, Onorio acconsent\u00ec che Giovio, che ufficialmente non era partecipe della rivolta, rimuovesse i generali e gli eunuchi (i primi vennero imbarcati per andare in esilio, ma uccisi per ordine di Giovio, Terenzio fu inviato in Oriente e Arsacio a \"Mediolanum\"). Allobico ricevette allora la carica di \"magister equitum\", comandante della cavalleria, che era stata di Vigilanzio, mentre l'eunuco Eusebio ricevette il rango di \"praepositus sacri cubiculi\" che era stata di Terenzio.\nNel 407, Onorio aveva dovuto subire l'usurpazione di Costantino III, che aveva preso il controllo della Britannia Romana, della Gallia e della Hispania; quando per\u00f2, nel 409 si trov\u00f2 a dover fronteggiare i Visigoti di Alarico I, l'imperatore accett\u00f2 di riconoscere l'usurpatore in cambio del suo aiuto contro i barbari.\nL'ambasciata che aveva portato all'alleanza tra Onorio e Costantino era stata condotta da Giovino, il quale aveva stretto amicizia con Allobico alla corte di Ravenna. Allobico e Giovino progettarono probabilmente un piano per deporre Onorio, che sarebbe dovuto scattare all'arrivo di Costantino e del suo esercito in Italia in occasione della campagna dell'usurpatore contro Alarico. Avvenne per\u00f2 che Allobico entrasse in contrasto con Eusebio, il \"praepositus sacri cubiculi\" di Onorio: la loro acrimonia aument\u00f2 a tal punto che Allobico fece uccidere Eusebio per bastonatura. Dopo poco tempo, mentre Costantino era appena entrato in Italia e si trovava in Liguria, Allobico venne assassinato mentre prendeva parte ad una processione; \u00e8 probabile che il mandante dell'assassinio fosse Onorio, il quale scese da cavallo subito dopo la morte del suo \"magister equitum\" e ringrazi\u00f2 l'assassino.\nSebbene non vi siano prove dell'esistenza di un accordo tra Allobico e Costantino, le fonti concordano nel dire che Costantino fosse entrato in Italia con lo scopo di conquistarla e che si ritir\u00f2 in Gallia non appena gli giunse voce della morte di Allobico, "}
{"id": "1287508", "revid": "72396", "url": "https://it.wikipedia.org/wiki?curid=1287508", "title": "Giosi Lippolis", "text": "Nata a Ginosa, in Puglia, da un pastore protestante e una giovane statunitense di origini italiane. Si form\u00f2 nel clima dell'evangelismo. Nel tentativo di conciliare con le necessit\u00e0 pratiche la sua missione evangelica, il padre Donato si trasfer\u00ec poi con la famiglia a Palermo e successivamente, fino al termine della guerra, a Taranto. Emigrata con la madre ed i fratelli a Philadelphia, negli Stati Uniti, transit\u00f2 attraverso differenti ambienti e impieghi giungendo infine a New York, dove si dedic\u00f2 all'insegnamento presso l'Istituto Italiano di Cultura.\nLa citt\u00e0 le offr\u00ec molte occasioni. Strinse rapporti con i principali esponenti della cultura italiani e statunitensi tra i quali, in particolare, Dylan Thomas e Giuseppe Prezzolini. Quest'ultimo ne cur\u00f2 la prefazione della prima raccolta di poesie, \"\u00c8 il tempo una speranza che cammina\" (Guanda 1959). Ne nacque un'amicizia continuata per quasi un trentennio.\nNel 1960 ottenne una borsa di studio soggiornando presso la pi\u00f9 antica colonia per artisti statunitense, la Mac Dowell Colony. Vi conobbe lo scrittore statunitense di origini irlandesi John J. Maloney (1916-1968), che spos\u00f2 nell'estate del 1961. Dal 1955 si stabil\u00ec definitivamente a Roma, continuando a soggiornare, per periodi pi\u00f9 o meno prolungati, negli Stati Uniti, da dove invi\u00f2 corrispondente al \"Mondo\", al \"Mattino\" di Napoli e alla \"Nazione\", di Firenze.\nDopo la morte del marito nel 1968 riprese l'alternanza di lunghi soggiorni a Philadelphia e New York con i periodi romani, dove si era frattanto stabilita in via del Babuino. \u00c8 di questo periodo la stagione delle lotte femministe e dell'impegno per i diritti civili: negli Stati Uniti conobbe tra l'altro Bob Dylan e Joan Baez, di cui divenne amica, e collabor\u00f2 a progetti editoriali sul versante dell''impegno' con Walter Mauro ed Elena Clementelli (\"La trappola e la nudit\u00e0\". Rizzoli 1974).\nHa pubblicato testi di narrativa, poesia e critica su riviste tra le quali \"Nuova antologia\", \"Tempo presente\", \"L'osservatore politico e letterario\", \"Galleria\". Del 1973 \u00e8 \"La porta accanto\" (PAN), finalista al premio Strega 1974.\nNel corso del successivo ventennio, avvi\u00f2 e mantenne diverse collaborazioni con programmi radiofonici per Radio Tre e per varie emittenti private, collaborando con Dina Luce. Collabor\u00f2 inoltre con Giorgio Manacorda e Chiara Maresca, e le fu dedicata una puntata della rubrica radiofonica \"Il paginone\" (Rai). Fu anche un'animatrice degli incontri culturali nel celebre 'teatrino' ipogeo del caff\u00e8 Notegen di via del Babuino, collaborando tra gli altri con Giulia Perroni e Maria Jatosti.\nDel 2000 \u00e8 la sua opera conclusiva: si tratta del romanzo-autobiografia \"Getta il tuo pane sulle acque\" (Empir\u00eca, Roma), racconto della giovinezza nell'Italia contadina e fascista e della difficile vicenda dell'emigrazione in un paese straniero, apprezzato fra gli altri da Walter Mauro e Giuliano Manacorda.\nLa Lippolis non pubblic\u00f2 altri volumi di versi, ma ha lasciato un cospicuo fondo di inediti ora costituito in apposito Archivio. Recentemente la rivista Poeti e Poesia (Pagine, Roma) ha ripubblicato alcune poesie della raccolta curata da Prezzolini. Altre pubblicazioni in riviste, sempre a cura dell'Archivio Lippolis, sono attualmente in corso.\nCostituito ufficialmente nel 2008 ma attivo di fatto gi\u00e0 a partire da due anni prima, l'Archivio Giosi Lippolis \u00e8 formato dal materiale rinvenuto nella casa dell'Autrice italoamericana alla sua morte, avvenuta a Roma nel maggio 2006.\nEsiste presso questo Archivio altres\u00ec un gruppo di lettere tuttora inedite di Giuseppe Prezzolini, con il quale l'Autrice strinse un'amicizia durata per oltre un ventennio. Altra corrispondenza comprende autori o personaggi come Carlo Betocchi, Giambattista Vicari, Giuseppe Longo, Mario Quattro Ciocchi, Lamberto Pignotti, Dina Luce, Frances Frenaye, Lydia Heinemann e altri.\nAmbizione e scopo dell'Archivio sono la catalogazione e valorizzazione della produzione letteraria della Lippolis. L'Archivio prosegue attivamente nella ricerca di documenti a esso legati allo scopo di evitarne la dispersione o la definitiva perdita."}
{"id": "1287510", "revid": "767487", "url": "https://it.wikipedia.org/wiki?curid=1287510", "title": "Sur (film 1988)", "text": "Sur \u00e8 un film del 1988 diretto da Fernando Ezequiel Solanas, vincitore del premio per la miglior regia al 41\u00ba Festival di Cannes.\nTrama.\nSi tratta di quattro capitoli corrispondenti a quattro sogni del protagonista.\nSiamo nel 1983 e in Argentina \u00e8 appena caduta la dittatura. Floreal, operaio di Buenos Aires, dopo cinque anni pu\u00f2 finalmente uscire di prigione. Arrivato davanti alla porta di casa per\u00f2 l'uomo esita ad entrare, temendo che la moglie lo abbia tradito con il compagno di lavoro Roberto. Cos\u00ec preferisce vagare nella notte per la citt\u00e0, accompagnato dal fantasma del suo amico 'El Negro', alla ricerca del suo passato. La mattina il fantasma si dissolve e Floreal torna a riabbracciare la moglie e il suo bambino.\n\"Sur\" significa sud, proprio come la Patagonia nella quale \u00e8 stato prigioniero il protagonista. Il film vuole essere una voce di protesta contro la dittatura e il destino dei \"desaparecidos\"."}
{"id": "1287512", "revid": "1442080", "url": "https://it.wikipedia.org/wiki?curid=1287512", "title": "Monachus", "text": "Monachus \u00e8 un genere di pinnipedi della famiglia Phocidae che comprende tre specie (due viventi ed una estinta) comunemente note come foche monache. L'unit\u00e0 del genere \u00e8 stata messa in discussione da diversi studiosi, che l'hanno diviso nei due generi affini \"Monachus\" e \"Neomonachus\".\nTassonomia.\nEsistono tre specie di foca monaca:\nDistribuzione.\nJudith King, un'autorit\u00e0 in materia di foche, \nTutte le specie hanno gravemente risentito della caccia che \u00e8 stata loro data.\nLa foca monaca dei Caraibi, un tempo comune nei Caraibi e nel golfo del Messico, \u00e8 stata vista l'ultima volta nel 1952, nonostante varie ricerche successive anche con sorvoli aerei, ed \u00e8 stata dichiarata estinta.\nLa foca monaca del Mediterraneo, un tempo comune nel Mediterraneo e nel Mar Nero, oggi esiste solo in alcune zone, in particolare nel Mar Egeo. All'infuori del Mediterraneo, la si trova lungo la costa dell'Africa occidentale e verso sud fino a Capo Blanc nella Mauritania. Una piccola colonia si trova pure sulle isole Desertas.\nLa popolazione mondiale totale \u00e8 stimata tra 600 e 700 unit\u00e0, in lieve aumento.\nLa foca monaca delle Hawaii, distribuita in quasi tutto l'arcipelago omonimo, era un tempo assai abbondante, ma oggi se ne contano solo circa 1200 unit\u00e0, in lento declino.\nBiologia.\nRiproduzione.\nLe abitudini di riproduzione delle foche monache delle Hawaii sono state studiate. La prole nasce in settembre ed ottobre. Si ritiene che questa specie si accoppi solo ad anni alterni. Le femmine si raggruppano sulle spiagge per partorire, ma come per le foche grigie e gli elefanti marini non esiste alcun harem. Le piccole foche appena nate si presentano con un manto nero e dopo quattro giorni nuotano, riposandosi di tanto in tanto sul dorso della madre.\nAl momento del parto le madri sono molto grasse, ma ben presto diminuiscono di peso, perch\u00e9 mentre stanno con la prole non si nutrono. Ogni volta che la piccola foca aumenta di 1\u00a0kg, la madre ne perde due. Nei primi quindici giorni le giovani foche raddoppiano il loro peso ed a cinque settimane lo hanno quadruplicato fino a muoversi a stento. Quando le madri le abbandonano, le scorte di grasso accumulate permettono loro di sopravvivere e d'apprendere a procurarsi il cibo da sole."}
{"id": "1287516", "revid": "3082", "url": "https://it.wikipedia.org/wiki?curid=1287516", "title": "Allobich", "text": ""}
{"id": "1287517", "revid": "287204", "url": "https://it.wikipedia.org/wiki?curid=1287517", "title": "Classe Aldebaran", "text": "La classe Aldebaran era costituita da tre unit\u00e0 ex Stati Uniti: (\"Aldebaran\"), (\"Altair\") e (\"Andromeda\") trasferiti alla Marina Militare italiana nel 1951. Queste unit\u00e0 nella United States Navy erano classificate cacciatorpediniere scorta e appartenevano alla classe Cannon, costruita in grande serie durante la seconda guerra mondiale e poi fornita in vari esemplari diverse marine (Mutual Defense Assistance Program).\nLe tre navi entrarono in servizio nella Marina Militare insieme alle unit\u00e0 classe Artigliere nel quadro di un programma di potenziamento navale avviato nel 1950; vennero utilizzate prima come avviso scorta, dal 1957 come fregate e a partire dal 1962 e come corvette, ruolo ricoperto sino al momento della messa in disarmo\nLe unit\u00e0 di questa classe prendono i loro nomi da tre torpediniere della classe Spica perdute nel corso della seconda guerra mondiale."}
{"id": "1287518", "revid": "486946", "url": "https://it.wikipedia.org/wiki?curid=1287518", "title": "Programmazione economica", "text": ""}
{"id": "1287521", "revid": "729019", "url": "https://it.wikipedia.org/wiki?curid=1287521", "title": "Karl Maria Wiligut", "text": " \u00c8 stato soprannominato il Rasputin di Himmler.\nBiografia.\nI primi anni.\nWiligut nasce a Vienna. All'et\u00e0 di 14 anni, si unisce alla \"Kadettenschule\" per entrare nell'esercito. A 17 anni, entra in un reggimento di fanteria dell'Impero austro-ungarico sotto il comando di Milan Obrenovi\u0107 IV di Serbia. Nel 1888 viene promosso al grado di tenente.\nNel 1889 risulta associato alla loggia para-massonica \"Schlaraffia\". Pubblica il suo primo libro \"Seyfrieds Runen\" nel 1903, sotto lo pseudonimo di \"Lobesam\". Nel 1908 \u00e8 con \"Neun Gebote Gots\" che per la prima volta Wiligut sostiene d'essere erede di una tradizione antica chiamata \"Irminismo\". Sia l'opera che il pensiero di Wiligut erano stati pesantemente influenzati dall'opera \"Die Buchstaben Gutenbergs\" di Friedrich Fischbach (1900).\nDurante la prima guerra mondiale Wiligut prest\u00f2 servizio in prima linea nel sud e sul fronte orientale. Il 1\u00ba agosto 1917, venne promosso al grado di colonnello. Nel maggio 1918, si ritir\u00f2 dalla prima linea e comand\u00f2 un accampamento di convalescenti vicino a Leopoli. Dopo quasi quarant'anni nel servizio militare, and\u00f2 in pensione il 1\u00ba gennaio 1919 con un'annotazione impeccabile e si trasfer\u00ec a Morzg, vicino a Salisburgo, dove dedic\u00f2 il suo tempo agli studi occulti.\nRinnov\u00f2 la sua conoscenza con Theodor Czepl dell\"'Ordo Novi Templi\", che nell'inverno 1920-'21 trascorse ben sette settimane nella casa di Wiligut. Czepl compil\u00f2 un rapporto per l'archivio dell'ONT, in cui descrisse Wiligut come \"uomo marziale nella funzione, elemento che si \u00e8 rivelato come portante di una linea segreta della regalit\u00e0 tedesca\".\nWiligut aveva sposato Malwine (soprannome di Leurs von Treuenringen), di Bolzano, nel 1907, dalla quale ebbe due figlie, Gertrud e Lotte. Un fratello gemello di una delle bambine mor\u00ec neonato, una tragedia che sconvolse Wiligut, perch\u00e9 aveva fortemente desiderato un erede maschio al quale passare la sua \"conoscenza segreta\". Questo tragico evento contribu\u00ec ad allontanarlo dalla moglie.\nDopo la prima guerra mondiale, Wiligut fond\u00f2 il giornale \"Der Eiserne Besen\", nel quale espresse la propria convinzione dell'esistenza di una cospirazione mondiale di \"forze oscure\", pubblicando opuscoli antisemiti, antimassonici e anticristiani.\nIl 29 novembre 1924, Wiligut fu arrestato ed internato nel manicomio di Salisburgo. In seguito gli furono diagnosticate forme di schizofrenia e megalomania, e fino al 1927 rimase in un ospedale psichiatrico salisburghese. Nel 1932, dopo avere abbandonato definitivamente la famiglia, emigr\u00f2 in Germania, a Monaco.\nIl ruolo nel \"Pers\u00f6nlicher Stab RfSS\" di Himmler.\nPoco dopo essere stato presentato a Heinrich Himmler nel settembre del 1933 durante una conferenza del \"Nordische Gesellschaft\", Wiligut venne prescelto dal capo delle SS per essere inserito nelle stesse (con lo pseudonimo di \"Karl Maria Weisthor\"). Affascinato dalla sua fervida mente e dalle sue teorie religiose e mitiche, Himmler pose Wiligut a capo del dipartimento di storia e preistoria della nazione tedesca sullo studio della razza ariana e del suo insediamento in Germania. Nell'aprile del 1934 venne promosso al rango delle SS corrispondente a quello di colonnello che aveva gi\u00e0 raggiunto in precedenza (\"Standartenf\u00fchrer\") e quindi posto a capo della sez. VIII (Archivi) della RuSHA nell'ottobre di quello stesso anno. Nel novembre del 1934 venne promosso \"Oberf\u00fchrer\" (tenente brigadiere), e nella primavera successiva venne trasferito a Berlino nello staff personale di Himmler. Nel settembre del 1936 venne promosso al rango di \"Brigadef\u00fchrer\".\nA Berlino, lavorando nell'ufficio di Karl Wolff, aiutante capo di Himmler, Wiligut riusc\u00ec a mettere in pratica i suoi piani per ricostruire a Wewelsburg un allegorico \"centro del mondo\" come descritto nei testi antichi. L'amico di Wiligut, Manfred von Knobelsdorff, tent\u00f2 addirittura di praticare l'irminismo di Wiligut a Wewelsburg e lo stesso figlio primogenito di Karl Wolff, Thorisman, venne sottoposto ad una cerimonia battesimale come riportato nella sua autobiografia ufficiale pubblicata da Jochen Lang. Il battesimo irministico venne celebrato il 4 gennaio 1937 alla presenza dei gran dignitari delle SS, Reinhard Heydrich e Karl Diebitsch.\nNell'estate del 1936, Gunther Kirchhoff e Wiligut presero una licenza di 22 giorni per recarsi a fare una spedizione nella Valle di Murg presso Baden-Baden nella Foresta Nera, dove era stato ritrovato un antico insediamento pieno di \"resti di abitazioni, ornamenti d'architettura, croci, iscrizioni e formazioni naturali e artificiali della roccia nella foresta\" che attir\u00f2 subito l'attenzione dei mistici del nazismo. Wiligut identific\u00f2 il Castello di Eberstein come un centro dell'irminismo. In Sassonia egli scopr\u00ec altri complessi irministi, identificando a Einum il \"punto dello spirito\", a Bodenburg il \"punto della volont\u00e0\", a Gandersheim il \"centro della conoscenza\", a Engelade il \"punto della forza manuale\", a Calefeld il \"punto del cuore\", a Brunstein il \"punto generante\", a Naensen il \"punto materiale\" ed a Eberg\u00f6tzen il \"punto del dovere\".\nWiligut deriv\u00f2 quindi che l'Irminismo dovesse essere la vera antica religione germanica, accusando il Wotanismo di Guido von List ed altre teorie come religioni false e scismatiche. \nWiligut contribu\u00ec cos\u00ec significativamente allo sviluppo di Wewelsburg come castello dell'ordine e centro del cerimoniale di pratiche pseudo religiose delle SS. Disegn\u00f2 personalmente il \"SS-Totenkopfring\" che Himmler in persona conferiva a ufficiali prestigiosi delle SS.\nLa necessaria sparizione dalle scene.\nNel novembre del 1938, Karl Wolff, capo dello staff delle SS, secondo in comando e aiutante personale di Himmler, si rec\u00f2 in visita alla moglie di Wiligut ed apprese dei precedenti ricoveri ospedalieri dello studioso. Tornato in Germania ritenne opportuno riportare il fatto a Himmler che, per evitarsi imbarazzi in societ\u00e0 nell'affiancarsi un malato mentale, decise che era necessario quanto prima \"metterlo a riposo\" per quanto rimanesse affascinato dalle sue teorie.\nWiligut si vide imporre l'ordine di ritirarsi per le sue condizioni di salute e per l'et\u00e0 ormai avanzata dal febbraio del 1939, anche se il ritiro ufficiale da tutti gli incarichi avvenne solo il 28 agosto 1939, alcuni giorni prima dello scoppio della Seconda guerra mondiale.\nGli ultimi anni.\nPur nella malattia, Wiligut comprese che questo suo allontanamento era essenzialmente dovuto alle sue condizioni di salute mentale e cadde in una profonda depressione e insicurezza personale: nel 1939 si spost\u00f2 a Aufkirchen, poi nel 1940 a Goslar dove rimase sino al 1943 quando si trasfer\u00ec a W\u00f6rthersee per poi divenire un rifugiato di guerra al campo di St. Johann presso Velden dove ebbe un infarto. Dopo questo fatto gli venne permesso di fare ritorno a Salisburgo, ma presto si spost\u00f2 ad Arolsen in Assia, dove mor\u00ec il 3 gennaio 1946.\nLa teoria dell'Irminismo wiligutiano.\nNel 1889, Wiligut ader\u00ec come si \u00e8 detto alla \"Schlaraffia\", una loggia para-massonica. Quando lasci\u00f2 la loggia nel 1909 aveva raggiunto il rango di cavaliere e aveva ottenuto l'incarico di cancelliere.\nWiligut nelle sue teorie espresse di aver trovato una linea mistica tracciata nell'antichit\u00e0 della storia germanica, databile all'epoca preistorica. Egli inoltre pretese di avere dei poteri spirituali che gli permettessero di avere un accesso diretto alle memorie genetiche dei suoi antenati di migliaia di anni prima. \nWiligut giunse a sostenere che la Bibbia era stata originariamente scritta in tedesco, associando l'antico dio germanico \"Krist\" con lo stesso Cristo a cui si affidava la cristianit\u00e0.\nSecondo Wiligut, la cultura germanica poteva essere datata sulla base dei pi\u00f9 antichi ritrovamenti fatti al 228.000 a.C. Egli disse che in quest'epoca vi erano nel mondo tre soli e la terra era abitata da giganti, nani e altre mistiche creature. Wiligut disse che furono proprio i suoi diretti antenati, gli Adler-Wiligoten, a porre fine ad un lungo periodo di guerra. Dal 12.500 a.C. la religione irministica di Krist venne rivelata e da quel tempo divenne la religione di tutti i popoli germanici sino alla venuta dello scisma del Wotanismo. Nel 1200 a.C., infatti, i wotanisti riuscirono a distruggere il centro religioso irminista di Goslar, motivo per cui gli irministi furono costretti a erigere un nuovo tempio ad \"Externsteine\", che venne a sua volta conquistata dai wotanisti nel 460 d.C. La famiglia di Wiligut avrebbe avuto in questa fase un coinvolgimento diretto nello svolgersi degli eventi: i Wiligotis erano \"Ueiskunings\" (\"Re dei ghiacci\") discendenti dall'unione di Aesir e Vanir. Fondarono la citt\u00e0 di Vilna come centro del loro impero germanico.\nLe convinzioni di Wiligut si tramutarono in una vera e propria paranoia a partire dagli anni '20 del Novecento, ed egli inizi\u00f2 a pensare che per questa loro natura gli irministi continuassero ad essere perseguitati dalla Chiesa cattolica, dagli ebrei e dai massoni, gruppi a cui egli adduceva anche la sconfitta dell'Austria nella prima guerra mondiale e la caduta dell'Impero asburgico.\nSempre durante gli anni '20, Wiligut scrisse 38 versi poetici, i cosiddetti \"Halgarita Spr\u00fcche\" che egli disse di aver memorizzato da bambino, insegnatigli da suo padre. Per questo scopo egli disegn\u00f2 un proprio \"alfabeto runico\".\nWerner von B\u00fclow e Emil R\u00fcdiger della \"Edda-Gesellschaft\" tradussero ed annotarono questi versi derivandone che essi sono in qualche modo connessi con la simbologia del Sole nero."}
{"id": "1287524", "revid": "6837", "url": "https://it.wikipedia.org/wiki?curid=1287524", "title": "Interpretazione del Contratto", "text": ""}
{"id": "1287529", "revid": "1718925", "url": "https://it.wikipedia.org/wiki?curid=1287529", "title": "Pete Burns", "text": "\u00c8 stato il frontman della band Hi-NRG Dead or Alive, celebre per il singolo \"You Spin Me Round (Like a Record)\", prodotto dal trio Stock, Aitken &amp; Waterman nel 1984.\nBiografia.\nPete Burns nacque da padre britannico e madre ebrea-tedesca originaria di Heidelberg, in Germania (ma trasferitasi con la famiglia a Vienna per sfuggire ai nazisti). Prima di formare i Dead or Alive, fu membro del gruppo Mystery Girls, gruppo che ebbe breve vita, successivamente fu membro dei Nightmares in Wax, uno dei primi gruppi Gothic rock semi-punk formatisi a Liverpool attorno al 1980. I Nightmares in Wax produssero un maxi singolo di 12\", \"Black Leather\", e un singolo, \"Birth of a Nation,\" ciascuno dei quali conteneva le stesse tre canzoni, ma non pubblicarono mai un album intero. Pete Burns ha anche accusato un suo illustre collega, la pop star Boy George, di aver copiato il suo stile e di aver pubblicizzato, su vasta scala, la sua immagine unica ed inimitabile, dicendo: \"Non importa chi ha indossato cosa per primo, ma chi \u00e8 stato visto per primo con quella mise\"\".\nFama.\nNoto sia per la sua ambigua sessualit\u00e0 ostentata che per lo stile stravagante, Burns sciocc\u00f2 il pubblico negli anni ottanta con le sue scelte di abbigliamento androgino prima dello stesso Boy George, i tagli di capelli esotici e il make-up pesante. Pete Burns \u00e8 tanto noto per la sua carriera musicale con i Dead or Alive quanto per il suo aspetto sempre diverso, aspetto che ha apertamente ammesso di aver modificato tramite chirurgia estetica. Si \u00e8 difatti sottoposto a numerosi interventi consistenti in una serie di iniezioni di collagene alle labbra, al naso, alle guance e l'applicazione di diversi tatuaggi. All'inizio del 2006, in una intervista precedente alla sua partecipazione al \"Grande Fratello VIP\" britannico, ha ammesso di aver speso quasi tutti i risparmi di una vita in diciotto mesi di chirurgia ricostruttiva dopo un intervento alle labbra dai risultati disastrosi.\nL'autobiografia di Pete, \"Freak Unique\", venne pubblicata nel maggio del 2006. In essa il cantante scrive candidamente della sua vita, rivelando di essere stato violentato in tenera et\u00e0 da un uomo che non \u00e8 mai stato perseguito legalmente. Burns narra anche della sua conseguente depressione e dei suoi svariati tentativi di suicidio. Nel dicembre del 2003, la BBC si \u00e8 scusata con i propri telespettatori dopo che Burns ha ripetutamente imprecato nel corso dello show \"Liquid News\" nel momento in cui gli \u00e8 stato chiesto di esprimere la sua opinione sul processo a Michael Jackson, svoltosi poi nel 2005.\nBurns e sua moglie, Lynne Corlett, hanno divorziato nel 2006, dopo pi\u00f9 di venticinque anni di matrimonio. Il 9 febbraio 2006, in un'intervista su Channel 4, Pete e il suo compagno, Michael Simpson, hanno pubblicamente annunciato il proprio fidanzamento, mostrando i relativi anelli per loro realizzati dalla celebre designer Vivienne Westwood. Dopo solamente un giorno dall'annuncio ufficiale, Burns ha dichiarato la fine del fidanzamento, visto che Simpson non riusciva a gestire con il pubblico questo nuovo riconoscimento ufficiale.\nNel gennaio 2007 ha dichiarato di essere sul punto di fare causa al chirurgo estetico responsabile dell'operazione alle labbra per 1 milione di sterline. Il compositore aveva anche in programma di presentare una propria linea di cosmetici. Burns venne arrestato nel marzo 2007, dopo una violenta discussione scoppiata tra lui e Simpson. I due torneranno subito assieme, tanto che nel mese di settembre dello stesso anno si sposeranno.\nBurns appare anche nel video dei Vengaboys \"Rocket To Uranus\", uscito nell'aprile 2010. Burns ha dichiarato bancarotta nell'aprile del 2015 a causa delle elevate spese di chirurgia estetica, e, nello stesso mese, venne sfrattato dal padrone di casa, a cui doveva 34.000 sterline di affitto arretrato.\nIl \"Grande Fratello\" VIP britannico del 2006.\nBurns \u00e8 comparso nel \"Celebrity Big Brother\", trasmesso nel 2006 da Channel 4, classificandosi quinto nell'episodio finale. Dopo aver dichiarato di possedere una giacca di pelle di gorilla, la polizia, per verificarne l'origine, ha rimosso la giacca dalla casa, all'insaputa e senza il consenso di Pete. Il possesso di prodotti realizzati in pelle di gorilla nel Regno Unito \u00e8 illegale senza l'apposita licenza. I test della scientifica hanno appurato che la giacca era fatta con la pelle di un'altra specie protetta e in pericolo, la scimmia di Colobus. Il caso approda per competenza al Crown Prosecution Service, che ha verificato che le pelli utilizzate per confezionare la giacca vennero importate prima del 1975, anno nel quale \u00e8 diventato illegale importare pellicce di Colobus, e cos\u00ec non \u00e8 stata sporta denuncia. Questo fatto ha suscitato l'ira delle associazioni animaliste.\nLo show ha anche visto Burns conquistare sia nuovi fan che critici dopo i suoi vivaci attacchi verbali contro i suoi co-inquilini, in particolar modo Jodie Marsh e la ex star di \"Baywatch\" Traci Bingham. Dopo la sua partecipazione al \"Celebrity Big Brother,\" Pete venne confermato in veste di uno dei presentatori ospiti nel relativo programma di gossip legato al \"Celebrity Big Brother\", \"\"Big Brother's Big Mouth\".\nSporadiche apparizioni musicali e l'atteso album da solista.\nNel 1994 ha collaborato prestando la sua voce al gruppo dance italiano dei GLAM con la canzone \"Sex Drive\", raggiungendo, in Italia, la prima posizione. Nel 2004 Burns ha ottenuto un modesto successo solista grazie al singolo \"Jack and Jill Party\" prodotto dai Pet Shop Boys. Il brano raggiunse la 75\u00aa posizione nella classifica dei singoli in Gran Bretagna, ricevendo un enorme successo nei club. Il 5 febbraio 2006, invece, la sua hit storica \"You Spin Me Round (Like a Record)\" venne ripubblicata dopo la comparsa al Grande Fratello raggiungendo la 5\u00aa posizione nella classifica dei singoli inglesi.\nNel 2008 ha dichiarato che era in procinto di incidere il suo primo album da solista dal titolo \"Glampire.\" L'album avrebbe dovuto comprendere diverse collaborazioni fra cui una con George Michael. Originariamente pianificata per il 2009, l'uscita dell'album si attard\u00f2, contribuendo alla crescita dell'attesa dei fan. Dopo diversi mesi di silenzio, nel 2010 su iTunes escono un'anteprima della canzone \"The Art, in\" collaborazione con la band The Dirty Disco, e nel settembre 2010 viene pubblicata, sempre su iTunes, il brano \"Never Marry An Icon\". A questo punto le voci per un eventuale album solista di Burns tornarono a circolare. Il tutto fu messo a tacere da Burns stesso nell'agosto 2011, quando in un'intervista dichiar\u00f2 che il progetto fu annullato in quanto \"il materiale non era buono\"\".\nMorte.\nSofferente da anni di calcoli renali e diabete, Pete Burns \u00e8 morto a causa di un arresto cardiaco il 23 ottobre 2016 all'et\u00e0 di 57 anni."}
{"id": "1287530", "revid": "1924342", "url": "https://it.wikipedia.org/wiki?curid=1287530", "title": "Take My Breath Away (Emma Bunton)", "text": "Take My Breath Away \u00e8 un singolo della cantautrice britannica Emma Bunton, pubblicato il 27 agosto 2001 come secondo estratto dal primo album in studio \"A Girl like Me\".\nDescrizione.\nIl brano, inciso nel 2000, \u00e8 stato scritto dalla stessa cantautrice insieme a Steve Mac e Wayne Ector. Il brano \u00e8 una ballata ritmata e il singolo al quale d\u00e0 il nome contiene, oltre ad alcuni remix della stessa, anche altri due brani: \"Close Encounter\" e \"Invincible\".\nSuccesso commerciale.\nIl singolo ha debuttato nella classifica dei singoli inglese alla posizione numero cinque, il miglior piazzamento ottenuto dal singolo in quella classifica. Nella classifica \"U.S. Hot Dance Club Play\" ha invece raggiunto la sesta posizione.\nVideo musicale.\nIl videoclip \u00e8 stato girato in Sardegna nell'estate del 2001. La location \u00e8 il villaggio turistico di Calarossa vicino a Trinit\u00e0 D'Agultu (SS)."}
{"id": "1287532", "revid": "767487", "url": "https://it.wikipedia.org/wiki?curid=1287532", "title": "Casco d'oro (film)", "text": "Casco d'oro (\"Casque d'or\") \u00e8 un film del 1952 diretto da Jacques Becker.\nIl soggetto \u00e8 basato sulla storia di Am\u00e9lie H\u00e9lie, una prostituta realmente esistita nella Parigi del XIX secolo.\nTrama.\nMarie e il suo protettore Roland sono entrambi amici di Raymond, che li presenta a Georges Manda, un ragazzo che aveva conosciuto in prigione ma che ha cambiato vita e attualmente ha trovato un onesto lavoro come falegname. Raymond e Roland fanno parte di una banda di \"Apaches\", capeggiata da Felix Leca, commerciante di vini. Presto tra Georges e Marie nasce un'attrazione; quando Roland se ne accorge, sfida il ragazzo in una sorta di \u201cduello rusticano\u201d, ma ha la peggio e muore. Anche Leca per\u00f2 \u00e8 innamorato di Marie ed escogita un piano per togliere di mezzo Georges: denuncia Raymond dell'omicidio di Roland, sapendo che Georges andr\u00e0 a costituirsi per salvare l'amico da un'ingiusta condanna.\nMarie, inconsapevole della perfidia di Leca, chiede a quest'ultimo di adoperarsi in favore di Georges. Leca le promette che lo far\u00e0, ma ricatta sessualmente Marie per piegarla ai suoi desideri. Intanto Georges e Raymond riescono ad evadere: Raymond viene per\u00f2 gravemente ferito e muore. Georges si lancia alla ricerca di Leca e lo insegue fin nel cortile del commissariato di polizia, dove riesce ad ucciderlo e si lascia arrestare. Marie assister\u00e0 di nascosto all'esecuzione dell'uomo che, per amore di lei, ha compiuto il delitto."}
{"id": "1287537", "revid": "90900", "url": "https://it.wikipedia.org/wiki?curid=1287537", "title": "Conquista dello spazio", "text": ""}
{"id": "1287539", "revid": "3082", "url": "https://it.wikipedia.org/wiki?curid=1287539", "title": "Edobich", "text": ""}
{"id": "1287540", "revid": "31886", "url": "https://it.wikipedia.org/wiki?curid=1287540", "title": "Reagan Democrat", "text": "Nel linguaggio politico statunitense per Reagan Democrat si intende quell'elettore del Partito Democratico che alle elezioni presidenziali degli Stati Uniti accordava la sua preferenza al repubblicano Ronald Reagan. Il termine viene usato anche per riferirsi a quegli elettori tradizionalmente democratici che votarono per George H. W. Bush alle consultazioni del 1988.\nIl termine \"Reagan Democrat\" \u00e8 stato coniato dal politologo di fede democratica Stan Greenberg: egli scopr\u00ec tale fenomeno politico partendo dall'analisi di una citt\u00e0 del Michigan, ovvero Macomb County (pochi chilometri a nord di Detroit) in cui nel 1960 John F. Kennedy prese il 63% dei voti ed in cui nel 1984 Reagan conquist\u00f2 il 66% delle preferenze. Greenberg afferm\u00f2 inoltre che la maggior parte dei democratici reaganiani erano operai bianchi del nord.\nPartendo dall'esperienza di Macomb County, comune operaio e generalmente povero, egli arriv\u00f2 alla conclusione che i democratici reaganiani erano per la maggior parte molto poveri, spesso proletari e nullatenenti rimasti scontenti dall'amministrazione di Jimmy Carter: la classe media, in buona sostanza, rimase fedele al Partito Democratico.\nI motivi che convinsero molti democratici a votare Reagan sono da ricercare in primo luogo nell'abilit\u00e0 di quest'ultimo a presentarsi come il difensore della tradizione americana (dura fu la sua lotta, ad esempio, contro aborto e pornografia) ed in secondo luogo dal tentativo dell'ex attore di diminuire la pressione fiscale e di garantire la sicurezza nazionale attraverso una pi\u00f9 severa repressione del crimine.\nQualunque siano le considerazioni politiche che si possano fare in merito, \u00e8 indubbio che i democratici reaganiani esistettero davvero e che anzi costituirono una fetta importante dell'elettorato: d'altra parte durante le presidenze Reagan (dal 1981 al 1989) i democratici, che alle presidenziali subivano severe batoste, vinsero a mani basse le elezioni per il rinnovo delle due Camere del Congresso."}
{"id": "1287542", "revid": "194333", "url": "https://it.wikipedia.org/wiki?curid=1287542", "title": "Valtaro", "text": ""}
{"id": "1287543", "revid": "287204", "url": "https://it.wikipedia.org/wiki?curid=1287543", "title": "Victoria Beckham (album)", "text": "Victoria Beckham \u00e8 l'eponimo titolo del primo e unico album della cantante britannica Victoria Beckham.\nPubblicato il 1\u00ba ottobre 2001 dall'etichetta discografica Virgin, non includeva la canzone \"Out of Your Mind\", pubblicata in precedenza come singolo in collaborazione con i True Steppers e Dane Bowers, ma ne furono estratti altri due singoli entrati tra le prime dieci posizioni della classifica britannica. Delle 12 tracce presenti, nove sono state scritte da Victoria stessa in collaborazione con altri autori; fra queste \"I.O.U.\" e \"Unconditional Love\" dedicate al marito David e \"Every Part of Me\" dedicata al figlio Brooklyn.\nL'album raggiunse la posizione numero dieci nella classifica britannica vendendo un totale di 53.000 copie. Dopo la promozione del disco, e contemporaneamente all'annuncio della seconda gravidanza, la cantante si separ\u00f2 dall'etichetta.\nI singoli estratti sono stati \"Not Such an Innocent Girl\" e \"A Mind of Its Own\", entrambi entrati nella Top10 inglese."}
{"id": "1287544", "revid": "1099637", "url": "https://it.wikipedia.org/wiki?curid=1287544", "title": "Basketball Damen Superliga", "text": "La Basketball Damen Superliga (BDSL) \u00e8 il massimo campionato di pallacanestro femminile disputato in Austria.\nFino al 2019 si chiamava Austrian Women Basketball League (AWBL, in tedesco \"\u00d6sterreichische Damen Basketball Bundesliga\"; ma il nome ufficiale era in inglese).\n\u00c8 formata da sei squadre che si affrontano in un girone all'italiana. Le prime quattro danno vita ai play-off per l'assegnazione del titolo di campione d'Austria.\nPartecipanti.\nNel 2016-2017 il campionato AWBL era formato da sei squadre: , Basket Flames, BC Vienna 87, BK Duchess Klosterneuburg, UBI Graz e ATUS Gratkorn.\nNel 2017-2018 il campionato si era allargato ad otto squadre, di cui due slovacche: , Basket Flames, UBI Graz, BK Duchess Klosterneuburg, BK ZS Zvolen (), ATUS Gratkorn, UBBC Lions Enns, SKP 08 Banska Bystrika ()."}
{"id": "1287548", "revid": "76069", "url": "https://it.wikipedia.org/wiki?curid=1287548", "title": "Marradong, Western Australia", "text": ""}
{"id": "1287554", "revid": "697352", "url": "https://it.wikipedia.org/wiki?curid=1287554", "title": "Landover", "text": "Il ciclo di Landover \u00e8 una serie di sei romanzi fantasy dell'autore statunitense Terry Brooks. La serie \u00e8 basata sulla avventure di Ben Holiday, avvocato di Chicago che ha acquistato la sovranit\u00e0 di questo magico regno in un catalogo natalizio per \"Vip della terra\". Landover \u00e8 un mondo parallelo circondato da tutti i lati dalla Nebbia Fatata, la quale connette ad altri mondi compresa la Terra. Landover \u00e8 un regno rurale abitato da umani, gnomi, coboldi e altre creature fatate che spesso formano delle societ\u00e0 separate. I loro signori hanno un certo grado di autonomia. Altri abitanti del regno sono il drago Strabo e la Strega del Crepuscolo. Landover \u00e8 protetto dal Paladino, un magico cavaliere a servizio del re. In assenza di un vero re, il Paladino scompare ed il regno cade in uno stato di decadimento detto \"la Ruggine\", che si espande dal castello del re (Sterling Silver) al resto del regno. Il Paladino \u00e8 una delle poche creature magiche che pu\u00f2 contrastare il drago e la Strega del Crepuscolo.\nLibri.\n\"Il magico regno di Landover\" (\"Magic Kingdom for Sale - Sold!\", 1986).\nIl primo romanzo racconta come Ben Holiday scopre la vendita del regno magico di Landover. Ne diventa re ma deve affrontare molti problemi per consolidare il trono.\n\"L'unicorno nero\" (\"The Black Unicorn\", 1987).\nNel secondo romanzo, Holiday \u00e8 mascherato in una persona comune presumibilmente da una magia del mago malvagio Meeks. Ben dovr\u00e0 riprendere il trono e salvare Willow nella sua cerca pericolosa dell'Unicorno Nero.\n\"Mago a met\u00e0\" (\"Wizard at Large\", 1988).\nNel terzo romanzo, Abernathy \u00e8 accidentalmente trasportato sulla Terra da una magia maldestra di Questor Thews. Inoltre, un demone \u00e8 liberato in Landover. Ben ed i suoi amici dovranno trovare un modo per recuperare Abernathy e fermare il demone.\n\"La scatola magica di Landover\" (\"The Tangle Box\", 1994).\nNel quarto romanzo, la moglie di Ben Holiday, Willow, aspetta un figlio e per farlo nascere dovr\u00e0 raccogliere le terre dei 3 mondi ai quali appartiene: quello di Ben, la Terra, Landover e la terra delle nebbie fatate. Nel frattempo Ben \u00e8 stato rinchiuso insieme alla Strega del Crepuscolo ed il drago Strabo in una scatola magica, dove prenderanno le sembianze di un cavaliere, una dama e un gargoyle, confrontandosi con le loro pi\u00f9 intime paure.\n\"La sfida di Landover\" (\"Witches' Brew\", 1995).\nNel quinto romanzo, un usurpatore da un altro mondo chiede che Ben abdichi da re di Landover mandandogli contro creature magiche e malvagie. Nel mentre, la Strega del Crepuscolo rapisce la figlia di Willow, Mistaya, nel tentativo di sovvertire lei e usare la sua magia innata. Inoltre Questor Thews e Abernathy sono mandati sulla Terra per incontrarsi con una vecchia amica, lasciando Ben e Willow soli contro la nuova minaccia.\n\"La principessa di Landover\" (\"A Princess of Landover\", 2009).\nIl sesto romanzo vede protagonista Mistaya, figlia quindicenne di Ben. Cacciata dal prestigioso college americano nel quale era stata mandata, la principessa \u00e8 tornata a Landover per studiare la magia presso il mago di corte. Quando un aristocratico del regno chiede la sua mano Mistaya lascia la corte del padre ma, proprio quando per la prima volta \u00e8 lontana dai suoi amici, scopre che una grave minaccia incombe sul regno di Landover.\nPersonaggi.\nBen Holiday.\nBen era un avvocato di successo. La sua vita cambia radicalmente quando sua moglie Annie (incinta) muore in un incidente stradale. Ben cade in depressione e non ha giovamento dal suo lavoro come avvocato con il suo miglior amico, Miles Bennet. Leggendo una pubblicit\u00e0 su un catalogo natalizio di un centro commerciale, decide di comprare il regno magico di Landover e diventarne il re per un milione di dollari nella speranza di poter cambiare vita. Landover si presenta proprio un regno vero e nel bisogno di un vero re per poter essere riportato ai vecchi splendori. Ben dovr\u00e0 affrontare molte sfide con nuovi amici e pericolosi nemici. Alla fine riuscir\u00e0 ad essere accettato e rispettato dai cittadini di Landover e diventare un vero re.\nMeeks.\nMeeks \u00e8 colui che ha venduto il regno di Landover a Ben e fratellastro di Questor Thews. Appare come un vecchio brizzolato, senza il braccio destro ed \u00e8 un mago molto potente. Meeks \u00e8 entrato in possesso del magico medaglione che identifica il re di Landover e ha sviluppato un piano per vendere il regno con esso. Meeks vende il regno ed il medaglione ad un compratore per accedere a Landover, e quando la vittima o abbandona il regno o rimane ucciso, recupera il medaglione e rivende il regno ad un'altra persona. Il piano verr\u00e0 sventato da Ben Holiday che dopo essere diventato il vero re di Landover taglia fuori Meeks da Landover.\nQuestor Thews.\nQuestor Thews \u00e8 il mago di corte ed uno dei migliori amici e consigliere di Ben. Suo fratellastro \u00e8 il mago Meeks, anche se Questor Thews ha deciso di servire Landover ed il suo re, piuttosto che controllarlo. La magia di Questor Thews non sempre funziona come vorrebbe e sono molti i pasticci che combina con un incantesimo maldestro. Il mago \u00e8 infatti il responsabile della trasformazione in un cane terrier dal pelo raso di Abernathy, ma poi il mago non \u00e8 riuscito ritrasformarlo in un umano.\nAbernathy.\nAbernathy \u00e8 lo scrivano di corte, e uno dei migliori amici di Ben. Questor Thews, lo ha trasformato in un terrier dal pelo raso, tempo prima dell'arrivo di Ben a Landover, per salvarlo dalla crudelt\u00e0 del figlio del vecchio re. Sfortunatamente il mago non aveva abbastanza conoscenza magica per ritrasformarlo in un umano ed \u00e8 rimasto un cane. Come scrivano, Abernathy \u00e8 responsabile degli affari giornalieri al castello, un compito in cui eccelle per via dei suoi studi e della sua natura accurata. La naturale tendenza di Abernathy ad essere eccessivamente cauto aiuta a bilanciare l'impetuosit\u00e0 di Ben e l'impreparazione del mago.\nWillow.\nWillow \u00e8 una silfide e moglie di Ben. Lei \u00e8 la figlia del Signore del Fiume, ha la pelle color verde chiaro e capelli color smeraldo. Ha una doppia natura, umana e fatata, perch\u00e9 ha origini dal Mondo Fatato. Per mantenere la sua forza vitale deve trasformarsi in un salice ogni 21 giorni.\nBunion e Parsnip.\nBunion e Parsnip sono due coboldi che vivono nel castello e sono al servizio del re di Landover. Svolgono i compiti di guardiano e cuoco del castello rispettivamente, e sono molto competenti nel combattimento e come guardie del corpo. Sono degli esseri simili a scimmie dalle larghe orecchie con una bocca dai denti affilati. Loro non parlano, ma comunicano mediante gesti e sibili. I coboldi sono creature provenienti dalla Nebbia Fatata che circonda Landover e dedicano la loro vita al servizio del trono.\nFilip e Sot.\nFilip e Sot sono due fratelli e sono due gnomi Va' Via. Inseparabili, viaggiano sempre insieme e spesso sono compagni nelle avventure di Ben. Gli gnomi Va' Via sono degli incorreggibili ladri e sono considerati delle pesti dalla maggior parte delle altre comunit\u00e0 di Landover. Tuttavia, Filip e Sot sono stati i primi a giurare fedelt\u00e0 a Ben, anche se a volte sono un po' fastidiosi. Il nome di gnomi Va' Via \u00e8 stato attribuito in un passato imprecisato di Landover. Quando gli gnomi sono giunti per la prima volta a Landover, gli altri popoli hanno saputo della loro cleptomania ed iniziarono a chiamarli \"gnomo, va' via\" per scacciarli e rimandarli a casa dovunque essa sia. Col tempo poi sono conosciuti come gnomi Va' Via.\nIl Signore del Fiume.\nIl Signore del Fiume \u00e8 il signore del popolo fatato (elfi, ninfe, naiadi, folletti) che vive a Elderew ed \u00e8 il padre di Willow. Una volta era una creatura fatata che viveva nella Nebbia Fatata ma decise di diventare una creatura umana. Conoscitore della magia, \u00e8 un guaritore e con la sua magia cura la sua terra attorno a Elderew, mantenendo puliti la terra, i fiumi ed i laghi.\nLa Strega del Crepuscolo.\nLa Strega del Crepuscolo \u00e8 una strega molto potente che vive nel Pozzo Infido. Lei \u00e8 una delle principali nemiche di Ben, assieme a Strabo, il drago. Lei possiede una grande magia, poich\u00e9 proviene dalla Nebbia Fatata, ma utilizza questo potere per tortura e avidit\u00e0 (questo \u00e8 il motivo per cui \u00e8 stata cacciata dalla Nebbia Fatata con divieto di ritornarvi).\nStrabo.\nStrabo \u00e8 un drago che vive nella desolata terra delle Fonti di Fiamma. Il drago \u00e8 una creatura solitaria, l'ultima della sua specie, e spesso \u00e8 un rivale di Ben nelle sue avventure. Strabo \u00e8 una delle creature magiche pi\u00f9 potenti di Landover, assieme alla Strega del Crepuscolo, anche se non cos\u00ec malvagia. Ha l'abilit\u00e0 di viaggiare attraverso la Nebbia Fatata e spostarsi in altri mondi.\nIl Paladino.\nIl Paladino \u00e8 un cavaliere magico, campione e difensore del re di Landover. La sua immagine \u00e8 incisa sul medaglione magico del re e solo il vero re pu\u00f2 evocarlo per combattere. In verit\u00e0, il Paladino \u00e8 lo spirito di un guerriero immortale che risiede all'interno del medaglione ed evocato dal re al momento del bisogno. Il segreto del Paladino \u00e8 conosciuto solo dal re.\nIl Marchio di Ferro.\nIl Marchio di ferro \u00e8 il signore dei demoni e vive ad Abaddon. Appare come un essere umano, alto circa due metri e mezzo, ed indossa un'armatura nera con dei serpenti intagliati su di essa. Il Marchio di ferro cavalca un demone alato, mezzo serpente e mezzo lupo. I demoni di Abaddon sono stati esiliati dal Mondo Fatato e vorrebbero ritornarvi. L'unico modo per i demoni di ritornare al Mondo Fatato \u00e8 attraverso Landover e diventarne re. Per far ci\u00f2 il Marchio di Ferro deve sfidare a duello il re di Landover e conquistare il medaglione magico. Il signore dei demoni ha sempre sfidato il re, dopo la morte del vecchio re, ma solo Ben Holiday ha avuto il coraggio di accettare la sfida e grazie al Paladino il signore dei demoni \u00e8 stato sconfitto.\nEdgewood Dirk.\nDirk \u00e8 una creatura fatata conosciuto come il Gatto Prismatico. Appare come un gatto ordinario, ma ha l'abilit\u00e0 di parlare e di focalizzare la luce e l'energia attraverso di esso. Quando Ben \u00e8 stato ingannato da Meeks e gli \u00e8 stato rubato il suo regno, Dirk \u00e8 stato mandato dalle creature fatate per guidare Ben verso la verit\u00e0 e fornirgli protezione. Dirk \u00e8 molto distaccato e fa molti riferimenti all'indifferenza dei gatti ai problemi del resto del mondo.\nLa Madre Terra.\nLa Madre Terra \u00e8 una creatura fatata e personificazione della natura in Landover. Interviene durante gli eventi de \"L'Unicorno nero\" per aiutare Ben ad andare nella giusta direzione per trovare Willow. La Madre Terra riconosce l'importanza del rapporto tra Ben e Willow e si fa promettere da Ben che protegger\u00e0 Willow sopra ogni cosa.\nMiles Bennett.\nAvvocato e collega di Ben allo studio legale a Chicago. Il calmo contegno di Miles bilancia l'impetuosit\u00e0 e l'aggressivit\u00e0 di Ben. Miles spesso chiama Ben \"Doc\", per la sua bravura di avvocato nei tribunali.\nMichel Ard Rhi.\nMichel \u00e8 il figlio del vecchio re di Landover. Assieme a Meeks vendeva il regno di Landover a vittime ignare ed \u00e8 indirettamente la ragione per cui Abernathy \u00e8 stato trasformato in un cane. Ora vive in un castello sulla Terra nello stato di Washington, milionario e collezionista di artefatti magici.\nLuoghi.\nAbaddon.\nAbaddon \u00e8 il mondo infernale che giace sotto Landover. Non avendo Sole, lune o stelle, il cielo \u00e8 nero. Ha molte montagne frastagliate e profonde gole ed \u00e8 illuminato dal bagliore della lava e da una strana luce che danza all'orizzonte. Abaddon \u00e8 abitata dai demoni, esiliati dal Mondo Fatato, ed il signore dei demoni \u00e8 il Marchio di Ferro, il pi\u00f9 potente dei demoni.\nIl Pozzo Infido.\nIl Pozzo Infido \u00e8 il luogo dove vive la Strega del Crepuscolo. Questo luogo \u00e8 una vasta dolina e si trova nella parte nord-ovest di Landover. Il Pozzo Infido \u00e8 collegato alla Nebbia Fatata.\nElderew.\nElderew \u00e8 la citt\u00e0 principale della Terra dei Laghi dove vive il Signore del Fiume. Questa citt\u00e0 \u00e8 circondata da una palude che pu\u00f2 essere attraversata solo con l'aiuto del Signore del Fiume o della sua gente. Al centro della palude, dove sta anche la citt\u00e0, c'\u00e8 un grande anfiteatro dove il popolo fatato tiene le celebrazioni e festival. La citt\u00e0 stessa \u00e8 costruita su un gruppo di giganteschi alberi, grandi il doppio delle sequoie californiane, da terra fino alle cime degli alberi. I cottage ed i negozi della citt\u00e0 sono collegate mediante una rete di liane e scale.\nLe lune di Landover.\nLandover possiede otto lune, ognuna di un colore diverso: bianco, pesca, malva pallida, rosa, verde marino, berillo, turchese e giada. Due delle lune, pesca e malva pallido, sono visibili durante il giorno, mentre le altre sono visibili dopo il crepuscolo. Le lune sorgono e tramontano come normali satelliti naturali. Alcune volte durante l'anno tutte e otto le lune sono visibili nel cielo contemporaneamente. Circa ogni due mesi c'\u00e8 la fase di luna nuova, quando alcune delle lune sono sotto l'orizzonte e le altre sono nella loro fase oscura, lasciando il cielo illuminato solo dalle stelle\nSterling Silver.\nSterling Silver \u00e8 il nome del castello del re di Landover. Il castello stesso \u00e8 un'entit\u00e0 vivente. Si trova su un'isola circondata da un lago accessibile solo con una barca magica (all'inizio del primo romanzo). Dopo che Ben \u00e8 diventato Alto Signore di Landover, \u00e8 stato ricostruito il ponte sopra il lago per permettere un accesso diretto al castello. Essendo il castello un'entit\u00e0 magica, reagisce agli stati d'animo e sentimenti del re ed in risposta pu\u00f2 sentire l'energia del castello attraverso i muri e pavimenti. Una delle torri del castello ospita l'Osservatorio, una camera magica dove il re pu\u00f2 osservare qualsiasi parte di Landover come se stesse volandoci sopra. In assenza del re, il castello cade vittima di un decadimento fisico, chiamato \"la Ruggine\", e se non \u00e8 controllato prima o poi consumer\u00e0 il castello e si estender\u00e0 a tutto Landover."}
{"id": "1287556", "revid": "33689", "url": "https://it.wikipedia.org/wiki?curid=1287556", "title": "Flavio Eutolmio Taziano", "text": "Biografia.\nInizi della carriera.\nLa famiglia degli Eutolmii era originaria della Siria; Taziano, nacque a Sidyma, figlio di Antonio Taziano, \"praeses\" (governatore) della Caria dal 360 al 364 circa. Ebbe un figlio, Proculo, che ne segu\u00ec le orme scegliendo la carriera politica.\nTaziano inizi\u00f2 la sua carriera durante il governatorato del padre; intorno al 357 era avvocato; poi fu \"assessor\" (assistente) di un governatore, un \"vicarius\", un proconsole e due prefetti. Negli anni 360 fu \"praeses Thebaidos\" (governatore della Tebaide); tra il 367 e il 370 fu \"praefectus augustalis\" in Egitto; dal 370 al 374 amministr\u00f2 la provincia della Siria e della diocesi di \"Oriens\"; dal 374 al 380 ricopr\u00ec il ruolo di \"comes sacrarum largitionum\" nell'amministrazione finanziaria imperiale. Dopo aver lavorato per un anno sotto Teodosio I, Taziano lasci\u00f2 il proprio posto per ritirarsi per i successivi otto anni in Licia; non \u00e8 chiaro se la decisione sia stata dovuta alla pressione dei favoriti imperiali, portati dal nuovo imperatore dall'Occidente.\nPrefettura d'Oriente.\nIl 16 giugno 388, poco prima della sua partenza per la campagna contro l'usurpatore Magno Massimo, Teodosio nomin\u00f2 Taziano prefetto del pretorio per l'Oriente, facendolo succedere a Materno Cinegio, morto da poco; dopo aver mandato le insegne del potere a Taziano in Licia, nomin\u00f2 Proculo \"praefectus urbi\" di Costantinopoli.\nSono pervenute alcune leggi di questo periodo, che Taziano avrebbe rispettato in assenza di Teodosio (l'imperatore torn\u00f2 in Oriente solo nell'autunno del 391) per perseguire una propria politica, alquanto anti-clericale; cionondimeno non \u00e8 possibile parlare di un cambiamento di politica a favore dei pagani. Va per\u00f2 considerato come nel 391 Taziano fu console assieme a Quinto Aurelio Simmaco, un altro esponente dell'ambiente pagano aristocratico.\nCaduta di Taziano.\nLa caduta di Taziano fu causata dal suo contrasto con il potente generale e uomo politico Rufino. Rufino, console per 392, temeva il potere di Taziano e di Proculo, che detenevano contemporaneamente la prefettura del pretorio e quella della citt\u00e0: tale concentrazione di potere nelle mani di padre e figlio caus\u00f2 l'invidia di uomini potenti. Rufino sfrutt\u00f2 alcuni errori nell'amministrazione delle finanze da parte di Taziano per farlo deporre ed arrestare e succedergli come prefetto del pretorio (settembre 392). In seguito Taziano venne mandato in esilio, probabilmente in Licia, e venne colpito da \"damnatio memoriae\"; la caduta di Taziano coinvolse anche il figlio Proculo, che fu condannato a morte.\nGli ultimi anni di regno di Teodosio furono caratterizzati da un aumento dell'intolleranza contro il paganesimo; va forse interpretata in quest'ottica la caduta in disgrazia di Taziano."}
{"id": "1287559", "revid": "152625", "url": "https://it.wikipedia.org/wiki?curid=1287559", "title": "Radio nuova vomero", "text": ""}
{"id": "1287570", "revid": "155118", "url": "https://it.wikipedia.org/wiki?curid=1287570", "title": "Newari", "text": ""}
{"id": "1287575", "revid": "118925544", "url": "https://it.wikipedia.org/wiki?curid=1287575", "title": "The King of Fighters '94", "text": "The King of Fighters '94 (\"il re dei lottatori\"), conosciuto anche come KOF 94, \u00e8 un videogioco prodotto nel 1994 dalla societ\u00e0 giapponese SNK, primo della serie \"The King of Fighters\".\nAl momento della sua uscita ha portato una novit\u00e0 al genere dei picchiaduro con l'introduzione di un sistema di combattimenti fra squadre di 3 combattenti associati tra loro, per sconfiggere gli altri sfidanti, chiamato \"team battle system\".\nInoltre \u00e8 tra i primi picchiaduro che mantiene una certa trama, segue un ordine casuale di selezione dei combattimenti, mostra delle sequenze animate, che fanno da supporto all'evoluzione della storia dopo dei combattimenti, e alla fine del gioco ogni team ha una sua storia personale che viene rivelata e che fa capire perch\u00e9 i team si sono uniti.\nUn altro fattore \u00e8 la caratterizzazione grafica del gioco sia per gli sfondi che per i personaggi.\nOgni personaggio ha uno stile grafico e di movimenti unico che gli conferisce caratteri univoci e distintivi, e\nuno stile di combattimento pressoch\u00e9 unico per ogni personaggio con mosse e reazioni personali.\nPersonaggi.\nSi utilizzano personaggi di videogiochi \"storici\" per la societ\u00e0 SNK, come \"Ikari Warriors\" (da cui vengono \"estratti\" Ralf e Clark, pi\u00f9 noti in Europa come Paul e Vince), ma anche \"Psycho Soldier\" (da cui vengono presi Athena Asamia e Sie Kensou), e personaggi di successo tratti da videogiochi come \"Art of Fighting\" e \"\", e ne vengono creati alcuni \"nuovi\" per completare i nuovi Team.\nCi sono 24 personaggi in 8 \"team\" di 3 combattenti ciascuna, provenienti da 8 nazioni diverse. Si sfidano per il mondo per trovare il nuovo re dei combattenti, accogliendo la sfida del misterioso organizzatore del torneo di quest'anno, \"Rugal Bernstein\".\nI piani della SNK includevano anche la creazione di due team ispirati al picchiaduro sviluppato in quegli anni dalla consociata ADK \"World Heroes\", ma questi piani furono scartati come pure fu scartata la possibilit\u00e0 di introdurre personaggi di \"Samurai Shodown\", perch\u00e9 ambientato in un'epoca troppo precedente a \"KOF\":\nI team di gioco sono quelli delle nazioni dove SNK aveva all'epoca i migliori riscontri commerciali, anche perch\u00e9 alcuni dei nomi dei personaggi non sempre sono nomi tipici di quelle nazioni, e gli sfondi dei round sono veramente ispirati (in molti casi) a luoghi\nveramente esistenti.\nIl nome originario di \"Kyo Kusanagi\" durante la realizzazione era \"Sho Kirishima\", ma venne cambiato poco prima della sua prima comparsa dagli sviluppatori del gioco. L'identificativo \"Sho Kirishima\" fu dunque recuperato dalla Visco per nominare uno dei due lottatori protagonisti di \"Breakers\".\n\"Benimaru Nikaido\" \u00e8 ispirato ad un personaggio chiamato \"Jean-Pierre Polnaref\" tratto da un manga giapponese intitolato \"Le bizzarre avventure di JoJo\". Inoltre alcune delle sue mosse di combattimento come lo \"shinkuu katategoma\" sono uguali, anche nel nome, a quelle del famoso personaggio dei cartoni animati di \"Hurricane Polimar\".\nIl combattimento finale avviene contro Rugal, un noto delinquente, che ha utilizzato il torneo per attirare combattenti nella sua base e trasformarli in statue.\nCuriosit\u00e0.\nNella sequenza introduttiva prima del primo scontro con Rugal Bernstein compare tra le statue dei combattenti sconfitti quella di Guile di \"Street Fighter 2\" mentre esegue la sua famosa mossa \"Sonic Boom\". Nel videogioco \"\" alcuni anni dopo (nel 2000) si vedr\u00e0 di nuovo combattere i due e Guile (se riuscite a fargli sconfiggere Rugal) si riprender\u00e0 la statua e la distrugger\u00e0."}
{"id": "1287579", "revid": "767487", "url": "https://it.wikipedia.org/wiki?curid=1287579", "title": "Anna Rusticano", "text": "Biografia.\nSi trasferisce nei primi anni settanta a Bologna per perfezionare la timbrica vocale, ed inizia a partecipare ad alcuni concorsi canori, fino ad essere notata da Walter Guertler che la mette sotto contratto per la Joker dandole la possibilit\u00e0 di debuttare nel 1972 con il suo primo 45 giri \"Con la testa piena di sogni\" (con il testo scritto da Giorgio Calabrese e la musica da Gino Mescoli) che per\u00f2 non riscuote successo, come il successivo \"La maniera di convincere\" dello stesso anno, scritto ancora da Mescoli per la parte musicale (ma da Vito Pallavicini per il testo).\nL'anno successivo firma un contratto con la Fonit Cetra e incide un nuovo 45 giri, \"Sola\", che ottiene un buon successo radiofonico, come il successivo \"Lui lu lui\" nel 1977.\nL'anno seguente l'artista si fa notare per un brano che viene censurato dalla Rai (ma non dalle radio private), \"Fallo\" (con testo di Andrea Lo Vecchio e musica di Shel Shapiro), ed \u00e8 costretta pi\u00f9 volte a promuovere il lato B \"Certo\"; il disco riesce a entrare in classifica lo stesso e vi rimane per sette settimane.\nMa il vero e proprio successo arriva nel 1979 con un ottimo singolo scritto nuovamente da Shel Shapiro, \"Tutto \u00e8 musica\", che entra in hit parade e vi rimane per ventun settimane; la canzone a febbraio era stata proposta per la partecipazione al Festival di Sanremo, non riuscendo per\u00f2 a superare le selezioni preliminari.\nUn altro buon piazzamento avverr\u00e0 nel 1980 con il nuovo 45 giri \"Sto con te\" (23 settimane in hit parade), che ottiene ancora pi\u00f9 successo in Germania, dove l'artista terr\u00e0 in quegli anni parecchi concerti; il testo della canzone \u00e8 di Valerio Negrini, paroliere dei Pooh.\nSolo nel 1983, ottenuto un nuovo contratto con la Ricordi, torner\u00e0 sulle scene con un ennesimo singolo, \"Strano\", canzone composta da Adelmo Musso e da Claudio Scotti Galletta (bassista del complesso degli Armonium) inizialmente destinata al Festival di Sanremo di quell'anno ma all'ultimo momento sostituita dal brano \"Il mio treno\" (brano composto da Claudio Natili, Fabio Anfuso, Silvio Aloisio su testo di Giancarlo Nisi e Silvio Subelli) gi\u00e0 nel repertorio della collega Gloriana. Non a caso l'uscita del disco viene posticipata nella tarda primavera, ma la pessima promozione e distribuzione non le permetteranno, almeno in Italia, di tornare al successo, al contrario di quello che avviene nuovamente in Germania dove la canzone ottiene delle buone vendite (in Europa la cifra complessiva di copie vendute \u00e8 di un milione e trecentomila ); con lo stesso brano l'artista vince il Festival di Praga.\nDecide di dare una svolta alla sua carriera, iniziando a scrivere da s\u00e9 le canzoni e diventando cantautrice, pubblicando nel 1986 il primo album, dal titolo \"Protagonista\" (mutando per l'occasione il cognome in Rustikano con la \"k\"), dove l'unico brano non suo \u00e8 la cover di \"Poster\" (la celebre canzone scritta da Claudio Baglioni e Antonio Coggio); in Italia i riscontri sono scarsi, ma in Germania, Polonia, Cecoslovacchia e Ungheria ottiene vendite discrete, consentendole di tenere una serie di concerti.\nNel 1988 esce il suo secondo album 33 giri \"Prendimi con te\", prodotto da Carlo Pennisi e realizzato con molti noti jazzisti come Maurizio Giammarco e Agostino Marangolo, che a differenza dei paesi sopracitati in Italia passer\u00e0 sotto silenzio. Nonostante ci\u00f2, la cantante terr\u00e0 numerosi concerti soprattutto nei Paesi dell'Est Europeo dove otterr\u00e0 un notevole successo. In Cecoslovacchia e soprattutto a Praga, la Rusticano si esibir\u00e0 anche in molte emittenti locali televisive e il 33 giri ottiene ottimi consensi di vendite.\nNegli anni seguenti la Rusticano si trasferisce per un certo periodo in Svizzera dove terr\u00e0 numerose serate di pianobar in locali molto raffinati, mentre in Italia si dedicher\u00e0 alla conduzione di diversi programmi radiofonici ritirandosi dal difficile mercato discografico. Purtroppo nel 1993 improvvisamente scompare il marito e anche per questo motivo maturer\u00e0 l'idea di abbandonare per sempre la sua attivit\u00e0 esibendosi solo sporadicamente in qualche concerto di piazza.\nOggi vive in Toscana e da anni non esercita pi\u00f9 la professione artistica; ha recentemente aperto un canale su youtube, Rustanna, dove vengono raccolte tutte le cover da lei registrate durante delle live sessions.\nDal 2013 \u00e8 disponibile in formato digitale su tutti i principali \"stores online\" il primo album della cantante, gi\u00e0 disco di platino in Repubblica Ceca, semplicemente intitolato \"Anna Rustikano\"; la distribuzione \u00e8 a cura della sua casa discografia ceca Supraphon."}
{"id": "1287580", "revid": "1418004", "url": "https://it.wikipedia.org/wiki?curid=1287580", "title": "Il Giallo Mondadori dal 2501 al 2600", "text": ""}
{"id": "1287581", "revid": "2145227", "url": "https://it.wikipedia.org/wiki?curid=1287581", "title": "Giovanna Antida Thouret", "text": "Biografia.\nGiovanna Antida Thouret nacque a Sancey-le-Long il 27 novembre 1765. In seguito alla perdita della madre, nel 1787 decise di entrare tra le Figlie della Carit\u00e0 di San Vincenzo de' Paoli a Parigi, ma dovette abbandonare la congregazione nel 1789, a causa dello scoppio della Rivoluzione francese.\nDopo un breve esilio in Svizzera e Germania, nel 1797 fece il suo ritorno in patria e si stabil\u00ec a Besan\u00e7on, dove apr\u00ec una scuola per fanciulle povere. L'11 aprile del 1799 diede vita ad una nuova congregazione, detta delle Suore della Carit\u00e0, che, anche grazie all'appoggio di Letizia Ramolino, madre di Napoleone I, si diffuse rapidamente in Francia, Svizzera, Savoia e a Napoli.\nNel novembre del 1818, durante il suo viaggio a Roma per ottenere l'approvazione da parte del Papa, giunse e sost\u00f2 Tagliacozzo dove fond\u00f2 la seconda casa in Italia. Qui era stata chiamata dal Barone Alessandro Mastroddi per il problema dell'educazione cristiana dei ragazzi della citt\u00e0 rimastane priva dopo le controversie sorte tra gli amministratori locali e le maestre della scuola fondata dalla signora Anna Casale nel 1749.\nNel 1819 il suo istituto ottenne anche l'approvazione di papa Pio VII, che concesse ai conventi di Suore della Carit\u00e0 l'esenzione dalla giurisdizione vescovile: entrata in conflitto proprio su questo punto con l'arcivescovo di Besan\u00e7on Gabriel Cortois de Pressigny, di tendenze gallicane, la Thouret si ritir\u00f2 a Napoli, presso l'ex monastero di \"Regina Coeli\", dove si spense il 24 agosto 1826.\nLa sua salma \u00e8 oggi esposta al pubblico presso la Chiesa di Santa Maria Regina Coeli, a Napoli.\nIl culto.\nIl 9 luglio 1922 la Santa Sede, decretatane l'eroicit\u00e0 delle virt\u00f9, le attribu\u00ec il titolo di \"venerabile\": venne proclamata beata il 23 maggio del 1926 da papa Pio XI, che la canonizz\u00f2 il 14 gennaio del 1934.\nIl Martirologio Romano fissa per la memoria liturgica di santa Giovanna Antida Thouret la data del 24 agosto, giorno della sua morte."}
{"id": "1287582", "revid": "1977557", "url": "https://it.wikipedia.org/wiki?curid=1287582", "title": "Maddalena Sofia Barat", "text": "Biografia.\nDi modeste origini, dopo la Rivoluzione francese e la soppressione delle scuole confessionali venne educata dal fratello Louis, sacerdote della Compagnia di Ges\u00f9, che in seguito segu\u00ec a Parigi: matur\u00f2 il proposito di entrare nel terzo ordine Carmelitano, ma dopo l'incontro con il gesuita Joseph Varin decise di consacrarsi all'educazione della giovent\u00f9 creando una congregazione che costituisse una sorta di ramo femminile dell'ordine fondato da sant'Ignazio di Loyola.\nCon tre consorelle, nel 1801 diede vita alla Societ\u00e0 del Sacro Cuore di Ges\u00f9, istituto dedito alla propagazione della devozione al Sacro Cuore ed all'insegnamento, considerato \"il pi\u00f9 importante mezzo per glorificare il cuore di Ges\u00f9\".\nA soli 23 anni venne eletta superiora generale della Societ\u00e0, carica che mantenne per i successivi 63 anni: sotto il suo generalato la congregazione conobbe un'eccezionale diffusione, arrivando a contare 105 collegi in tutto il mondo. Particolarmente importante fu il suo incontro con Rose-Philippine Duchesne, gi\u00e0 monaca dell'Ordine della Visitazione, che fond\u00f2 le prime case dell'istituto negli Stati Uniti d'America.\nIl culto.\nRiconosciutene l'eroicit\u00e0 delle virt\u00f9, papa Leone XIII la dichiar\u00f2 venerabile nel 1879; papa Pio X promulg\u00f2 il decreto che approvava un miracolo attribuito alla sua intercessione il 22 gennaio del 1908, autorizzandone la beatificazione avvenuta in un solenne cerimonia celebrata il 24 maggio successivo.\nVenne canonizzata da papa Pio XI il 24 maggio del 1925, nel corso dell'anno giubilare.\nMemoria liturgica il 25 maggio."}
{"id": "1287583", "revid": "123834326", "url": "https://it.wikipedia.org/wiki?curid=1287583", "title": "Maria di Sant'Eufrasia Pelletier", "text": "Biografia.\nNacque sull'isola di Noirmoutier, nella Vandea, dove i suoi genitori, il medico Julien e Anne, erano stati confinati perch\u00e9 ostili alla Rivoluzione francese.\nIl 20 ottobre del 1814 entr\u00f2 come postulante nel convento di Tours dell'Ordine di Nostra Signora della Carit\u00e0 del Rifugio ed il 9 settembre del 1817 fece la sua professione dei voti, assumendo il nome religioso di Maria di Sant'Eufrasia: il 26 maggio del 1825, nonostante la sua giovane et\u00e0, venne eletta \"madre superiora\" del convento.\nScopo del suo ordine era il recupero e la rieducazione delle donne in pericolo morale, e presso il monastero di Tours Maria di Sant'Eufrasia ebbe l'idea di istituire una sezione separata destinata a quelle donne che avevano intenzione di rimanere presso la casa come religiose contemplative (\"Maddalene\").\nInvitata a fondare un nuovo \"rifugio\" ad Angers, vi si stabil\u00ec con alcune consorelle il 31 luglio del 1829, dedicando il convento al \"Buon Pastore\": nel 1831 venne eletta superiora della nuova comunit\u00e0. Inizi\u00f2 quindi a progettare una riforma che rendesse l'Ordine del Rifugio un istituto accentrato, non pi\u00f9 una federazione di monasteri indipendenti com'era fino ad allora; l'iniziativa trov\u00f2 anche il sostegno del vescovo di Angers Charles Montault des Isles e papa Gregorio XVI, con un breve del 3 aprile 1835, concesse al convento del \"Buon Pastore\" il rango di \"generalato\", dando alla Pelletier la possibilit\u00e0 di fondare nuove case e di aggregare quelle dell'Ordine della Carit\u00e0 del Rifugio.\nL'Istituto della Carit\u00e0 del Buon Pastore si diffuse rapidamente: nel 1868, alla morte della Pelletier, la congregazione contava 2.760 religiose e 110 case presenti in tutto il mondo.\nIl culto.\nVenne proclamata beata il 30 aprile del 1933 da papa Pio XI; papa Pio XII la canonizz\u00f2 il 2 maggio del 1940.\nIl suo elogio si legge nel martirologio romano al 24 aprile."}
{"id": "1287585", "revid": "2145227", "url": "https://it.wikipedia.org/wiki?curid=1287585", "title": "Micaela Desmaisi\u00e8res y L\u00f3pez Dicastillo y Olmeda", "text": "Biografia.\nFiglia di Miguel Desmaisi\u00e8res y Flores e di Bernarda L\u00f3pez de Dicastillo y Olmeda, apparteneva ad una ricca famiglia madrilena: il fratello Diego, marchese de los Llanos de Alguazas e conte de la Vega del Pozo, abile diplomatico e ambasciatore di Spagna presso varie corti europee, le concesse il titolo di viscontessa di Jorbal\u00e1n.\nSin dalla giovinezza si dedic\u00f2 ad opere caritatevoli, soprattutto verso i malati (si distinse particolarmente durante un'epidemia di colera scoppiata nel 1834 a Guadalajara), e prestava regolarmente servizio presso l'ospedale \"San Juan de Dios\" di Madrid: qui ebbe modo di scontrarsi con la realt\u00e0 della prostituzione.\nIl 21 aprile del 1845, in calle de Dos Amigos, apr\u00ec un collegio per il recupero e la rieducazione delle donne sfruttate: l'istituto in breve tempo crebbe notevolmente, tanto che Micaela, consigliata dal suo direttore spirituale, il gesuita Eduardo Jos\u00e9 Rodriguez, ebbe l'idea di istituire una nuova congregazione religiosa, dedita esclusivamente alla gestione dell'opera. Il 1\u00ba marzo del 1856 diede ufficialmente vita alla congregazione delle Adoratrici Ancelle del Santissimo e della Carit\u00e0, ed il 27 aprile del 1858 ne venne eletta superiora generale: l'istituto inizi\u00f2 quindi a diffondersi in tutta la Spagna (vennero aperte case a Saragozza, Valencia, Barcellona, Burgos, Pinto e Santander).\nNel 1857 divenne suo confessore Antonio Mar\u00eda Claret y Clar\u00e1: venne ammessa alla corte della regina Isabella II e, grazie alle sue doti carismatiche, ne divenne una dei pi\u00f9 ascoltati consiglieri.\nIntervenuta a Valencia durante una nuova epidemia di colera, contrasse il morbo che la port\u00f2 alla morte nel 1865.\nIl culto.\nVenne proclamata beata il 7 giugno del 1925 da papa Pio XI, lo stesso pontefice la canonizz\u00f2 il 4 marzo del 1934. Prima della cerimonia per la sua canizzazionem la pittrice spagnola Aurelia Navarro Moreno ne port\u00f2 un suo ritratto in Vaticano. Il Martirologio Romano fissa per la memoria liturgica la data del 24 agosto."}
{"id": "1287586", "revid": "11694", "url": "https://it.wikipedia.org/wiki?curid=1287586", "title": "Armada Spagnola", "text": ""}
{"id": "1287587", "revid": "767487", "url": "https://it.wikipedia.org/wiki?curid=1287587", "title": "In viaggio con pap\u00e0", "text": "In viaggio con pap\u00e0 \u00e8 un film del 1982 diretto da Alberto Sordi, con Carlo Verdone e Alberto Sordi.\nTrama.\nCristiano, da anni membro di una comunit\u00e0 per la salvaguardia del gabbiano, approfitta di una sosta a Roma per fare visita al padre Armando, che non vede da tempo. Questi, che si appresta a partire con la sua giovanissima amante Federica, cerca in tutti i modi di liberarsi dell'ingombrante presenza del figlio ma alla fine \u00e8 costretto lui stesso ad accompagnarlo in Corsica, luogo in cui \u00e8 diretta la comunit\u00e0 suddetta.\nDurante questo viaggio, i due hanno modo di confrontarsi meglio: Cristiano \u00e8 un giovane pasticcione, sessualmente inesperto e non privo di complessi; il suo temperamento \u00e8 l'esatto contrario di quello del padre, affarista e donnaiolo.\nNel corso della vicenda i due fanno svariati incontri, tra cui anche quello con l'ex moglie di Armando e madre di Cristiano, che intanto si \u00e8 messa con uno sceneggiatore fallito mandando alla rovina la casa e distruggendo gli affetti che una volta mantenevano unita la famiglia.\nQuando Cristiano ritorna alla comunit\u00e0 resta deluso dalla scoperta che la sua fidanzata Carmela, durante la sua assenza, ha avuto un rapporto con il \"Professore\", capo della comunit\u00e0; decide quindi di ripartire con il padre. A questo punto il cammino dei due si divide e Armando raggiunge Federica, che per\u00f2 in seguito ripudier\u00e0 a causa dell'egoismo di lei.\nLa ragazza avr\u00e0 poi un'avventura con Cristiano, il quale ignaro dell'identit\u00e0 della donna racconta l'accaduto al padre che, apparentemente rimastoci male, lo abbandona sulla strada senza dare spiegazioni. \nSembra un finale drammatico, che segna la definitiva rottura tra i due, ma ecco che, sul pi\u00f9 bello, Armando ritorna a prendere il figlio per continuare \"la loro vacanza\".\nProduzione.\nNonostante il film sia stato girato soltanto nel 1982, il progetto dello stesso ha origini lontane: inizialmente infatti Alberto Sordi aveva pensato di girare questa pellicola insieme a Vittorio De Sica, dove il primo avrebbe interpretato il ruolo del figlio ed il secondo quello del padre. Ma per motivi non precisati, tale progetto non and\u00f2 mai in porto e cos\u00ec anni dopo Sordi, che voleva comunque realizzare questo film, vir\u00f2 su Carlo Verdone, proponendogli il ruolo che avrebbe dovuto interpretare lui.\nSecondo quanto dichiarato da Carlo Verdone, durante le riprese del film, furono diverse le scene da lui stesso improvvisate e che, il pi\u00f9 delle volte, Alberto Sordi decise di tenere ed inserire nel montaggio definitivo."}
{"id": "1287588", "revid": "289247", "url": "https://it.wikipedia.org/wiki?curid=1287588", "title": "Santa Maria di Sant'Eufrasia", "text": ""}
{"id": "1287591", "revid": "17654", "url": "https://it.wikipedia.org/wiki?curid=1287591", "title": "California (serie tv)", "text": ""}
{"id": "1287592", "revid": "33528", "url": "https://it.wikipedia.org/wiki?curid=1287592", "title": "La casa nella prateria (serie TV)", "text": ""}
{"id": "1287599", "revid": "1514393", "url": "https://it.wikipedia.org/wiki?curid=1287599", "title": "Orgoglio e pregiudizio (serie TV)", "text": ""}
{"id": "1287601", "revid": "124123", "url": "https://it.wikipedia.org/wiki?curid=1287601", "title": "Kristian Prestrud", "text": "Imbarcatosi con Roald Amundsen sulla Fram in una spedizione ufficialmente diretta al Polo Nord, alla vigilia della partenza Prestrud viene informato da Amundsen che il reale scopo della missione \u00e8 di anticipare Scott nella \"corsa al Polo\". \u00c8 un'attestazione di grande fiducia da parte di Amundsen, dato che il resto dell'equipaggio verr\u00e0 a conoscenza della vera destinazione soltanto durante una sosta a Madera, parecchie settimane dopo.\nDurante l'inverno trascorso nel rifugio Framheim a baia delle Balene in Antartide, Prestrud aiuta Hjalmar Johansen a compiere diverse osservazioni scientifiche.\nPrestrud viene inizialmente selezionato per far parte del gruppo diretto al Polo Sud e lascia baia delle Balene l'8 settembre 1911, ma un peggioramento delle condizioni meteorologiche fa decidere ad Amundsen di raggiungere il deposito posto a 80\u00b0 sud e di far poi ritorno a Framheim. A causa di una scarsa organizzazione il gruppo si divide: Prestrud soffre di un principio di congelamento e soltanto grazie all'aiuto di Johansen riesce a raggiungere il campo base, sei ore dopo gli altri e seguendo i latrati dei cani dato che la zona era immersa nell'oscurit\u00e0 e nella nebbia.\nIl giorno seguente Amundsen \u00e8 criticato ferocemente da Johansen, in forza di ci\u00f2 riorganizza il \"team\" diretto al Polo Sud riducendolo a soli cinque uomini. Johansen, Prestrud e Stubberud sono assegnati ad un'esplorazione secondaria nella terra di re Edward VII. Per umiliare ulteriormente Johansen, esploratore di grande esperienza, a capo di gruppo viene posto il giovane Prestrud. \nIl memoriale eretto da Prestrud nello Scott Nunatak, montagne della regina Alexandra () il 3 dicembre 1911 \u00e8 oggi uno dei luoghi storici dell'Antartide."}
{"id": "1287602", "revid": "124123", "url": "https://it.wikipedia.org/wiki?curid=1287602", "title": "Nati nel 1981", "text": ""}
{"id": "1287603", "revid": "124123", "url": "https://it.wikipedia.org/wiki?curid=1287603", "title": "Morti nel 1981", "text": ""}
{"id": "1287606", "revid": "2144083", "url": "https://it.wikipedia.org/wiki?curid=1287606", "title": "San Miniato Basso", "text": "San Miniato Basso (gi\u00e0 \"Pinocchio\"; \"Pinochium\" in latino) \u00e8 una frazione del comune italiano di San Miniato, nella provincia di Pisa, in Toscana.\nAttivo centro artigianale, agricolo e commerciale, l'abitato \u00e8 posto all'incrocio della strada statale 67 Tosco Romagnola e la SS 436 che la collega a Fucecchio.\nStoria.\nIl nome originale \"Pinocchio\" \u00e8 un derivato da \"p\u012bnus\", \u2018pino\u2019 in latino.\nIl nucleo originario \u00e8 riferibile al basso medioevo, situato lungo la \"strada pisana\", ovvero l'attuale strada statale 67 Tosco Romagnola. Fra il 1288 e il 1294 fu tracciata la nuova strada per Fucecchio, cio\u00e8 l'attuale Viale Guglielmo Marconi, e il flusso determinato dall'incrocio con la Pisana favor\u00ec l'apertura di un'osteria, allo stesso modo di quelle sorte a La Scala, Ponte a Elsa, Santa Gonda.\nAlla fine del XVIII secolo, a poca distanza dal ponte lungo la \"strada Pisana\", fu eretta la chiesa dedicata a Santo Stefano e a San Martino, costituita unendo le parrocchiali di San Martino a Faognana, Santa Lucia a Scoccolino, Santo Stefano all'Ontraino e Santa Maria a Soffiano. Al momento dell'ultimazione della chiesa nel 1782 furono censiti 33 nuclei familiari con circa 330 abitanti.\nLa Stazione di San Miniato - Fucecchio risale al 1847 fu edificata sulla linea Pontedera-Empoli, con una forte opposizione da parte della popolazione locale, in quanto c'era la convinzione che la strada ferrata fosse veicolo di malattie. Al momento della sua costruzione la stazione fu denominata di San Pierino.\nAll'Unit\u00e0 d'Italia gli abitanti erano circa 900. San Miniato Basso ha assunto l'attuale denominazione nel 1924 ed \u00e8 derivata dalla fusione delle localit\u00e0 Pinocchio, Casenuove e Ontraino.\nNel corso della seconda guerra mondiale la localit\u00e0 sub\u00ec numerosi danni, principalmente dovuti ai tentativi di rendere inutilizzabile la linea ferroviaria.\nIntorno al 1955 venne costruita la chiesa di San Giuseppe Lavoratore a Ontraino\nNel 1993 \u00e8 stata istituita una sede decentrata della biblioteca comunale di San Miniato che conta circa 5.500 volumi. \nNegli ultimi decenni del XX secolo, la frazione ha avuto uno forte sviluppo urbanistico e economico dovuto alla presenza della stazione ferroviaria sulla linea Pisa \u2013 Firenze e al passaggio della Strada di grande comunicazione Firenze-Pisa-Livorno, che le hanno permesso il maggior sviluppo tra le varie frazioni di San Miniato.\nNel 2009 \u00e8 stata inaugurata la nuova chiesa della Trasfigurazione del Signore.\nLo sviluppo urbano della frazione sta collegando San Miniato Basso alle vicine frazioni di La Scala, Catena e San Pierino senza soluzione di continuit\u00e0."}
{"id": "1287612", "revid": "640129", "url": "https://it.wikipedia.org/wiki?curid=1287612", "title": "Olle L\u00e4nsberg", "text": ""}
{"id": "1287626", "revid": "177966", "url": "https://it.wikipedia.org/wiki?curid=1287626", "title": "Loggia del Consiglio", "text": "La loggia del Consiglio, conosciuta anche con il nome di loggia di Fra Giocondo dal nome del frate umanista Giovanni Giocondo, che a lungo si \u00e8 creduto essere il progettista dell'edificio, \u00e8 un episodio significativo dell'architettura veronese della seconda met\u00e0 del Quattrocento. La loggia, che si trova in piazza dei Signori, nel cuore di Verona, fu un edificio di rappresentanza voluto dai maggiorenti del Comune per le sedute del patrio Consiglio, e attualmente \u00e8 sede degli uffici della Provincia di Verona.\nStoria e descrizione.\nIdeazione ed edificazione.\nA partire dal 1451 il Comune di Verona cominci\u00f2 la ricerca di un luogo adatto ad ospitare il suo Consiglio finch\u00e9 nel 1476, finalmente, deliber\u00f2 la costruzione in piazza dei Signori di una loggia caratterizzata da colonne marmoree, che avrebbe sostituito un palazzo merlato. Quest'ultimo si trovava in cattive condizioni di conservazione e, inoltre, possedeva un prospetto avanzato verso la piazza e non allineato con l'edificio che si trovava a lato; per conciliare i nuovi canoni dell'architettura rinascimentale, si decise di retrocedere la facciata della nuova loggia, in modo da rimodellare l'antistante piazza e darle una forma regolare.\nL'ideazione e costruzione dell'edificio \u00e8 opera collettiva di umanisti e \"fabricatores\" veronesi, tra cui primeggia Daniele Banda, tuttavia la loggia nell'Ottocento venne erroneamente attribuita a Giovanni Giocondo, celebre frate architetto veronese, attivo perlopi\u00f9 a Parigi, Venezia e Roma. Le decorazioni scultoree e pittoriche furono invece opera di alcuni artisti comacini, tra cui Alberto da Milano, Domenico da Lugo, Matteo Panteo detto Mazola, maestro Modesto e Beltramo da Valsolda. Questi affrescarono il prospetto (le facciate dipinte erano tipiche dell'architettura civile coeva veronese) e la coronarono con le statue di Catullo, Vitruvio, Emilio Macro, Plinio il Vecchio e Plinio il Giovane, ritenuti antichi e illustri cittadini veronesi.\nI lavori terminarono nel 1493: il risultato conseguito rappresenta la rinascita umanista della citt\u00e0.\nOpere e restauri nei secoli successivi.\nNei secoli successivi la struttura rimase sostanzialmente invariata, tuttavia furono affidati numerosi incarichi ad artisti locali per abbellire le sale interne. L'unica eccezione fu l'incarico dato dal Consiglio cittadino allo scultore Girolamo Campagna, nel 1606. Egli realizz\u00f2 due altorilievi bronzei, uno raffigurante l\"'Angelo annunciante\" e l'altro la \"Vergine Annunciata\", che furono collocati al centro della facciata; l'opera \u00e8 stata definita la pi\u00f9 importante scultura veronese dell'epoca, momento in cui il settore artistico era dominato dalla pittura. I bronzi furono rimossi solamente durante il restauro ottocentesco del complesso: dapprima furono spostati nella sala della musica del museo di Castelvecchio e successivamente esposti nel museo di San Francesco al Corso, presso la tomba di Giulietta.\nPer quanto concerne, invece, le opere pittoriche, la prima fu quella richiesta nel 1566 ai pittori Bernardino India e Orlando Flacco. Si tratta di un quadro ancora situato nell'edificio, la \"Beata Vergine col Bambino, fra i Santi Zeno e Pietro Martire\", che \u00e8 raffigurata mentre riceve l'omaggio di Verona alla presenza di alcune personalit\u00e0 locali: Girolamo Verit\u00e0, Onofrio Panvinio, Giovanni Battista da Monte (detto Montano) e Girolamo Fracastoro.\nNella seduta del Consiglio dell'8 aprile 1595 fu invece deliberata una serie di commissioni per la realizzazione di opere pittoriche che descrivessero gli eventi illustri della citt\u00e0, tra cui la \"Dedizione di Verona a Venezia nel 1405\", eseguita da Jacopo Ligozzi, e \"La consegna delle chiavi della citt\u00e0 al provveditore Emo\", affidata invece a Sante Creara. Tra le altre tele eseguite negli stessi anni (alcune spostate nei saloni della Gran Guardia, altre a palazzo Barbieri e alcune disperse), vi erano: \"La Vittoria dai Veronesi sul Barbarossa a Vacaldo nel 1164\" di Paolo Farinati, del 1598; la \"Vittoria dei Veronesi sui Mantovani al ponte Molino nel 1199\" di Orazio Farinati del 1603; la \"Battaglia notturna sul ponte delle Navi, tra Cangrande Il e il ribelle Fregnano nel 1354\" di Pasquale Ottino.\nOltre ai lavori del Flacco, Ligozzi e Creara, si trova ancora nella loggia la tela \"Pomponio Trionfatore\" di Giambettino Cignaroli, commissionata nel 1750 dalla \"Compagnia Nogarola\" per decorare l'antisala del Consiglio. Sempre nel Settecento fu dato incarico a Felice Boscaratti di dipingere \"L'eruzione del Vesuvio\", che per\u00f2 \u00e8 stato successivamente depositato nei magazzini del museo di Castelvecchio. Quest'ultimo dipinto raffigura Plinio il Vecchio, ritenuto nativo di Verona, che assiste all'eruzione del Vesuvio, dal quale sarebbe stato poco dopo colpito.\nAgli inizi dell'Ottocento la loggia cambi\u00f2 destinazione e, fino al 1837, fu adibita a pinacoteca civica anche se, da come viene descritta da una relazione del Consiglio dello stesso anno, doveva apparire pi\u00f9 come un deposito. L'edificio vide quindi l'esecuzione di una prima fase di lavori di restauro, in particolare all'interno, tra il 1820 e il 1838. Molto pi\u00f9 estesi furono per\u00f2 quelli operati tra 1870 e 1874: fu in questa occasione che l\"'Annunciazione\" del Campagna venne trasferita, prima all'interno della loggia stessa, ai lati del portale, e poi in altri luoghi della citt\u00e0; inoltre, l'architetto Giacomo Franco progett\u00f2 la promoteca all'interno dell'edificio, che previde l'allestimento di 110 medaglioni, erme e busti in pietra di celebri veronesi.\nNel Novecento seguirono a intervalli piuttosto regolari interventi di restauro e consolidamento, tra cui significativo fu quello che port\u00f2 allo spostamento della promoteca all'interno della biblioteca civica di Verona."}
{"id": "1287627", "revid": "32428", "url": "https://it.wikipedia.org/wiki?curid=1287627", "title": "Pane e vino", "text": ""}
{"id": "1287629", "revid": "92723", "url": "https://it.wikipedia.org/wiki?curid=1287629", "title": "Pieve di Lemine", "text": "La pieve di Lemine, dedicata alla Madonna e al Salvatore, si trova nella localit\u00e0 Castello del comune di Almenno San Salvatore in provincia di Bergamo.\nSi tratta di una delle prime pievi lombarde, storicamente documentata come anteriore all'anno 1000.\nLo scenario.\nL'evangelizzazione di Bergamo era abbastanza affermata, quanto meno nella comunit\u00e0 urbana, gi\u00e0 nel IV secolo come \u00e8 provato dalla chiesa costruita sulla tomba di sant'Alessandro, la prima chiesa della citt\u00e0.\nNel territorio extracittadino la diffusione del cristianesimo fu pi\u00f9 lenta, ma significativa negli agglomerati demografici pi\u00f9 consistenti, superstiti dell'et\u00e0 romana, dislocati lungo percorsi militari o commerciali.\nPiccoli luoghi di culto dovettero sorgere nelle vicinie pi\u00f9 attive per l'esercizio delle funzioni liturgiche essenziali quali la somministrazione del battesimo o la sepoltura dei morti.\nNel VII secolo il cristianesimo era ampiamente consolidato nel contado bergamasco e con esso la presenza di chiese plebane, piccole o grandi a seconda della minore o maggiore capacit\u00e0 demica dei siti su cui esplicavano la propria giurisdizione ecclesiale.\nLemine.\nQuesto processo storico-religioso si ebbe anche nel territorio di Lemine, il vasto comprensorio a occidente del fiume Brembo che gi\u00e0 in epoca romana aveva una propria individualit\u00e0 topografica poi pi\u00f9 compiutamente definita in et\u00e0 longobarda quando Wallari, il primo duca di Bergamo, cedette la parte dei territori del suo dominio bergamasco al di l\u00e0 della sponda sinistra del Brembo per la costituzione del patrimonio regale. \nQuesto complesso comprendeva approssimativamente il triangolo territoriale racchiuso dalla valle Taleggio a nord e dai fiumi Brembo e Adda rispettivamente a est e a ovest, confluenti nell'attuale Brembate, la stessa circoscrizione che in epoca romana costituiva il \"pagus lemennis\".\nNell'VIII secolo Lemine era gi\u00e0 una corte regia longobarda e aveva il suo centro politico-amministrativo su quell'altura sopra il Brembo che, per la prossimit\u00e0 del ponte di Lemine e per l'antica strada romana che l'attraversava, aveva coagulato l'insieme demografico pi\u00f9 importante del territorio.\nSu questa altura, gi\u00e0 utilizzata dai romani che vi avevano organizzato il \"castrum\", sorsero gli edifici della corte longobarda e la pieve a cui nel '500 fu addossato il Santuario della Madonna del Castello, che nel nome ricorda l'antica destinazione del sito.\nNulla \u00e8 rimasto degli edifici dell'epoca se non la pieve e la sua cripta.\nLa pieve.\nNon si hanno notizie certe sulla datazione della pieve se non quelle indirette che derivano da un atto di permuta di terreni dell'867 in cui era fatta menzione di quattro cappelle che testimoniavano la presenza di una comunit\u00e0 consistente e organizzata e quindi della \nLa pieve di Lemine riveste un'importanza particolare come esempio di architettura religiosa preromanica quasi integralmente conservata seppure con le modifiche e le addizioni avute nel corso dei secoli.\nLa struttura.\nLa pieve ha una struttura basilicale romanica a tre navate separate da una doppia coppia di pilastri a pianta rettangolare, che nel XIII secolo sono stati robustamente rafforzati e uniti da ampi archi a tutto sesto.\nLa facciata esterna presentava un esonartece che la concludeva, poi eliminato dall'aggiunta del cinquecentesco santuario della Madonna del Castello.\nIl presbiterio, particolarmente grazioso, \u00e8 suddiviso in tre settori; nella parte centrale della sua volta campeggia l'affresco di un Cristo Pantocratore molto ben conservato.\nL'elemento pi\u00f9 interessante sotto l'aspetto storico-artistico e al tempo stesso affascinante, quasi magico, \u00e8 costituito dalla cripta conservatasi intatta.\nSi tratta di un piccolo locale poco luminoso posto sotto il presbiterio in cui quattro colonne separano longitudinalmente l'area destinata all'altare da quella per i fedeli.\nLe colonne e i capitelli, diversi uno dall'altro, sono molto interessanti in quanto reperti romani recuperati e riutilizzati e perch\u00e9 in quanto tali costituiscono un'ulteriore prova della presenza romana sul territorio. \nLa loro ricomposizione \u00e8 stata occasionale, con il fusto che non coincide con la base dei capitelli, alcuni dei quali di tipo corinzio, in una miscellanea di stili poco attenta dal punto di vista artistico ma deliziosa e ingenua manifestazione del pragmatismo dei costruttori del tempo e di un eclettismo artistico involontario dovuto alla difficolt\u00e0 di reperimento di materiale costruttivo.\nAlla cripta si accede tramite due strette e brevi scalinate poste ai lati del presbiterio. La penombra ne accentua il fascino e ne esalta la magia del ricordo di tempi lontani, ben oltre il millennio.\nIl soffitto si sviluppa in una serie di piccole e basse volte a crociera che con le colonne su cui sono appoggiate creano un gioco d'ombre affascinante, analogo a quello della rotonda di San Tom\u00e8 poco distante.\nSulla lunetta, sopra il piccolo altare, \u00e8 affrescata una Crocifissione del XV secolo e una pi\u00f9 antica scritta dedicatoria.\nLa cripta, il luogo pi\u00f9 intimo e pi\u00f9 sacro della pieve conservava le reliquie della Vergine e della Croce, particolarmente venerate dai fedeli del \"pagus\", tradizione sopravvissuta fino ai nostri giorni.\nL'arte.\nSulle pareti interne e sui pilastri sono presenti degli affreschi di ottima fattura anche se di ignota attribuzione, probabilmente opere di artisti locali, databili quelli del presbiterio ai secoli XII e XIII, e gli altri dal XIV al XVI secolo.\nRisale al XII secolo il ambone, in arenaria, costruito sopra la volta della scaletta di sinistra che porta alla cripta.\n\u00c8 un'opera scultorea romanica di eccellente fattura, esempio eccezionale, in ambito europeo, per bellezza e stato di conservazione.\nL'ambone poggia, nella parte anteriore, su due colonnine sormontate da capitelli corinzi; su quello di destra sono inserite delle faccette, un particolare dalla simbologia misteriosa che si riscontra anche in altri edifici romanici come la non lontana basilica di Santa Giulia di Bonate Sotto.\nSulla parte centrale sono scolpiti, a tutto rilievo, i simboli degli evangelisti, espressioni di un'arte romanica con chiare influenze franche, disposti secondo un ordine non casuale tipico di un sentimento religioso, diffuso e consolidato, fatto proprio dall'artista.\nLa disposizione dei simboli segue una figura romboidale adagiata longitudinalmente sul cui vertice si impone l'aquila di Giovanni, a testimoniare la preminenza ideologico-spirituale del suo vangelo e il particolare affetto che lo legava al Cristo, il tutto sostenuto dall'angelo di Matteo che ne simboleggia l'umanit\u00e0.\nAll'aquila si rivolgono, da posizione ribassata e in forma quasi orante, piuttosto che rampante, il vitello alato di Luca, ossia la tenerezza, la mansuetudine e il leone di Marco che rappresenta la regalit\u00e0 e la forza: simbologie diverse che i rispettivi vangeli esaltano nel Cristo.\nTutta la scena \u00e8 sostenuta dall'angelo di Matteo ossia dalla natura umana del Cristo, rappresentata scenograficamente come il fondamento della religione cristiana.\nLa finezza di quest'opera si contrappone alla semplicit\u00e0 degli affreschi che pur non raggiungendo il livello di quelli della vicina San Giorgio contribuiscono ad arricchire il patrimonio artistico bergamasco.\nDeclino e rinascita.\nLa pieve segu\u00ec l'evoluzione politico-demografica di Lemine di cui costituiva il centro religioso. La sua prossimit\u00e0 ai palazzi del potere, il Castello, ne aument\u00f2 l'influenza, l'importanza e la capacit\u00e0 economica, comprovate dalla presenza di un clero numeroso che vi svolgeva vita comunitaria in forma canonicale sottoposta a un \"prepositus\". \nFino a tutto l'XI secolo si presentava in pieno sviluppo come documentato da diversi atti di transazione immobiliare.\nNei secoli successivi la pieve sofferse le lotte fratricide fra guelfi e ghibellini, trasformatisi, nel corso del XIV e XV secolo, nelle fazioni contrapposte dei fautori della Serenissima e dei Visconti in guerra tra loro.\nTali \"partiti\" facevano capo rispettivamente ai due comuni di Lemine Superiore e Lemine Inferiore in cui si era divisa la comunit\u00e0.\nLa lotta sfoci\u00f2 in vere e proprie azioni belliche dal carattere violento e sanguinario che portarono alla distruzione di Lemine Inferiore nel 1443. Da questa data inizi\u00f2 il declino della pieve che ebbe un ruolo religioso sempre pi\u00f9 marginale fino a cadere nel pi\u00f9 completo abbandono.\nSolo nel XVI secolo un evento ritenuto miracoloso richiam\u00f2 l'attenzione della popolazione su di essa. \nL'apparizione di un affresco della Madonna su un muro, che un cedimento strutturale aveva riportato alla luce, fu interpretato come un segno divino e riaccese la devozione popolare verso la pieve, al punto da volere una nuova chiesa unita alla pieve stessa. La nuova costruzione fu addossata alla facciata della pieve che ne divenne la parete di fondo, costituendo un tutt'uno in una simbiosi stilistica bizzarra ma straordinaria.\nLa nuova struttura comprende, cos\u00ec, il nuovo edificio ecclesiale, ora Santuario Madonna del Castello, e la vecchia pieve, unendo in s\u00e9 l'architettura preromanica di quest'ultima con le sue opere d'arte del X-XVI secolo e l'architettura cinquecentesca della nuova chiesa in un mix di rara bellezza: due chiese diverse e di epoche diverse unite e intercomunicanti."}
{"id": "1287630", "revid": "25152", "url": "https://it.wikipedia.org/wiki?curid=1287630", "title": "Pieve di Almenno", "text": ""}
{"id": "1287631", "revid": "785616", "url": "https://it.wikipedia.org/wiki?curid=1287631", "title": "Sakuranbo", "text": ""}
{"id": "1287633", "revid": "785616", "url": "https://it.wikipedia.org/wiki?curid=1287633", "title": "Kingyo Hanabi", "text": ""}
{"id": "1287635", "revid": "25152", "url": "https://it.wikipedia.org/wiki?curid=1287635", "title": "Pieve di Almenno San Salvatore", "text": ""}
{"id": "1287636", "revid": "1573940", "url": "https://it.wikipedia.org/wiki?curid=1287636", "title": "Corambe pacifica", "text": "Corambe pacifica \u00e8 un mollusco nudibranchio della famiglia Corambidae.\nDescrizione.\nHa la forma di un disco ovale appiattito; la testa \u00e8 piccola, i tentacoli della bocca sono corti. I rinofori sono di colore chiaro, traslucidi e retraibili. Le branchie sono pinnate e variano di numero, da 6 a 14 per ogni lato. Il colore del manto \u00e8 variabile, dal bianco all'arancio, al marrone. Il piede \u00e8 di colore chiaro, traslucido, con una linea marginale bianca. Approssimativamente la grandezza non supera i 15\u00a0mm.\nBiologia.\nSi nutre di briozoi del genere \"Macrocystis\" e \"Membranipora\". Sono in competizione per lo stesso cibo con altri nudibranchi della specie \"Corambe steinbergae\".\nDistribuzione e habitat.\nEsemplari sono stati rinvenuti a Sud di Mismaloya, a Puerto Vallarta, nello stato messicano di Jalisco, dal lato dell'Oceano Pacifico."}
{"id": "1287638", "revid": "2206963", "url": "https://it.wikipedia.org/wiki?curid=1287638", "title": "Cecill Bustamente Campbell", "text": "Considerato una delle figure pi\u00f9 importanti nella storia dello ska e del rocksteady, le sue melodie hanno ispirato molti musicisti ska e reggae.\nBiografia.\nNacque a Kingston da una famiglia operaia. Figlio di un macchinista di treno, crebbe in una realt\u00e0 fra le pi\u00f9 dure della citt\u00e0. Fin da piccolo svilupp\u00f2 un gusto particolare per la musica diventando un cantante. Nel 1956 cominci\u00f2 ad esibirsi nei nightclub di Kingston per pochi soldi, formando parecchie bands con i suoi amici ma senza mai ottenere un reale successo.\nCi\u00f2 che cambi\u00f2 la sua carriera musicale fu la nascita dei \"Sound System\", cio\u00e8 discoteche ambulanti composte da enormi casse montate artigianalmente su camion utilizzati a questo scopo, che divennero la pi\u00f9 popolare forma di divertimento della Giamaica. \"The Prince\" decise di mettere in piedi il proprio Sound System e le proprie etichette, la \"Buster's Sheck\" e la \"Wild Bells\", sfornando grandi successi (uno fra tutti \"\"Oh Carolina\"), dimostrando inoltre un ottimo senso della musica e degli affari, servendosi dei migliori musicisti dell'isola riuniti generalmente sotto il nome di \"Prince Buster's Allstars\"\".\nIl suo pezzo pi\u00f9 conosciuto \u00e8 \"One Step Beyond...\" (1964), reso famoso dal gruppo britannico Madness (1979)."}
{"id": "1287639", "revid": "125371140", "url": "https://it.wikipedia.org/wiki?curid=1287639", "title": "Zeitgeist (The Smashing Pumpkins)", "text": "Zeitgeist \u00e8 il primo album realizzato dagli Smashing Pumpkins dopo la rifondazione della band, registrato dai soli Corgan e Chamberlin. Il primo singolo estratto dall'album \u00e8 \"Tarantula\", mentre il secondo \u00e8 stato \"That's The Way (My Love Is)\".\nIl disco.\nDopo diversi anni di assenza ed esperienze soliste dei membri della band, tornano gli Smashing Pumpkins con un album costituito per met\u00e0 da tracce prettamente rock e per met\u00e0 da brani tendenti ad un pop sperimentale. Nella prima met\u00e0 possono sicuramente venire inserite \"Doomsday Clock\", comparsa nella colonna sonora del film live action \"Transformers\" (durante i titoli di coda), \"7 Shades of Black\", \"Tarantula\" (primo singolo dell'album) e \"Starz\": in queste tracce vi \u00e8 la possente presenza di chitarre distorte che si intrecciano all'inconfondibile voce di Billy Corgan. Nella seconda schiera possiamo trovare \"That's the Way (My Love Is)\", la ballata \"Neverlost\" e la sperimentale \"Pomp and Circumstances\". Bene o male il sound classico della band viene mantenuto, e in alcune tracce vi \u00e8 il ritorno al rock gi\u00e0 ascoltato in album precedenti come \"Siamese Dream\".\nPur non essendo un concept album, diversi temi ricorrenti vengono affrontati sia musicalmente che a livello di artwork per copertina e booklet. Il nome dell'album \"Zeitgeist\" significa \"spirito del tempo\" e il fatto che in copertina si veda la Statua della Libert\u00e0 sommersa per met\u00e0 spinge a pensare che secondo la band i tempi moderni non siano particolarmente rosei. Stessa idea si ha sfogliando il booklet, in cui compare l'ereditiera Paris Hilton seguita da un wrestler e da una imitazione macabra del presidente degli Stati Uniti d'America (somigliante alla classica immagine della morte). Infine, una bara aperta che contiene, tra l'altro, un basso (presumibilmente quello dell'ex bassista D'arcy Wretzky), chiude il set di fotografie."}
{"id": "1287641", "revid": "3535", "url": "https://it.wikipedia.org/wiki?curid=1287641", "title": "Current Ratio", "text": ""}
{"id": "1287646", "revid": "248219", "url": "https://it.wikipedia.org/wiki?curid=1287646", "title": "Corambe sargassicola", "text": ""}
{"id": "1287647", "revid": "1442080", "url": "https://it.wikipedia.org/wiki?curid=1287647", "title": "Zvest Apollonio", "text": "Note biografiche.\nNasce a Bertocchi (in sloveno \"Bertoki\"), centro appartenente al comune di Capodistria, da padre italiano e madre slovena e cresce nell'infanzia in un ambiente perfettamente bilingue. Nel 1960 si laurea presso l'Accademia di Belle Arti di Lubiana (\"ALU - Ljublianska akademija za likovno umetnost\"). Qualche anno pi\u00f9 tardi, dopo essersi specializzato in pittura sotto la guida di Gabrijel Stupica, inizia ad insegnare come docente nello stesso istituto, divenendo in breve tempo responsabile del settore grafico dell'Accademia. In giovent\u00f9 si dedica con successo anche alla grafica per poi, a partire dagli anni ottanta, venire assorbito quasi completamente dalla pittura. Restato sempre legato all'Istria e alle sue genti, vive e lavora prevalentemente, negli ultimi due decenni della propria esistenza, a Portorose, non lontano dal suo paese natale, Bertocchi, dove muore nel marzo 2009.\nUn artista legato alla sua terra.\nArtista dotato di una spiccata personalit\u00e0, Zvest Apollonio ha voluto descrivere la sua terra, l'Istria, e pi\u00f9 in generale il mondo mediterraneo, con un colorismo acceso frutto di una ricerca costante che ha conferito alla sua arte un sempre maggiore arricchimento rappresentativo. Negli ultimi anni della sua esistenza \u00e8 anche approdato a una forma di sensualit\u00e0 solare, di matrice classicheggiante. La sua pittura, profondamente originale e non ascrivibile a nessuna scuola specifica, \u00e8 animata spesso da un senso visionario e da un gusto per la spettacolarit\u00e0 che lo ha portato a maturare un forte interesse per la scenografia. Le sue inquietudini e versatilit\u00e0 lo hanno spinto a dedicarsi, negli anni sessanta e settanta, alla grafica, dove Apollonio ha raggiunto una perfezione formale unica, e, talvolta, anche alle cosiddette arti minori, ed in particolare alla ceramica, con risultati di alto livello qualitativo. Alcune fra le sue creazioni pi\u00f9 significative si possono oggi ammirare presso il Museo d'arte moderna di Lubiana (\"Moderna galerija\"), massimo centro espositivo di pittura contemporanea della Slovenia. Zvest Apollonio \u00e8 considerato uno fra i massimi artisti sloveni della seconda met\u00e0 del novecento e dei primi anni del XXI secolo.\nPremi e riconoscimenti.\nFra i molti premi e riconoscimenti tributati all'artista possiamo citare:"}
{"id": "1287651", "revid": "2108263", "url": "https://it.wikipedia.org/wiki?curid=1287651", "title": "Federico Carlo d'Assia-Kassel", "text": "Biografia.\nPrimi anni.\nFederico nacque nel castello di famiglia, Gut Panker, nel distretto di Pl\u00f6n, nell'Holstein, figlio terzogenito del principe Federico Guglielmo d'Assia-Kassel e di sua moglie, la principessa Anna di Prussia, figlia a sua volta del principe Carlo di Prussia e della principessa Maria di Sassonia-Weimar-Eisenach. Il padre, Federico, ufficiale dell'esercito danese, fu il pi\u00f9 sostenuto tra i candidati di Cristiano VIII di Danimarca nel 1840 per succedergli nel trono danese all'estinzione della linea maschile, ma rinunci\u00f2 ai suoi diritti al trono nel 1851 in favore della propria sorella, Luisa d'Assia-Kassel. Federico infatti, pur non essendo fisicamente nato in territorio danese, aveva acquisito la cittadinanza in tenera et\u00e0 e in Danimarca aveva trascorso tutta la sua infanzia, ma nel 1875, quando si estinse la linea degli Assia-Kassel, egli si spost\u00f2 nel nord della Germania, dove avevano sede i territori di famiglia.\nDiciotto giorni dopo la sua nascita, sua cugina di primo grado, Dagmar di Danimarca, figlia di sua zia, la regina Luisa di Danimarca, diede alla luce a San Pietroburgo Nicola II di Russia, che fu tra gli altri titoli anche re di Finlandia dal 1894 al 1917.\nIl trono finlandese.\nLa Finlandia aveva dichiarato la propria indipendenza dalla Russia il 6 dicembre, 1917, accendendo un dibattito nello stato stesso al fine di decidere se la Finlandia dovesse rimanere una monarchia o diventare una repubblica. Al tempo della dichiarazione d'indipendenza, i monarchici finlandesi erano una fazione minoritaria dell\"Eduskunta\" (Parlamento), e la questione della forma di governo venne rinviata alla fine del conflitto. Dopo una guerra civile e dopo che il partito socialdemocratico venne escluso dall\"Eduskunta\", Federico venne eletto al trono del \"Regno di Finlandia\" il 9 ottobre 1918.\nLa Lituania, che fu presa a modello dalla Finlandia, nel luglio 1918 elesse Guglielmo Carlo, duca di Urach e conte di W\u00fcrttemberg come re Mindaugas II di Lituania. Lettonia e Estonia formarono invece un'\"Assemblea Generale delle Province\" consistente degli aristocratici tedeschi dell'area baltica sotto la protezione dell'imperatore Guglielmo II al fine di riconoscere l'area come provincia sotto protettorato tedesco. Di conseguenza Adolfo Federico, Duca di Meclemburgo-Schwerin venne nominato Duca \"del Ducato Unito dei Paesi Baltici\".\nLa Finlandia, come del resto i paesi baltici, avevano all'inizio stretti rapporti con la Germania. Essa era difatti l'unica potenza internazionale che aveva supportato l'indipendenza di queste nazioni attraverso le Truppe di Cacciatori Finlandesi. La Germania era inoltre intervenuta nella guerra civile per risolvere la situazione. La vicinanza della Finlandia alle posizioni della Germania divenne pi\u00f9 palese con il protettorato del 1918 e con l'elezione di Federico Carlo d'Assia-Kassel, cognato dell'Imperatore, a re di Finlandia.\nL'adozione di una nuova costituzione monarchica venne basata su quella del 1772, adottata sotto il re Gustavo III di Svezia, quando la Finlandia era parte della Svezia. Lo stesso documento era del resto gi\u00e0 stato il modello fondante del Granducato di Finlandia instaurato dagli zar russi nel XIX sec.\nFederico Carlo assunse il nome di Carlo I ed i titoli di \"Re di Finlandia e Carelia, Duca delle \u00c5land, Gran Principe di Lapponia, Signore di Kaleva e della Pohjola\", anche se secondo la tradizione avrebbe dovuto assumere il nome di \"V\u00e4in\u00f6 I\", nome con cui veniva presentato dalla stampa satirica dell'epoca.\nL'11 novembre 1918 venne firmato l'armistizio tra le varie fazioni della Prima guerra mondiale, e due giorni dopo Guglielmo II abdic\u00f2 e la Germania intera venne dichiarata una repubblica. Alla sconfitta della Germania nella Grande Guerra, nessuno degli alleati vincitori avrebbe tollerato la presenza di Federico Carlo sul trono del Regno di Finlandia e venne perci\u00f2 concordata la rinuncia al trono per il 14 dicembre 1918. Nel 1925 la Finlandia adott\u00f2 una costituzione repubblicana.\nUltimi anni.\nIl langravio Alessandro d'Assia-Kassel abdic\u00f2 il 15 marzo 1925 dal titolo di capo della casa d'Assia e come tale Federico Carlo gli succedette. Alla morte di Federico Carlo gli succedette il figlio maggiore, Filippo. Ad ogni modo, secondo documenti d'epoca, il successore di Federico Carlo al trono finlandese avrebbe dovuto essere il suo figlio secondogenito, il principe Volfango d'Assia-Kassel (1896\u20131989), e Filippo teneva il titolo di capo della casa d'Assia. Wolfgang era coi suoi genitori nel 1918, pronto a partire alla volta della Finlandia, dove era stato organizzato un matrimonio con una nobildonna finlandese, al fine di ufficializzarlo principe ereditario. Filippo a quel tempo era impegnato sul fronte.\nMatrimonio e figli.\nIl 25 gennaio 1893 Federico spos\u00f2 la principessa Margherita di Prussia, la figlia minore di Federico III di Germania e di Vittoria d'Inghilterra, figlia maggiore della regina Vittoria di Gran Bretagna e del di lei consorte Alberto di Sassonia-Coburgo-Gotha. Da questo matrimonio nacquero i seguenti figli:"}
{"id": "1287655", "revid": "122872480", "url": "https://it.wikipedia.org/wiki?curid=1287655", "title": "Dau al Set", "text": "Dau al Set [\u02c8daw \u0259\u026b \u02c8s\u025bt] sono un gruppo artistico catalano d'avanguardia creato nell'ottobre 1948 a Barcellona intorno all'omonima rivista. Il suo motto (Dau al Set in lingua catalana, la settima faccia del dado) ne dichiarava ormai l'atteggiamento dissacratore.\nStoria.\nI suoi fondatori furono il poeta Joan Brossa (sarebbe lui ad aver creato il titolo della rivista e quindi del gruppo), i pittori Joan Pon\u00e7 (direttore della pubblicazione), Antoni T\u00e0pies, Modest Cuixart e Joan-Josep Tharrats e il filosofo Arnau Puig. Pi\u00f9 tardi vi ader\u00ec, tra altri, il poligrafo Juan-Eduardo Cirlot.\nSchierato sin dall'inizio con il dadaismo, esplor\u00f2 anche l'iperrealismo, il surrealismo e l'esistenzialismo fino alla convergenza in uno stile proprio e polivalente, autoescluso dal marasma culturale del dopoguerra spagnolo. Intese dinamizzare la cultura e la societ\u00e0 catalane schiacciate dal franchismo allora imperante.\nDopo una vicenda piuttosto irregolare il gruppo si sciolse nel 1951 bench\u00e9 la rivista venne pubblicata fino al 1956, totalmente nelle mani dell'editore Tharrats. Nonostante la breve esistenza, Dau al Set \u00e8 ritenuto il primo punto di riferimento dell'arte resistenziale spagnola."}
{"id": "1287658", "revid": "110157", "url": "https://it.wikipedia.org/wiki?curid=1287658", "title": "Campionato del mondo di calcio da tavolo 1998 - Categoria squadre Under-16", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della gara a squadre della Categoria Under16.\nPer la classifica finale vedi Classifica.\nPer i risultati delle altre categorie:"}
{"id": "1287660", "revid": "327773", "url": "https://it.wikipedia.org/wiki?curid=1287660", "title": "Jin Mao Tower", "text": "La Jin Mao Tower \u00e8 un grattacielo situato a Shanghai, che si trova nel cuore della \"Manhattan cinese\", il nuovo quartiere finanziario di Pudong. Il palazzo \u00e8 stato disegnato dallo studio di architettura statunitense Skidmore, Owings and Merrill.\nInaugurata nel 1998, la torre, alta 420,50 metri e con 88 piani, occupa il 23\u00ba posto nella lista dei grattacieli pi\u00f9 alti del mondo e il 12\u00b0 pi\u00f9 alto della Cina.\nOspita al suo interno un ascensore no-stop che porta dal piano terra all'88\u00ba piano, dove c'\u00e8 un \"belvedere\" che offre una vista sul fiume Huangpu e sui grattacieli vicini, in meno di un minuto: l'osservatorio \u00e8 privo di ringhiere e dotato di pavimento in vetro, per consentire di effettuare una \"passeggiata nel cielo\".\nL'atrio centrale della torre \u00e8 alto 32 piani, e quindi \u00e8 possibile vedere, affacciandosi su di esso dal \"belvedere\", il piano 56 dove c'\u00e8 la hall di un hotel di lusso."}
{"id": "1287661", "revid": "400783", "url": "https://it.wikipedia.org/wiki?curid=1287661", "title": "Idrissa Ou\u00e9draogo", "text": "Biografia.\nIdrissa Ouedraogo si \u00e8 formato presso l\"'Institut Africain d'Etudes Cin\u00e9matographiques\" di Ouagadougou. Nel 1981 ha intrapreso un percorso impegnativo per diventare regista e ha realizzato molti cortometraggi. In particolare, il video \"Poko\" \u00e8 stato premiato al Fespaco. Dopo essersi specializzato a Kiev, Idrissa si \u00e8 diplomato presso il prestigioso \"Institut des hautes \u00e9tudes cin\u00e9matographiques\" (IDHEC) di Parigi nel 1985. Tra i vari riconoscimenti che questo notevole autore del cinema africano ha ricevuto durante la sua carriera, spicca indubbiamente il Premio speciale della Giuria del Festival di Cannes per \"Tila\u00ef\" del 1990 e l'Orso d'Argento al Festival di Berlino del 1993 per \"Samba Traor\u00e9\"."}
{"id": "1287662", "revid": "1543377", "url": "https://it.wikipedia.org/wiki?curid=1287662", "title": "Nanquan", "text": " \nNanquan (\u5357\u62f3, pugilato del sud) \u00e8 una classificazione geografica delle arti marziali cinesi e si riferisce a tutti gli stili che hanno avuto origine o che sono praticati a sud del Changjiang (cio\u00e8 lo Yangtze). Inoltre questo nome si riferisce ad un Taolu di Wushu moderno o sportivo codificato per riunire le tecniche dei pi\u00f9 importanti stili del sud della Cina.\nGli stili classificati come Nanquan sono localizzati principalmente nelle province di Guangdong, Guangxi, Fujian, Hunan, Zhejiang, Yunnan, ecc.\nGuangdong Nanquan (\u5e7f\u4e1c\u5357\u62f3).\nIl Nanquan del Guangdong \u00e8 caratterizzato da cinque scuole maggiori (Guangdong wu daming quan) che sono: Hongjiaquan (\u6d2a\u5bb6\u62f3); Liujiaquan (\u5218\u5bb6\u62f3); Caijiaquan (\u8521\u5bb6\u62f3); Lijiaquan (\u674e\u5bb6\u62f3); Mojiaquan(\u83ab\u5bb6\u62f3). Inoltre troviamo: Cailifo (\u8521\u674e\u4f5b); Hu he shuangxingquan (\u864e\u9e64\u53cc\u5f62\u62f3); Xiajiaquan (\u4fa0\u5bb6\u62f3); Yongchunquan (\u6c38\u6625\u62f3); Baimeiquan (\u767d\u7709\u62f3); Nanjiquan (\u5357\u6781\u62f3); Ruquan (\u5112\u62f3); Fojiaquan (\u4f5b\u5bb6\u62f3); Diaojiaquan (\u5201\u5bb6\u62f3); Zhujiaquan (\u6731\u5bb6\u62f3); Yuejiaquan (\u5cb3\u5bb6\u62f3); Zhongjiaquan (\u949f\u5bb6\u62f3); Kunlunquan (\u6606\u4ed1\u62f3); ecc. Anche lo Yanzaoquan \u00e8 uno stile di pugilato del Guangdong.\nGuangxi Nanquan (\u5e7f\u897f\u5357\u62f3).\nIl Nanquan del Guangxi contiene: Zhoujiaquan (\u5468\u5bb6\u62f3); Tulongquan (\u5c60\u9f99\u62f3); Hongmen fuhuquan (\u6d2a\u95e8\u4f0f\u864e\u62f3); Xiaoceda (\u5c0f\u7b56\u6253); ecc.\nFujian Nanquan (\u798f\u5efa\u5357\u62f3).\nIl Nanquan del Fujian \u00e8 caratterizzato da: Wuxingquan (\u4e94\u5f62\u62f3) dello Shaolin del sud; Wuzuquan (\u4e94\u7956\u62f3); Luohanquan (\u7f57\u6c49\u62f3); Meihuazhuang (\u6885\u82b1\u6869); Lianchengquan (\u8fde\u57ce\u5bb6\u62f3); Dishuquanfa (\u5730\u672f\u62f3\u6cd5); Yongjiafa (\u6cf3\u5bb6\u6cd5); Wumeiquan (\u4e94\u679a\u62f3); Yuanquan (\u733f\u62f3); Shiquan (\u72ee\u62f3); Yufa (\u9c7c\u6cd5); Jifa (\u9e21\u6cd5); Rufa (\u5112\u6cd5); Huquan (\u864e\u62f3); Xiangdianquan (\u9999\u5e97\u62f3); ecc.\nUna Collana di Libri.\nLa Casa Editrice Fujian Renmin Chubanshe \u798f\u5efa\u4eba\u6c11\u51fa\u7248\u793e ha pubblicato una collana dal titolo \"Fujian Nanquan Congshu \u798f\u5efa\u5357\u62f3\u4e1b\u4e66\" (Collana di libri sul Pugilato del Sud in Fujian) in cui compaiono i seguenti titoli, legati agli stili sopra descritti: \"Nan Shaolin Yuquan \u5357\u5c11\u6797\u9c7c\u62f3\"; \"Huxingquan \u864e\u5f62\u62f3\"; \"Shangsheng Meihuaquan \u4e0a\u4e58\u6885\u82b1\u62f3\"; \"Fujian Dishu \u798f\u5efa\u5730\u672f\"; \"Hequan \u9e64\u62f3\"; \"Fujian Shaolinquan \u798f\u5efa\u5c11\u6797\u62f3\"; \"Nanquan Huizong \u5357\u62f3\u6c47\u5b97\"(in due volumi); \"Nan Shaolin Wuzuquan \u5357\u5c11\u6797\u4e94\u7956\u62f3\"; \"Shaolin Liuhemen \u5c11\u6797\u516d\u5408\u95e8\"(in due volumi).\nHunan Nanquan (\u6e56\u5357\u5357\u62f3).\nIl Nanquan dell'Hunan possiede 4 scuole maggiori (Hunan si da liupai, \u6e56\u5357\u56db\u5927\u6d41\u6d3e): Wujiaquan (\u5deb\u5bb6\u62f3); Hongjiaquan (\u6d2a\u5bb6\u62f3); Bijiajiao (\u859c\u5bb6\u6559); Yuejiajiao (\u5cb3\u5bb6\u6559); ecc.\nHubei Nanquan (\u6e56\u5317\u5357\u62f3).\nIl Nanquan dell'Hubei contiene cinque scuole maggiori (Hubei wu da pai, \u6e56\u5317\u4e94\u5927\u6d3e): Hongmenquan (\u6d2a\u95e8\u62f3); Kongmenquan (\u5b54\u95e8\u62f3); Yuemenquan (\u5cb3\u95e8\u62f3); Yumenquan (\u9c7c\u95e8\u62f3); Sunmenquan (\u5b59\u95e8\u62f3). Oltre queste vi sono: Wujiayi (\u5deb\u5bb6\u827a); Naimen (\u5948\u95e8); Fomen (\u4f5b\u95e8); Yinxianmen (\u9690\u4ed9\u95e8); Shuihumen (\u6c34\u6d52\u95e8); Zhengmen (\u84b8\u95e8); Yanmen (\u4e25\u95e8); Xiongmen (\u718a\u95e8); ecc.\nSichuan Nanquan (\u56db\u5ddd\u5357\u62f3).\nIl Nanquan del Sichuan si compone di 8 grandi scuole (Sichuan ba da liupai, \u56db\u5ddd\u516b\u5927\u6d41\u6d3e): \nSengmen (\u50e7\u95e8); Yuemen (\u5cb3\u95e8); Zhaomen (\u8d75\u95e8); Dumen (\u675c\u95e8); Hongmen (\u6d2a\u95e8); Huamen (\u5316\u95e8); Zimen (\u5b57\u95e8); Huimen (\u4f1a\u95e8).\nLa classificazione.\nQualcuno ha voluto trovare delle caratteristiche comuni agli stili provenienti dal Sud in opposizione a quelli provenienti dal Nord. Naturalmente, trattandosi di una generalizzazione, le caratteristiche generali non si adattano sempre a tutti gli stili di una determinata categoria. In particolare, riguardo al Nanquan, si dice che per gli stili del sud \"\u00e8 essenziale tenere una posizione solida e rimanere sempre in equilibrio. Ci\u00f2 probabilmente deriva dall'abitudine a combattere sulle barche e sul terreno fangoso e scivoloso delle zone paludose della Cina meridionale, fatto che ha condotto a uno sviluppo eccezionale dell'uso delle mani e delle braccia.\" \nQuesta \u00e8 un'ottima sintesi di un ragionamento che spesso ritroviamo a giustificazione delle peculiarit\u00e0 degli Stili del Sud nei confronti di quelli del Nord.\nA livello linguistico segnaliamo che questa categoria geografica pu\u00f2 essere anche definita Nanpai (\u5357\u6d3e, Scuola del Sud).\nIl Nanquan del Wushu da Competizione.\nNell'ambito del Wushu Moderno nel 1960 \u00e8 stata codificata una sequenza chiamata Nanquan che deriva dagli stili del Sud della Cina, prevalentemente da stili famigliari dell'area di Canton quali Hongjiaquan, Lijiaquan, Mojiaquan e Caijiaquan ed anche da stili quali lo Yongchunquan ed il Cailifo. Questa sequenza alterna movimenti atletici a contrazioni muscolari, privilegiando sempre l'ancoramento al terreno e dando un'idea di forza. Ai movimenti sono coordinate delle emissioni vocali dette Fasheng (). Ci sono sei tipi di suoni: \"Xi \u563b,He \u559d, Hua \u54d7, Na \u55f1,Nong \u54dd, Yi \u55cc\".. La forma \u00e8 divisa in tre parti. \nMovimento di mani caratteristico di questa forma \u00e8 il Guagaiquan (), che \u00e8 un pugno discendente, reso in cantonese \"Gwa Kup Kuen\", solitamente seguito dal Paoquan (), reso in cantonese \"Pow Kuen\".\nAtteggiamento delle Mani del Nanquan.\nGli atteggiamenti delle Mani (Shouxing \u624b\u578b) della forma da competizione del Nanquan sono caratteristici. Questo ne \u00e8 un elenco dedotto da alcuni testi che descrivono tale sequenza:\nI Passi del Nanquan.\nLe Tipologie di Passi (Buxing \u6b65\u578b) che caratterizzano il Nanquan, quale forma o categoria da competizione, sono a volte comuni ed a volte riscontrabili solo negli stili del sud.\nQuesto un elenco dedotto da alcuni testi su di questo argomento:\nIl Tuifa del Nanquan.\nQueste le tecniche di gambe (Tuifa) della forma da competizione del Nanquan:\nI Tiaoyue del Nanquan.\nIl libro \"Nanquan Quanshu\" cita anche due Tecniche in Salto (Tiaoyue, \u8df3\u8dc3) che non compaiono in nessun altro testo citato, tra i fondamentali del Nanquan:\nCi\u00f2 conferma l'idea, almeno per questo esercizio, che nel Nanquan vi siano poche tecniche saltate.\nLe Tecniche Ponte del Nanquan.\nTra i metodi fondamentali del Nanquan da competizione troviamo i Qiaofa \u6865\u6cd5. Le Tecniche Ponte sono caratteristiche delle Scuole di Pugilato del Guangxi e del Guangdong, il Nanquan del Fujian possiede Zhi Erren Xiang Chu \u6307\u4e8c\u4eba\u81c2\u76f8\u89e6 (Le dita di due uomini si toccano scambievolmente le braccia) che pu\u00f2 essere equiparata alle Tecniche Ponte. Nelle altre regioni si trovano raramente queste tecniche. Nel libro \"Qing Shaonian Wushu Congshu Nanquan\" con il termine Qiao (\u6865, ponte) si indica chiaramente l'avambraccio.\nEsse sono state inserite nelle Regole da Competizione del Wushu (Wushu Jingsai Guize, \u6b66\u672f\u7ade\u8d5b\u89c4\u5219) e quindi inserite nel Nanquan da gara. Tali fondamentali sono dei metodi di utilizzo della forza che viene comunicata alle braccia attraverso i movimenti di tutto il corpo. Il libro \n\"Nanquan Rumen Yu Tigao\" ne riporta un elenco legato al Nanquan da competizione:"}
{"id": "1287663", "revid": "1386850", "url": "https://it.wikipedia.org/wiki?curid=1287663", "title": "Ryan Murphy", "text": "Prolifico autore, \u00e8 noto inoltre per aver creato serie televisive di grande successo, come \"Nip/Tuck\" (2003), \"Glee\" (2009), \"American Horror Story\" (2011) e \"American Crime Story\" (2016).\nBiografia.\nMurphy nasce e cresce a Indianapolis, Indiana in una famiglia cattolica di origine irlandese. Si diploma alla \"Warren Central High School\", una scuola cattolica, a Indianapolis. Della sua infanzia ricorda la madre come una \"reginetta di bellezza che ha lasciato tutto per prendersi cura dei suoi due figli\". Murphy, che ha pubblicamente dichiarato la sua omosessualit\u00e0, frequent\u00f2 l'Indiana University, dove fu membro del giornale universitario. Sia da bambino che nel periodo universitario rimane legato a gruppi corali, con i quali si esibiva.\nNel 1999 \u00e8 ideatore della serie tv \"Popular\", ritratto satirico degli studenti statunitensi nelle High School, mentre nel 2003 \u00e8 l'ideatore di \"Nip/Tuck\", ritratto lavorativo, familiare e sessuale di due chirurghi plastici di Miami, interpretati da Dylan Walsh e Julian McMahon. Nel 2006 realizza il suo primo lungometraggio \"Correndo con le forbici in mano\", tratto dal romanzo autobiografico di Augusten Burroughs, la pellicola vanta un ricco cast che comprende attori del calibro di Annette Bening, Alec Baldwin, Brian Cox, Joseph Fiennes e Gwyneth Paltrow. Nel 2009 crea e produce la serie televisiva \"Glee\", incentrata sulle vicende di una compagnia di canto. Per il 2010 dirige Julia Roberts in \"Mangia prega ama\", basato sulle memorie di Elizabeth Gilbert.\nNel 2011 crea e produce la serie televisiva di successo \"American Horror Story\", una serie antologica horror/fantasy, in cui sono presenti attori o personaggi dello spettacolo di grande calibro tra cui i Premi Oscar Jessica Lange e Kathy Bates, oltre che Evan Peters, Sarah Paulson, Matt Bomer, Connie Britton, Frances Conroy, Naomi Campbell e Lady Gaga che ha guadagnato il suo primo Golden Globe per il suo ruolo nella serie. Nel 2012 \u00e8 il creatore di \"The New Normal\", incentrata sulle vicende di una coppia gay. Nel 2014 \u00e8 regista del film TV \"The Normal Heart\" ambientato negli anni '80, quando l'AIDS inizia a diffondersi. Nel 2015 crea la serie tv horror/comica \"Scream Queens\", con Emma Roberts, Lea Michele e Jamie Lee Curtis. La serie viene cancellata dopo due stagioni, ma nel 2020 Murphy ha dichiarato di essere al lavoro su una terza stagione. \nNel 2016 produce anche un'altra serie antologica dopo \"American Horror Story\", intitolata \"American Crime Story\", la cui prima stagione ha tra i suoi protagonisti John Travolta e Sarah Paulson. Nel 2017 produce una nuova serie antologica, dal titolo \"Feud,\" la cui prima stagione vede il ritorno di Jessica Lange, dopo 3 anni di lontananza artistica. Nel 2018 esce negli Stati Uniti una nuova serie creata sempre dallo stesso Murphy con il collega Brad Falchuk chiamata \"9-1-1;\" sono state confermate come attrici Connie Britton e Angela Bassett apparse nella serie tv \"American Horror Story\". La serie sar\u00e0 incentrata sul numero telefonico 911, il pronto intervento americano.\nNel 2018 produce a Broadway il musical \"The Boys in the Band\", in scena al Booth Theatre dal 28 aprile all'11 agosto. Questo allestimento celebra il cinquantesimo anniversario di \"The Boys in the Band\" e il cast comprende Jim Parsons (Michael), Zachary Quinto (Harold), Andrew Rannells (Larry), Charlie Carver (Cowboy) e Matt Bomer (Donald) con la regia di Joe Mantello. Nel 2020 produce la serie \"Hollywood\" per Netflix.\nNel 2021 esce \"Halston\" una miniserie che racconta la vita e la carriera dell'omonimo stilista interpretato da Ewan McGregor.\nVita privata.\nSi \u00e8 sposato con David Miller, fotografo. Murphy e Miller hanno due bambini nati tramite surrogazione di maternit\u00e0: Logan Phineas (2012) e Ford (2014).\nFilmografia.\nLa seguente lista include i prodotti a cui Murphy ha lavorato in quanto regista, sceneggiatore e/o produttore esecutivo."}
{"id": "1287664", "revid": "580", "url": "https://it.wikipedia.org/wiki?curid=1287664", "title": "Theriso", "text": "Theriso () \u00e8 un ex comune della Grecia nella periferia di Creta (unit\u00e0 periferica di La Canea) con 6.313 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di La Canea."}
{"id": "1287666", "revid": "767487", "url": "https://it.wikipedia.org/wiki?curid=1287666", "title": "Dr. Wong's Virtual Hell", "text": "Dr. Wong's Virtual Hell \u00e8 un film del 1999 diretto da Jes\u00fas Franco (come Jess Franco).\nFilm girato in video digitale e distribuito direttamente in formato DVD.\nFranco torna a vestire i panni del Dr. Wong, il criminale cinese che aveva gi\u00e0 interpretato nel 1983 in \"La sombra del judoka contra el Dr. Wong\". Il personaggio, inventato dal regista spagnolo, \u00e8 una sorta di Fu Manchu dei poveri, che in \"Dr. Wong's Virtual Hell\" appare anche vecchio, depresso e aterosclerotico, al punto da non riuscire a ricordare la storica frase di commiato di Fu Manchu: \"Il mondo sentir\u00e0 parlare ancora di me!\".\nLina Romay interpreta sia il ruolo della figlia di Wong, sia quello dell'antagonista dello scienziato, Nelly Smith, il cui nome \u00e8 la storpiatura di Nayland Smith, cognome dell'agente britannico storico avversario di Fu Manchu dalla parte della legge.\nEdizioni DVD.\n\u00c8 uscito nel 2002 in Spagna edito da Vellavision, con il titolo \"El infierno virtual del dr. Wong\", il doppiaggio originale inglese e un nuovo doppiaggio spagnolo, nonch\u00e9 sottotitolato nelle due lingue, e nel 2006 negli Stati Uniti, tra gli extra del DVD di \"Snakewoman\" pubblicato da Sub Rosa Studios, solo con la traccia inglese."}
{"id": "1287668", "revid": "17654", "url": "https://it.wikipedia.org/wiki?curid=1287668", "title": "El infierno virtual del dr. Wong", "text": ""}
{"id": "1287673", "revid": "1005847", "url": "https://it.wikipedia.org/wiki?curid=1287673", "title": "Vamos", "text": "Vamos () \u00e8 un ex comune della Grecia nella periferia di Creta (unit\u00e0 periferica di La Canea) con 2.932 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Apokoronas."}
{"id": "1287679", "revid": "767487", "url": "https://it.wikipedia.org/wiki?curid=1287679", "title": "Voukolies", "text": "Voukolies () \u00e8 un ex comune della Grecia nella periferia di Creta (unit\u00e0 periferica di La Canea) con 3.296 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Platanias."}
{"id": "1287684", "revid": "78273", "url": "https://it.wikipedia.org/wiki?curid=1287684", "title": "Perito commerciale", "text": ""}
{"id": "1287686", "revid": "237256", "url": "https://it.wikipedia.org/wiki?curid=1287686", "title": "Campionato del mondo di calcio da tavolo 1998 - Categoria squadre veterans", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della gara a squadre della Categoria Veterans.\nPer la classifica finale vedi Classifica.\nPer le qualificazioni delle altre categorie:"}
{"id": "1287692", "revid": "767487", "url": "https://it.wikipedia.org/wiki?curid=1287692", "title": "Asi Gonia", "text": "Asi Gonia () \u00e8 una ex comunit\u00e0 della Grecia nella periferia di Creta (unit\u00e0 periferica di La Canea) con 586 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Apokoronas."}
{"id": "1287695", "revid": "1318658", "url": "https://it.wikipedia.org/wiki?curid=1287695", "title": "Crossosomatales", "text": "Le Crossosomatali (Crossosomatales ) sono un ordine di angiosperme composto di alberi e arbusti presenti in tutti i continenti. Si tratta di un taxon di ridotte dimensioni composto da una settantina di specie, suddivise tra 13 generi e 7 famiglie.\nL'ordine prende il nome dalla famiglia Crossosomataceae, qui inclusa.\nDistribuzione.\nLe Crossosomatali sono rappresentate nei climi temperati e caldi di tutti e cinque i continenti, ma la distribuzione \u00e8 molto frammentata. Le singole famiglie, con l'eccezione di Staphyleaceae, sono limitate ciascuna a un solo continente.\nUn solo genere di Crossosomatali (\"Staphylea\") \u00e8 presente anche nella flora italiana, in particolare per la specie \"Staphylea pinnata\".\nTassonomia.\nClassificazione APG.\nSecondo la classificazione APG IV l'ordine, differenziatosi intorno a 100 milioni di anni fa, comprende le seguenti famiglie:\nSistema Cronquist.\nL'ordine non \u00e8 riconosciuto dalle classificazioni tradizionali, tra le quali dal Sistema Cronquist, essendo stato introdotto solo con la moderna classificazione filogenetica APG II."}
{"id": "1287698", "revid": "237256", "url": "https://it.wikipedia.org/wiki?curid=1287698", "title": "Campionato del mondo di calcio da tavolo 1998 - Categoria squadre femminile", "text": "Il Campionato del Mondo di Calcio da tavolo di Namur in Belgio.\nFasi di qualificazione ed eliminazione diretta della gara a squadre della Categoria Femminile.\nPer la classifica finale vedi Classifica.\nPer le qualificazioni delle altre categorie:"}
{"id": "1287700", "revid": "125266393", "url": "https://it.wikipedia.org/wiki?curid=1287700", "title": "Sara la Nera", "text": "Sara la Nera o Santa Sarah, nota anche con il nome di \"Sara-la-Kali\" (Sara la Nera), viene venerata come santa dalla comunit\u00e0 gitana dei Manouches, Coradores, Sinti e Rom presso la citt\u00e0 francese di Saintes-Maries-de-la-Mer, nella Camargue. Una leggenda fa di lei la serva delle Marie onorate presso il suddetto comune. Per un'altra leggenda si trattava di una donna pagana di alto rango convertitasi alla religione di Abramo. Sebbene sia chiamata anche con l'appellativo di \"Santa\", non \u00e8 riconosciuta come tale da nessuna delle principali confessioni religiose.\nTradizione.\nSecondo il racconto tradizionale Sara, originaria dell'alto Egitto, era la serva nera di Maria Salom\u00e8 e Maria Ios\u00e8, presenti quando Ges\u00f9 fu crocifisso. Maria-Salom\u00e8, Marie Ios\u00e8 e Maria Maddalena, dopo la resurrezione di Cristo, partirono a bordo di un'imbarcazione senza remi raggiungendo infine le coste della Francia, dove sbarcarono in un luogo detto \"Oppidum R\u00e2\", noto in seguito come \"Notre Dame de Ratis\" (\"R\u00e2\" fu cambiato anche per influsso del latino \"ratis\", cio\u00e8 \"zattera\"); il nome della citt\u00e0 fu cambiato prima in \"Notre Dame del la Mer\", e, successivamente, in Saintes-Maries-de-la-Mer nel 1838. Altre versioni della leggenda includono anche Giuseppe d'Arimatea, il portatore del Graal.\nIn Francia, il giorno in cui si fa memoria del loro pellegrinaggio \u00e8 il 24 maggio, lo stesso in cui si celebra la festa di santa Sara. Il rituale prevede il trasporto della statua dal mare alla terraferma al fine di rievocare il suo arrivo in Francia.\nStoria.\nNonostante la tradizione delle Marie sia alquanto antica (se ne trova traccia nella \"Legenda aurea\" del XIII secolo) Sara non figurer\u00e0 prima del 1521 ne \"La L\u00e9gende des Saintes-Maries de Vincent Philippon\", mentre la devozione a Sara sar\u00e0 nota solo dopo il 1800.\nPossibili influenze.\n\"Sarah-la-Kali\" (Sara la nera) secondo alcuni potrebbe essere collegata alla divinit\u00e0 indiana K\u0101l\u012b (\"Bhadrakali\", \"Uma\", \"Durga\", e \"Syama\"). Questo nome concorda con l'ipotesi dell'origine indiana della comunit\u00e0 Rom, che giunse in Francia verso il IX secolo. Sara rappresenterebbe quindi una manifestazione sincretistica e cristianizzata della dea \"Kali\". Non solamente il nome coincide (bench\u00e9 questo abbia la propria spiegazione nel suo significato letterale), bens\u00ec anche nel rituale alcuni hanno colto coincidenze singolari: Durg\u0101, altro nome di Kali, dea della creazione, della malattia e della morte, rappresentata con il volto nero, durante un rito annuale in India viene immersa nella acque e poi fatta emergere.\nTali teorie non sono tuttavia pienamente condivise, anzi in particolare fermamente negate dai sostenitori di un'origine ebraica dei Rom antecedente al periodo della loro migrazione indiana, che trovano insussistente la coincidenza del nome, che sarebbe giustificato dal suo semplice significato letterale, e del tutto insignificanti le coincidenze di rito, insistendo sulle radicali differenze tra la mitologia indiana e quella rom: per loro il rito di Sara \u00e8 s\u00ec una forma di sincretismo cristiano, ma con ancestrali elementi ebraici e non indiani.\nStando a quanto scritto da Franz de Ville Sara era una Rom:\nUna dei primi membri del nostro popolo a ricevere la rivelazione fu Sara la Kali. Ella era di nobili natali e guid\u00f2 la sua trib\u00f9 sulle rive del Rodano. Conosceva i segreti che Lui aveva trasmesso\u2026 I Rom in quel tempo praticavano ancora una religione politeista, e usavano trasportare sulle spalle la statua di Ishtar (Astart\u00e9) entrando con essa nelle acque del mare per ricevere la sua benedizione. Un giorno Sara ebbe una visione che la informava dell'arrivo delle sante donne presenti alla morte di Ges\u00f9, che stavano per giungere e che sarebbe stato loro compito aiutarle. Sara le vide giungere sulla loro imbarcazione, il mare era agitato e l'imbarcazione rischiava di rovesciarsi. Marie Salom\u00e8 getto il suo mantello sui flutti, usandolo come una zattera, Sara e i suoi aiutarono le sante a raggiungere la terra ferma dove si radunarono, al fine, sulla spiaggia in una preghiera di ringraziamento.\nSecondo la tradizione, l'imbarcazione trasportava Maria Salom\u00e8, moglie di Zebedeo e madre di Giovanni e Giacomo il Maggiore, Maria Ios\u00e8, moglie di Cleopa, madre dell'apostolo Giacomo il Minore, e probabile cugina della Vergine Maria, Maria Maddalena, Santa Sara, Lazzaro, Marta (sorella di Lazzaro), San Massimino e San Sidonio."}
{"id": "1287701", "revid": "767487", "url": "https://it.wikipedia.org/wiki?curid=1287701", "title": "Volkan Yaman", "text": "Carriera.\nHa debuttato per l'Antalyaspor il 6 agosto 2006, in una partita contro gli avversari turchi del \u00c7aykur Rizespor.\nInoltre, \u00e8 stato convocato alcune volte nella propria Nazionale maggiore: il primo incontro con la casacca della selezione del suo paese l'ha disputato il 24 maggio del 2006. La partita, disputatasi contro il nel Fenix Stadion di Genk, \u00e8 terminata in parit\u00e0 (3-3)."}
{"id": "1287704", "revid": "933835", "url": "https://it.wikipedia.org/wiki?curid=1287704", "title": "Souleymane Ciss\u00e9", "text": "Biografia.\nCresciuto in una famiglia musulmana, Ciss\u00e9 si \u00e8 appassionato di cinema sin dalla pi\u00f9 tenera et\u00e0. Dopo aver frequentato la scuola secondaria a Dakar, rientra in Mali dopo il 1960, anno dell'indipendenza del paese dalla Francia.\nLa sua lunga carriera cinematografica cominci\u00f2 come assistente alla regia per il documentario sull'arresto di Patrice Lumumba. Questa esperienza suscit\u00f2 nel giovane Ciss\u00e9 il desiderio di realizzare dei propri film, cos\u00ec egli ebbe la possibilit\u00e0 di frequentare i corsi della scuola di Cinema e Televisione a Mosca. \nNel 1970 rientr\u00f2 ancora una volta in Mali, dove lavor\u00f2 come cameraman per diversi cortometraggi e documentari.\nNel 1972, produsse il suo primo mediometraggio, \"Cinq jours d'une vie\", che racconta la storia di un giovane uomo che scappa dalla scuola Coranica e diventa un ladruncolo di strada; \"Cinq Jours\" \u00e8 stato premiato al Festival cinematografico di Cartagine.\nNel 1974, realizz\u00f2 il suo primo lungometraggio, \"Den muso\" (\"La fanciulla\"), in lingua bambara: \u00e8 la storia di una giovane donna muta che rimane incinta in seguito ad uno stupro e viene allontanata dalla sua stessa famiglia e dal padre del bambino che aspetta. Il film venne censurato dal Ministro della Cultura maliano e Ciss\u00e9 fu arrestato per aver prodotto il film con fondi francesi.\nNel 1978, Ciss\u00e9 realizz\u00f2 \"Baara\" (\"Lavoro\"), che venne premiato nell'edizione del 1979 del Fespaco.\nNel 1982, il regista present\u00f2 \"Finy\u00e9\" (\"Il Vento\"), la storia di un maliano insoddisfatto e critico nei confronti del potere politico. Il film gli valse un secondo premio al Fespaco del 1983.\nTra il 1984 e il 1987, Ciss\u00e9 ha lavorato al suo capolavoro, \"Yeelen, la luce\", per il quale ha ricevuto il Premio della giuria al Festival di Cannes 1987.\nNel 1995, \u00e8 uscito \"Waati\" (\"Il tempo\").\nCiss\u00e9 \u00e8 attualmente il presidente del UCECAO, l'Associazione dei Registi e dei Produttori di Cinema e Arti Audiovisive dell'Africa Occidentale."}
{"id": "1287705", "revid": "767487", "url": "https://it.wikipedia.org/wiki?curid=1287705", "title": "Kadir \u0130nan\u0131r", "text": "Nel cinema turco ha sempre interpretato il tipo duro che combatte contro l'ingiustizia."}
{"id": "1287709", "revid": "194706", "url": "https://it.wikipedia.org/wiki?curid=1287709", "title": "Aeroporto Amerigo Vespucci", "text": ""}
{"id": "1287710", "revid": "226458", "url": "https://it.wikipedia.org/wiki?curid=1287710", "title": "Campionato del mondo di calcio da tavolo 2000 - Categoria individuale open", "text": "Il Campionato del Mondo di Calcio da tavolo di Vienna in Austria.\nFasi di qualificazione ed eliminazione diretta della Categoria Open.\nPer la classifica finale vedi Classifica.\nPer le qualificazioni delle altre categorie:"}
{"id": "1287712", "revid": "486946", "url": "https://it.wikipedia.org/wiki?curid=1287712", "title": "AWBL", "text": ""}
{"id": "1287716", "revid": "339392", "url": "https://it.wikipedia.org/wiki?curid=1287716", "title": "Imperatrice Matilda", "text": ""}
{"id": "1287721", "revid": "287204", "url": "https://it.wikipedia.org/wiki?curid=1287721", "title": "Dizionario di erudizione storico-ecclesiastica", "text": "Il Dizionario di erudizione storico-ecclesiastica da San Pietro sino ai nostri giorni \u00e8 la principale opera scritta dal cavaliere Gaetano Moroni (1802-1883), bibliofilo, erudito, nonch\u00e9 Aiutante di camera dei pontefici Gregorio XVI e Pio IX.\nStoria.\nStampato a Venezia presso la Tipografia Emiliana, \u00e8 costituito da 103 volumi, editi tra il 1840 ed il 1861, ai quali si sono poi aggiunti 6 volumi di indici, usciti tra il 1878 ed il 1879, che costituiscono anche un aggiornamento delle voci trattate. Inizialmente erano previsti solo 30 volumi; ne vennero progettati successivamente 60 per giungere infine a 103 volumi. Concludeva lo stesso Moroni nell'ultimo volume degli Indici:\nOltre agli argomenti strettamente religiosi o legati alla storia della Chiesa cattolica registrati in ordine alfabetico nei diversi volumi, sono riportate numerose monografie non solo di pontefici e di ecclesiastici, ma anche di personaggi storici. Molto curati gli articoli riguardanti le ripartizioni degli Antichi Stati italiani, i trattati internazionali e le descrizioni geografiche di citt\u00e0 e nazioni di tutto il mondo.\nSpesso \u00e8 evidente il coinvolgimento dell'autore nei temi descritti che purtroppo limita l'obiettivit\u00e0 del dizionario; per contro sono menzionati fatti, eventi minori e riferimenti che altrimenti sarebbero di difficile reperibilit\u00e0.\nVolumi.\nMoroni Gaetano Romano, \"Dizionario di erudizione storico-ecclesiastica da San Pietro ai nostri giorni, specialmente intorno ai principali santi, beati, martiri, padri, ai sommi pontefici, cardinali e pi\u00f9 celebri scrittori ecclesiastici, ai varii gradi della gerarchia della chiesa cattolica, alle citt\u00e0 patriarcali, arcivescovili e vescovili, agli scismi, alle eresie, ai concilii, alle feste pi\u00f9 solenni, ai riti, alle cerimonie sacre, alle cappelle papali, cardinalizie e prelatizie, agli ordini religiosi, militari, equestri ed ospitalieri, non che alla corte e curia romana ed alla famiglia pontificia, ec. ec. ec., compilato da Gaetano Moroni Romano primo aiutante di camera di Sua Santit\u00e0\". 103 voll. Venezia: Dalla Tipografia Emiliana, 1840-1861:\nIndice generale compilato dall'autore stesso Gaetano Moroni.\n\"Indice generale alfabetico delle materie del Dizionario di erudizione storico-ecclesiastica compilato dall'autore stesso Gaetano Moroni\". 6 voll. Roma : Bardi, 1962 (Ristampa anastatica dell'edizione 1878-1879, Venezia : Tipografia emiliana)"}
{"id": "1287724", "revid": "122348314", "url": "https://it.wikipedia.org/wiki?curid=1287724", "title": "Treno direttissimo", "text": "Treno direttissimo (individuato dalla sigla DD sull'orario ferroviario) era una categoria di servizio con cui venivano definiti i treni passeggeri italiani caratterizzati da poche fermate e velocit\u00e0 elevata, ma a tariffa ordinaria, cio\u00e8 senza il supplemento richiesto per viaggiare sui treni rapidi.\nI treni direttissimi delle Ferrovie dello Stato italiane effettuavano servizi a lunga percorrenza che potevano comprendere pi\u00f9 regioni contigue e in alcuni casi attraversare tutta la penisola italiana.\nLa categoria, sostituita in Italia da altre definizioni \u00e8 rimasta utilizzata dalla societ\u00e0 Circumvesuviana per alcuni dei suoi convogli in servizio ferroviario suburbano di Napoli.\nCaratteristiche.\nLa definizione di treno direttissimo nacque agli albori delle \"Convenzioni\" ferroviarie del 1885 che istituirono le grandi reti di gestione del servizio ferroviario italiano.\nMentre i treni omnibus (a trasporto misto passeggeri-merci) effettuavano tutte le fermate della linea percorsa e i treni di categoria \"diretto\", anche a lungo percorso, effettuavano servizio regolare per viaggiatori \"diretti\" verso determinate ed importanti destinazioni, i \"direttissimi\" nacquero per venire incontro alle categorie di viaggiatori pi\u00f9 abbienti che intendevano recarsi nelle localit\u00e0 di soggiorno pi\u00f9 rinomate o per trasferirsi per diletto o per affari nelle capitali o nelle citt\u00e0 pi\u00f9 importanti. Nelle linee a traffico pi\u00f9 intenso erano infatti costituiti da convogli composti da numerose carrozze di 1\u00aa classe, vetture salone o pullman, vagoni letto e vetture ristorante oltre che da bagagliai. Solo in seguito venne aggiunta la seconda classe e sulle linee ferroviarie meno trafficate vennero realizzati, a partire dalla fine degli anni trenta non pi\u00f9 solo a materiale ordinario ma anche con automotrici (leggere o pesanti) singole o a comando multiplo.\nCon l'istituzione delle categoria Treno rapido e l'immissione in servizio degli elettrotreni ETR 200 il treno direttissimo perse un poco della sua qualit\u00e0 divenendo sinonimo di treno a lunga percorrenza con poche fermate a servizio degli spostamenti di massa.\nVennero utilizzate per la trazione le migliori e pi\u00f9 veloci locomotive a vapore ed elettriche.\nIl periodo tra la fine degli anni cinquanta e la fine degli anni sessanta fu quello di maggiore utilizzazione della categoria anche a seguito dei grandi flussi migratori dall'estremo sud al nord e all'estero; le composizioni dei treni pi\u00f9 importanti come la \"Freccia del Sud\", il \"Treno del Sole\" o altri grandi treni in servizio internazionale, raggiungevano e a volte superavano il numero di 20 carrozze e utilizzavano a volte le serie pi\u00f9 nuove e confortevoli movimentando anche 1200 viaggiatori per treno.\nLa categoria \"direttissimo\" rimase in uso per l'Amministrazione Ferroviaria nazionale fino al 1974; a partire da tale anno venne adottata la denominazione di treno espresso gi\u00e0 in uso in diversi Stati europei."}
{"id": "1287727", "revid": "17654", "url": "https://it.wikipedia.org/wiki?curid=1287727", "title": "Jin Mao Building", "text": ""}
{"id": "1287728", "revid": "124123", "url": "https://it.wikipedia.org/wiki?curid=1287728", "title": "Morti nel 901", "text": ""}
{"id": "1287729", "revid": "124123", "url": "https://it.wikipedia.org/wiki?curid=1287729", "title": "Nati nel 1949", "text": ""}
{"id": "1287731", "revid": "124123", "url": "https://it.wikipedia.org/wiki?curid=1287731", "title": "Morti nel 1949", "text": ""}
{"id": "1287733", "revid": "124123", "url": "https://it.wikipedia.org/wiki?curid=1287733", "title": "Nati nel 1969", "text": ""}
{"id": "1287734", "revid": "124123", "url": "https://it.wikipedia.org/wiki?curid=1287734", "title": "Morti nel 1969", "text": ""}
{"id": "1287739", "revid": "124123", "url": "https://it.wikipedia.org/wiki?curid=1287739", "title": "Nati nel 1982", "text": ""}
{"id": "1287740", "revid": "124123", "url": "https://it.wikipedia.org/wiki?curid=1287740", "title": "Morti nel 1982", "text": ""}
{"id": "1287748", "revid": "124123", "url": "https://it.wikipedia.org/wiki?curid=1287748", "title": "Nati nel 1924", "text": ""}
{"id": "1287749", "revid": "124123", "url": "https://it.wikipedia.org/wiki?curid=1287749", "title": "Morti nel 1924", "text": ""}
{"id": "1287752", "revid": "547992", "url": "https://it.wikipedia.org/wiki?curid=1287752", "title": "Francesco De Rosa (attore)", "text": "Carriera.\nOttimo caratterista per la sua verve e il suo viso segnato, che ne faceva un po' una maschera nella tradizione della scuola napoletana, inizi\u00f2 la sua carriera nei primi anni settanta con piccoli ruoli secondari. Dotato di una faccia particolare che ricordava quella di Tot\u00f2, esord\u00ec con l'interpretazione di macchiette comiche, imitando spesso il \"Principe della risata\". Pass\u00f2 presto al cinema, lanciato da Steno, in \"Piedone a Hong Kong\" (1975) al fianco di Bud Spencer, sua prima apparizione sul grande schermo, quando interpret\u00f2 la parte del ladruncolo \"Manidoro\". Un ruolo simile lo avrebbe ripreso anni dopo nel film \"Banzai\" di Carlo Vanzina del 1997, a fianco di Paolo Villaggio dove interpretava Pasquale Cuccurullo, che per modi di essere e di agire ricalcava molto il ruolo del puteolano visto nel film con Bud Spencer, con forti rimandi a quel ruolo.\nNel 1976 interpreta il guardamacchine Felice Roversi nel film di culto \"Febbre da cavallo\", insieme a Gigi Proietti ed Enrico Montesano, probabilmente il ruolo per il quale \u00e8 maggiormente ricordato oggi. Nel 1981, in \"Pierino medico della S.A.U.B.\", \u00e8 il marito suicida di una ninfomane. Tre anni pi\u00f9 tardi interpreta la parte di un venditore di bare a rate nella pellicola \"Cos\u00ec parl\u00f2 Bellavista\"; seguono altri film di serie B e spettacoli teatrali.\nLa sua ultima apparizione risale al 2004, nel film \"La passione di Cristo\" di Mel Gibson. In quel periodo cadde in uno stato di profonda depressione, probabilmente a causa della mancanza di ingaggi, che si erano parecchio ridotti negli ultimi anni. Anche nel sequel di \"Febbre da cavallo\", \"Febbre da cavallo - La mandrakata\", girato nel 2002, non fu inserito nel cast. Per tutti questi motivi, l'ultimo periodo della sua vita, costellato da cocenti delusioni, culmin\u00f2 tragicamente con un suicidio: l'attore venne infatti trovato impiccato, da un vicino, il 2 dicembre 2004 nella sua casa nel centro storico di Perugia. La famiglia comunic\u00f2 solo nel febbraio del 2005 la causa della sua morte, decidendo di mantenere su di essa il pi\u00f9 stretto riserbo."}
{"id": "1287753", "revid": "124123", "url": "https://it.wikipedia.org/wiki?curid=1287753", "title": "Nati nel 1599", "text": ""}
{"id": "1287754", "revid": "124123", "url": "https://it.wikipedia.org/wiki?curid=1287754", "title": "Morti nel 1599", "text": ""}
{"id": "1287757", "revid": "124123", "url": "https://it.wikipedia.org/wiki?curid=1287757", "title": "Nati nel 1653", "text": ""}
{"id": "1287758", "revid": "124123", "url": "https://it.wikipedia.org/wiki?curid=1287758", "title": "Morti nel 1653", "text": ""}
{"id": "1287761", "revid": "124123", "url": "https://it.wikipedia.org/wiki?curid=1287761", "title": "Nati nel 1590", "text": ""}
{"id": "1287763", "revid": "36426", "url": "https://it.wikipedia.org/wiki?curid=1287763", "title": "Chiesa delle Anime del Purgatorio (Trapani)", "text": "La chiesa delle Anime del Purgatorio \u00e8 una chiesa che prospetta sulla piazzetta Purgatorio, lungo la via San Francesco d'Assisi della citt\u00e0 di Trapani.\nImportante per il culto cattolico, \u00e8 la sede durante l'anno dei \"20 gruppi scultorei\" della processione dei misteri, durante la settimana santa.\nStoria.\nEpoca spagnola.\nIniziata nel 1688 su progetto di don Pietro Castro, mentre la facciata, del 1712, si deve all'architetto trapanese Giovanni Biagio Amico che \u00e8 sepolto nella chiesa, infatti a perenne memoria la Confraternita di San Michele Arcangelo, nel 1975, appose una lapide marmorea visibile sulla navata destra accanto alla sacrestia.\nEpoca contemporanea.\nDanneggiata durante i bombardamenti della seconda guerra mondiale, fu riaperta al culto nel 1962. Al suo interno custodisce durante l'anno i 20 Gruppi sacri della secolare Processione dei Misteri di Trapani.\nDescrizione.\nFacciata.\n\u00c8 divisa in due ordini e adornata da dodici statue in pietra stuccata raffiguranti i dodici Apostoli e Ges\u00f9, opere realizzate da Alberto Orlando. Lo slancio della parte centrale, pi\u00f9 alta e il movimento nell'ordine inferiore sviluppa gli effetti dinamici dell'architettura barocca, discostandosi dalla moda neoclassicista imperante.\nInterno.\nAll'interno la pianta \u00e8 a croce latina ripartito in tre navate per mezzo di colonne. Le navate laterali ospitano tre cappelle con altrettanti altari ciascuna. Transetto con cappelle alle estremit\u00e0 di ogni braccio, absidiole minori, presbiterio rialzato e balaustrato."}
{"id": "1287764", "revid": "124123", "url": "https://it.wikipedia.org/wiki?curid=1287764", "title": "Morti nel 1590", "text": ""}
{"id": "1287765", "revid": "124123", "url": "https://it.wikipedia.org/wiki?curid=1287765", "title": "Nati nel 1640", "text": ""}
{"id": "1287766", "revid": "124123", "url": "https://it.wikipedia.org/wiki?curid=1287766", "title": "Morti nel 1640", "text": ""}
{"id": "1287767", "revid": "124123", "url": "https://it.wikipedia.org/wiki?curid=1287767", "title": "Nati nel 1965", "text": ""}
{"id": "1287768", "revid": "124123", "url": "https://it.wikipedia.org/wiki?curid=1287768", "title": "Morti nel 1965", "text": ""}
{"id": "1287771", "revid": "110157", "url": "https://it.wikipedia.org/wiki?curid=1287771", "title": "Sebnitz", "text": "Sebnitz (in sorabo Sebnica) \u00e8 una citt\u00e0 del libero stato della Sassonia, Germania, nel circondario della Svizzera Sassone-Monti Metalliferi Orientali (\"S\u00e4chsische Schweiz-Osterzgebirge\").\nSebnitz si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nGeografia fisica.\nLa citt\u00e0, sede dell'omonima comunit\u00e0 amministrativa, si trova ai confini con la Repubblica Ceca ed \u00e8 bagnato dal fiume omonimo."}
{"id": "1287772", "revid": "1494169", "url": "https://it.wikipedia.org/wiki?curid=1287772", "title": "Qbert", "text": ""}
{"id": "1287780", "revid": "671029", "url": "https://it.wikipedia.org/wiki?curid=1287780", "title": "Organica dell'Aeronautica Militare", "text": "L'organica dell'Aeronautica Militare italiana ha sub\u00ecto, , profonde modifiche al fine di adattare lo strumento militare alle esigenze che gli scenari internazionali richiedono a una forza aerea moderna ed efficace. La \"modulazione\" della forza armata segue le linee dettate dalle leggi che regolano il cosiddetto \"modello professionale\", la sua evoluzione quindi, \u00e8 in continua metamorfosi, per raggiungere gli obiettivi posti dai vertici politici.\nStruttura organizzativa.\nLa struttura organizzativa dell'Aeronautica Militare \u00e8 costituita da: \nSecondo la riconfigurazione del 2005 questi comandi aggiungono in maniera autonoma, a quelle sopra citate, la funzione \"territoriale\". Essi hanno diretta dipendenza dal capo di Stato maggiore.\nLa struttura gerarchica generale dei reparti di volo \u00e8 cos\u00ec suddivisa:\nL'unit\u00e0 operativa organicamente pi\u00f9 grande dell'aviazione \u00e8 lo stormo, in altri termini, lo stormo \u00e8 un'unit\u00e0 aerea di un'aeronautica militare basata su un aeroporto e, di conseguenza, \u00e8 la suddivisione principale dell'organizzazione operativa periferica di tale forza armata, che articolata in gruppi di volo, comprende in s\u00e9 tutte le unit\u00e0 logistiche di supporto necessarie per le operazioni di una base aerea. Lo stormo \u00e8 comandato da un colonnello pilota.\nComando della squadra aerea.\nIl Comando della squadra aerea (CSA) \u00e8 stato costituito il 1\u00ba marzo 1999 inizialmente con sede l'aeroporto \"Francesco Baracca\" di Roma - Centocelle, salvo poi trasferirsi l'11 aprile 2014 nell'attuale sede di Roma Palazzo Aeronautica, sede dello Stato maggiore dell'Aeronautica Militare\nL'ente, con al vertice un generale di squadra aerea, \u00e8 a capo delle unit\u00e0 operative periferiche dell'Aeronautica Militare quali le brigate aeree, gli stormi, i gruppi radar, le unit\u00e0 missilistiche e gli altri comandi distribuiti sul territorio. \u00c8 responsabile dell'organizzazione e coordinamento tra questi affinch\u00e9 si acquisiscano e mantengano i livelli di capacit\u00e0 e prontezza operativa, unit\u00e0 con sufficienti autonomie logistiche, necessarie al conseguimento degli obiettivi definiti dalla forza armata. Il comando \u00e8 responsabile inoltre dell'impiego operativo dei reparti attraverso il Comando operazioni aeree (COA) che \u00e8 parte del sistema di comando e controllo interforze in ambito nazionale ed internazionale.\nIl CSA ha alle proprie dipendenze i seguenti reparti:\nComando Operazioni Aerospaziali.\nIl Comando Operazioni Aerospaziali (C.O.A.) ha sede a Poggio Renatico (FE) e ha alle proprie dipendenze i seguenti reparti:\nComando delle forze da combattimento.\nIl Comando delle forze da combattimento (C.F.C.) ha sede a Milano. Ha alle proprie dipendenze i seguenti reparti:\n3 reparti caccia intercettori: \n3 reparti cacciabombardieri/ricognitori:\nComando delle forze di supporto e speciali.\nIl Comando delle forze di supporto e speciali (CFSS), costituito il 22 settembre 2014, ha sede presso l'aeroporto \"Francesco Baracca\" di Roma - Centocelle ed \u00e8 comandato da un generale di divisione aerea. Ha alle proprie dipendenze i seguenti reparti:\n9\u00aa Brigata aerea ISTAR-EW.\nLa 9\u00aa Brigata aerea Intelligence, Surveillance, Target Acquisition and Reconnaissance - Electronic Warfare (ISTAR-EW) istituita il 1\u00ba dicembre 2013, ha sede all'aeroporto di Pratica di Mare. Ha alle proprie dipendenze i 5 seguenti reparti di supporto tecnico-operativo ed addestrativo:\nComando Logistico.\nIl comando logistico (COMLOG), a cui \u00e8 assegnata la funzione logistica, ha sede a Roma, presso palazzo Aeronautica, \u00e8 retto da un generale di squadra aerea posto alle dirette dipendenze del capo di stato maggiore dell'Aeronautica.\nIl comando logistico \u00e8 organizzato secondo la seguente struttura:\nDal comandante logistico dipendono, come organizzazioni a livello \"divisionale\":\nSono posti alle dirette dipendenze del capo di stato maggiore del comando logistico, a livello di \"stormo\", il reparto mobile di supporto di Villafranca di Verona.\n3\u00aa divisione - supporto tecnico operativo sistemi comando e controllo telecomunicazioni e telematica.\nLa 3\u00aa divisione del comando logistico dell'Aeronautica militare provvede ad assicurare il supporto tecnico-logistico-operativo nell'esercizio e manutenzione dei sistemi elettronici inerenti alla difesa aerea, l'assistenza al volo, le telecomunicazioni e la meteorologia.\nCura inoltre direttamente l'addestramento del personale tecnico di forza armata, con l'obiettivo di mantenere, nel tempo, un'elevata operativit\u00e0 nel campo dei sistemi automatizzati. Concorre inoltre nella definizione degli aspetti riguardanti la linea manutentiva dell'Aeronautica militare nei settori di competenza, provvedendo inoltre all'emanazione di direttive o normative tecnico-operative relative all'esercizio e alla manutenzione dei sistemi di cui detiene la supervisione.\nProvvede, ancora, alla definizione degli obiettivi da conseguire per i reparti dipendenti, provvedendo ad emanare delle linee guida sia per l'effettuazione degli interventi manutentivi e di revisione da effettuarsi sui singoli sistemi e apparati in uso, sia per l'immagazzinamento, la conservazione, la distribuzione, la dismissione e l'alienazione dei materiali di competenza.\nPromuove l'attivit\u00e0 di studio, di sviluppo e sperimentazione dei programmi sia a livello nazionale sia internazionale.\nAttualmente la 3\u00aa divisione, oltre agli uffici che compongono l'organo di staff, \u00e8 cos\u00ec articolata:\nL'attuale comandante della 3\u00aa divisione \u00e8 il generale ispettore GARN Antonio Tangorra, il quale ha assunto il comando alla fine del 2011, subentrando al generale di divisione aerea Valter Mauloni, destinato ad altro incarico.\nServizio sanitario Aeronautica militare.\nIl Corpo sanitario aeronautico supervisiona l'operato delle seguenti istituzioni ed enti:\nAltri enti del comando logistico.\nComando Aeronautica militare Roma - COMAER (dipendente dal vicecomandante logistico)\nComando delle scuole Aeronautica Militare - 3\u00aa Regione aerea.\nIl Comando delle scuole Aeronautica Militare - 3\u00aa Regione aerea (CSAM/3RA), a cui \u00e8 assegnata la funzione formativa, e territoriale per le regioni italiane centro-meridionali, ha sede a Bari, \u00e8 retto da un generale di squadra aerea ed \u00e8 posto alle dirette dipendenze del capo di stato maggiore dell'Aeronautica Militare.\nIl comando scuole \u00e8 organizzato secondo la seguente struttura:\nDal comandante delle scuole dipendono, come organizzazioni a livello divisionale:\nNe dipendono, inoltre, a livello di stormo:\nDipende direttamente dal comandante delle scuole, esclusivamente per l'impiego, quale organizzazione interforze a livello di brigata, la scuola di aerocooperazione di Guidonia Montecelio.\nSono poste alle dirette dipendenze del vicecomandante delle scuole, come organizzazioni a livello di stormo, il Centro di selezione AM ed il Centro volo a vela, anch'essi con sede a Guidonia Montecelio.\nComandi soppressi.\nFino al 2007 gli istituti di formazione di Viterbo, Caserta, Taranto e Loreto dipendevano da un comando a livello di divisione, la Divisione formazione sottufficiali e truppa A.M., con sede a Caserta, riconfigurato a livello di brigata col nome di Comando istituti formazione sottufficiali e truppa A.M., per poi transitare alla fine del 2009 alle dirette dipendenze del CSAM/3RA\nEnti e reparti soppressi o riconfigurati.\nNel tempo, dalla costituzione dell'Aeronautica Militare italiana ad oggi, per far fronte ad esigenze di tipo politico/tecnico/organizzative, vi sono stati provvedimenti di \"ristrutturazione\" dell'organizzazione, al fine di soddisfare al meglio le esigenze organizzative; qui di seguito sono elencati gli enti e reparti che sono stati oggetto di provvedimenti di soppressione e/o riconfigurazione:"}
{"id": "1287782", "revid": "767487", "url": "https://it.wikipedia.org/wiki?curid=1287782", "title": "Miliardi (film)", "text": "Miliardi \u00e8 un film del 1991 diretto da Carlo Vanzina.\nTrama.\nVengono narrate le vicende della famiglia Ferretti, sconvolte dopo la caduta dell'elicottero che trasporta il ricco patriarca Leo Ferretti. Il consiglio di amministrazione del gruppo Ferretti trova un amministratore provvisorio in attesa che Leo si riprenda dal coma in cui \u00e8 caduto dopo l'incidente, ma suo nipote Maurizio, escluso dalle nuove nomine anche a causa di suo padre che non lo stima, inizier\u00e0 una guerra interna al gruppo di famiglia per la conquista del comando e della propriet\u00e0. Le azioni di Maurizio saranno scorrette, spregiudicate e senza scrupoli, arrivando perfino a minacciare il proprio padre, dimostrando a tutti quanto sia crudele e dissennato.\nI progetti di Maurizio non andranno a buon fine perch\u00e9 ostacolato dai nemici, che vogliono il controllo del gruppo Ferretti, e abbandonato dai familiari, che non lo riconoscono come il giusto erede dello zio.\nQuando tutto sembra perduto e il gruppo sta per essere scalato in borsa, lo zio Leo si risveglia dal coma e con l'aiuto della ex moglie e del suocero riesce ad intervenire con massicci acquisti del titolo Ferretti salvando il gruppo. Nel finale si intuisce la resa di Maurizio e il perdono dello zio Leo...\nLa versione televisiva.\nDel film esiste una versione televisiva pi\u00f9 lunga, di circa 3 ore, e trasmessa solitamente in due puntate."}
{"id": "1287786", "revid": "2093951", "url": "https://it.wikipedia.org/wiki?curid=1287786", "title": "Giaculatoria", "text": "Una giaculatoria \u00e8 una breve preghiera non liturgica della tradizione popolare cristiana, particolarmente diffusa nella cattolica. \u00c8 solitamente in rima, e si pu\u00f2 dire singolarmente o in comunit\u00e0, ad alta voce oppure a mente.\nLa giaculatoria \u00e8 un tipo di preghiera riconosciuta ed autorizzata dalla Chiesa o da un vescovo, ed \u00e8 aggiunta alle preghiere liturgiche, come accade ad esempio per le preghiere di F\u00e1tima quando sono pronunciate durante il Santo Rosario.\nLa pronuncia delle giaculatorie \u00e8 una pratica tipica della devozione popolare cristiana e non; esse hanno generalmente un contenuto semplice e chiaro, cos\u00ec da essere comprensibili, anche ai fedeli infanti in et\u00e0 prescolare, analfabeti, o illetterati. &lt;br&gt;Secondo il credo religioso, la comprensione della preghiera, \u00e8 il primo e non unico fatto necessario per predisporsi a ricevere la grazia da Dio (come il perdono dei peccati, la guarigione miracolosa del corpo e della mente da un male o una malattia, una protezione, l'illuminazione dell'intelletto e dei sensi, ecc). Spesso le preghiere giaculatorie sono composte in rima per facilitarne la memorizzazione. Ad esempio:\nOppure, quando la processione passa per le edicole lungo le strade con la statua della Madonna:\nEssendo molto brevi, spesso si recitano ripetendole pi\u00f9 volte o all'interno di altre preghiere: per esempio la prima e l'ultima citata sono fra quelle che si possono recitare al termine di ogni decina del Rosario.\nCon la progressiva secolarizzazione in corso, l'uso di recitare le giaculatorie si sta via via perdendo e permane oggi soprattutto nei piccoli paesi e tra le fasce pi\u00f9 anziane della popolazione.\nLe giaculatorie possono essere anche brevi parole originali che il fedele recita ispirato dal proprio vissuto del momento e che lo aiutano a mantenere la presenza o l'unione con Dio. Possono quindi essere espressione della vita interiore del fedele, delle sue aspirazioni spirituali e del suo grado di unione con Dio, con gli angeli custodi o con i santi.\nMolte giaculatorie hanno origine scritturistica e lunga tradizione con radici nel giudaismo, come testimoniato anche da documenti ufficiali della Chiesa Cattolica come - per esempio - \u00e8 riportato in un documento ufficiale del 2002: \u201cNella primitiva generazione cristiana si possono tuttavia gi\u00e0 individuare i segni di una piet\u00e0 personale, proveniente in primo luogo dalla tradizione giudaica, come il seguire le raccomandazioni e l'esempio di Ges\u00f9 e di san Paolo circa la preghiera incessante (cf. Lc 18, 1; Rm 12, 12; 1 Ts 5, 17), ricevendo o iniziando ogni cosa con rendimento di grazie (cf. 1 Cor 10, 31; 1 Ts 2, 13; Col 3,17). Il pio israelita cominciava la giornata lodando e ringraziando Dio e proseguiva, con questo spirito, in ogni azione del giorno; in tal modo, ogni momento lieto o triste dava luogo a un'espressione di lode, supplica, pentimento. I Vangeli e gli altri scritti del Nuovo Testamento contengono invocazioni rivolte a Ges\u00f9, ripetute quasi come giaculatorie dai fedeli, fuori dal contesto liturgico e segno di devozione cristologica. C'\u00e8 da pensare che fosse comune tra i fedeli ripetere espressioni bibliche quali: \u00abGes\u00f9, Figlio di Davide, abbi piet\u00e0 di me\u00bb (Lc 18,38); \u00abSignore, se vuoi, puoi sanarmi\u00bb (Mt 8,1); \u00abGes\u00f9, ricordati di me quando entrerai nel tuo regno\u00bb (Lc 23,42); \u00abMio Signore e mio Dio\u00bb (Gv 20,28); \u00abSignore Ges\u00f9, accogli il mio spirito\u00bb (At 7,59). Sul modello di questa piet\u00e0 si svilupperanno innumerevoli preghiere rivolte a Cristo dai fedeli di tutti i tempi.\nFin dal secolo II, si osserva che forme ed espressioni della piet\u00e0 popolare - sia di origine giudaica, sia di matrice greco-romana, sia di altre culture - confluiscono spontaneamente nella Liturgia. \u00c8 stato rilevato, ad esempio, che nel documento conosciuto come \"Traditio apostolica\" non sono infrequenti elementi di matrice popolare.\u201d (Direttorio su piet\u00e0 popolare e liturgia, 2002, n. 23)\nOrigine del termine.\nIl termine latino \"joculator\" (agg. \"jocularis\") indicava i girovaghi professionisti della parola e di ogni pubblico intrattenimento (quali poeti, buffoni, musici, saltimbanchi), oggetto dei sermoni di san Cesario di Arles (470-543), del Concilio di Toledo III (589) e di Tours (813).\nIn ambito ecclesiastico, l'espressione \"Clerici vagantes\" disciplinava invece la vita dei religiosi (studenti e docenti) che nell'Europa altomedioevale erano privi di una specifica sede episcopale di riferimento. "}
{"id": "1287788", "revid": "177966", "url": "https://it.wikipedia.org/wiki?curid=1287788", "title": "Palazzo Bottagisio", "text": "Il palazzo Bottagisio, conosciuto anche come palazzo Boldieri Malaspina dal nome dei primi proprietari, \u00e8 un edificio civile che si trova nel cuore del centro storico di Verona, posto all'angolo tra stradone San Fermo e via Leoni, antico cardine massimo della citt\u00e0 romana.\nStoria.\nLa famiglia Boldieri, originaria di Ghedi, si trasfer\u00ec a Verona tra il XIV e XV secolo, dove esercit\u00f2 in un primo momento la professione di coltellai e, successivamente, di orefici. Nel corso degli anni guadagnarono pertanto sempre pi\u00f9 importanza e ricchezza, fino a potersi permettere l'acquisto del palazzo scaligero dell'Aquila, dove ha attualmente sede l'hotel Due Torri, e di costruire \"ex novo\" un edificio al termine di via Leoni e realizzato nello stile del momento, il gotico, dove and\u00f2 a vivere un ramo della famiglia. L\u2019edificio, disposto su due livelli, aveva al piano superiore una loggia che si affacciava sull\u2019ampio cortile interno, accessibile mediante una scala monumentale non pi\u00f9 presente.\nIntorno al XVI secolo i Boldieri si riunirono nel palazzo dell'Aquila, per cui la palazzina venne messa in locazione: inizialmente venne affittata al generale di cavalleria leggera Astorre Baglioni, e successivamente all'Accademia Filotima, fondata dallo stesso generale, che nel 1566 si trasfer\u00ec a Bergamo. Infine, nel 1610, i Boldieri vendettero l'edificio per ducati ad un ramo dei Malaspina, che trovarono l'edificio in cattive condizioni. I nuovi proprietari eseguirono pertanto numerosi interventi di riparazione e restauro, e solo dopo alcuni anni di lavori l'edificio pot\u00e9 tornare a svolgere l'originaria funzione di dimora nobiliare.\nSotto i Malaspina la casa (o la propriet\u00e0) venne probabilmente ampliata, tanto che in una valutazione del 1693, nella quale il valore del complesso viene stimato intorno ai ducati, si specifica che era presente un'estensione: un fabbricato avente portico e botteghe. Negli stessi anni il marchese Ippolito fece aggiungere nel giardino una statua rappresentante la Verit\u00e0, mentre nei decenni successivi fu demolita una scala esterna e realizzato lo scalone monumentale situato alla destra dell'atrio; questo si caratterizza per la presenza di una grande statua di Marte all\u2019ingresso, di putti sulla balaustra e per la raffigurazione di Giove e Apollo sul soffitto, opera pittorica attribuita a Ludovico Dorigny.\nNel XIX secolo i Malaspina si trasferirono a Vicenza e il palazzo venne venduto a Giovanni Angerer, un produttore di birra intenzionato a sostituire il palazzo gotico con un edificio pi\u00f9 monumentale e classicheggiante, del cui progetto fu incaricato l'architetto Francesco Ronzani. II progetto venne presentato alla Commissione Municipale dell'Ornato il 3 settembre 1860; segu\u00ec il permesso di costruire, tuttavia, nonostante i solleciti del Comune, l'edificazione non ebbe mai seguito.\nL'edificio, che nel corso dell'Ottocento fu oggetto di restauri stilistica, venne nuovamente ceduto: dapprima alla famiglia Trezza e quindi a quella Bottagisio, da cui il nome con cui \u00e8 meglio conosciuto il palazzo.\nDescrizione.\nL'edificio, pur avendo subito molte trasformazioni nel corso dei secoli, reca ancora in facciata finestre gotiche quattrocentesche in marmo rosso di Verona, proveniente probabilmente dalle cave di Sant'Ambrogio di Valpolicella; il principale portale d'accesso, invece, venne probabilmente sostituito in occasione dei restauri ottocenteschi.\nDal portale si accede ad un ampio atrio, aperto sul cortile interno per mezzo di un loggiato. Il cortile, in origine, era ben pi\u00f9 profondo, terminando con una grande nicchia barocca, che protegge la statua allegorica della Verit\u00e0, opera dell'artista Francesco Filippini. Allo stato attuale, invece, il cortile \u00e8 stato diviso in due porzioni pi\u00f9 piccole per mezzo di un corpo di fabbrica trasversale, posto su un loggiato che si contrappone a quello originale, del XV secolo."}
{"id": "1287800", "revid": "767487", "url": "https://it.wikipedia.org/wiki?curid=1287800", "title": "Hepsi", "text": "Grup Hepsi (o semplicemente Hepsi) \u00e8 un gruppo femminile R&amp;B turco. I suoi membri sono Cemre Kemer (1985), Eren Bak\u0131c\u0131 (1984), G\u00fcl\u00e7in Erg\u00fcl (1985), e Yasemin Y\u00fcr\u00fck (1986), tutti dalla citt\u00e0 di Istanbul. Ogni membro ha un suo colore personale - Cemre l'azzurro, Eren il verde, G\u00fcl\u00e7in il rosa, e Yasemin il porpora - con il quale si presentano nei loro video musicali. Hanno un largo seguito in Turchia, soprattutto fra le ragazze giovani e giovanissime."}
{"id": "1287802", "revid": "124123", "url": "https://it.wikipedia.org/wiki?curid=1287802", "title": "Nati nel 1946", "text": ""}
{"id": "1287803", "revid": "124123", "url": "https://it.wikipedia.org/wiki?curid=1287803", "title": "Morti nel 1946", "text": ""}
{"id": "1287806", "revid": "124123", "url": "https://it.wikipedia.org/wiki?curid=1287806", "title": "Nati nel 1298", "text": ""}
{"id": "1287807", "revid": "124123", "url": "https://it.wikipedia.org/wiki?curid=1287807", "title": "Morti nel 1298", "text": ""}
{"id": "1287809", "revid": "298055", "url": "https://it.wikipedia.org/wiki?curid=1287809", "title": "Strisce giornaliere", "text": ""}
{"id": "1287811", "revid": "287204", "url": "https://it.wikipedia.org/wiki?curid=1287811", "title": "Slipstream (Jethro Tull)", "text": "Slipstream (1981) \u00e8 il primo video del gruppo rock inglese Jethro Tull, registrato durante il tour del disco del 1980 \"A\"."}
{"id": "1287812", "revid": "287204", "url": "https://it.wikipedia.org/wiki?curid=1287812", "title": "Raab (fiume)", "text": "Il Raab (in tedesco; in ungherese R\u00e1ba) \u00e8 un fiume affluente del Danubio, che scorre in Austria e Ungheria.\nGeografia.\nIl fiume nasce in Austria, pochi chilometri a est della citt\u00e0 di Bruck an der Mur, quindi scorre attraverso le regioni austriache della Stiria e del Burgenland e le province ungheresi di Vas e Gy\u0151r-Moson-Sopron. Confluisce in un ramo laterale del Danubio (il \"Danubio di Moson\" o \"Mosoni-Duna\") nella citt\u00e0 di Gy\u0151r.\nGli affluenti principali del Raab sono:\nStoria.\nNella pianura del fiume Raab Raimondo Montecuccoli sconfisse i Turchi, durante la Guerra austro-turca (1663-1664) in una battaglia conosciuta anche con il nome di Battaglia del Raab\nAltra battaglia storica fu quella che il 14 giugno 1809 oppose le forze italo-francesi e quelle austriache nel corso delle guerre napoleoniche.\nCitt\u00e0 attraversate.\nLe principali citt\u00e0 attraversate sono:"}
{"id": "1287814", "revid": "767487", "url": "https://it.wikipedia.org/wiki?curid=1287814", "title": "Kommander of Kaos", "text": "Kommander of Kaos \u00e8 il secondo album solista di Wendy O. Williams, ex-cantante dei Plasmatics, pubblicato nel 1986 dalla Gigasaurus con la produzione di Rod Swenson e Wes Beech.\nLa canzone \"Ain't None of Your Business\" \u00e8 stata registrata il 24 novembre 1984 al\"'Armour\" di New York."}
{"id": "1287815", "revid": "62988", "url": "https://it.wikipedia.org/wiki?curid=1287815", "title": "Jenna Marie Massoli", "text": ""}
{"id": "1287816", "revid": "187", "url": "https://it.wikipedia.org/wiki?curid=1287816", "title": "Aspirapolvere di stelle", "text": ""}
{"id": "1287817", "revid": "1566286", "url": "https://it.wikipedia.org/wiki?curid=1287817", "title": "Nash Bridges", "text": "Nash Bridges \u00e8 una serie televisiva statunitense trasmessa in anteprima dal 1996 al 2001 sul canale CBS mentre in Italia \u00e8 andata in onda su Italia 1 a partire dal 1998.\nTrama.\nLa serie \u00e8 ambientata a San Francisco. Protagonisti sono i due poliziotti: Nash Bridges (Don Johnson) e Joe Dominguez (Cheech Marin), rispettivamente ispettore/capitano e ispettore/tenente della SIU (Special Investigative Unit) della Polizia Californiana.\nLa serie consta di 6 stagioni.\nDon Johnson aveva gi\u00e0 svolto il ruolo del poliziotto nella popolare serie televisiva degli anni ottanta Miami Vice."}
{"id": "1287821", "revid": "107071044", "url": "https://it.wikipedia.org/wiki?curid=1287821", "title": "0584", "text": "0584 \u00e8 il prefisso telefonico del distretto di Viareggio, appartenente al compartimento di Pisa.\nIl distretto comprende la parte sud-occidentale della provincia di Lucca, coincidente con la Versilia. Confina a est con il distretto di Lucca (0583), a sud di Pisa (050) e a ovest di Massa (0585).\nAree locali e comuni.\nIl distretto di Viareggio comprende 7 comuni compresi nelle due aree locali di Viareggio e Pietrasanta (coincidenti con gli omonimi ex settori) a cui corrispondono le due reti urbane. I comuni compresi nel distretto sono: Camaiore, Forte dei Marmi, Massarosa, Pietrasanta, Seravezza, Stazzema e Viareggio ."}
{"id": "1287830", "revid": "75775", "url": "https://it.wikipedia.org/wiki?curid=1287830", "title": "Teoria della gravit\u00e0 a loop", "text": ""}
{"id": "1287834", "revid": "33689", "url": "https://it.wikipedia.org/wiki?curid=1287834", "title": "Secret Weapons of WWII", "text": ""}
{"id": "1287835", "revid": "287204", "url": "https://it.wikipedia.org/wiki?curid=1287835", "title": "Un weekend postmoderno. Cronache dagli anni ottanta", "text": "Un weekend postmoderno. Cronache dagli anni ottanta \u00e8 una raccolta di articoli di Pier Vittorio Tondelli, pubblicato nel 1990.\nLo scopo del libro \u00e8 quello di raccontare e descrivere attraverso uno studio di mode e di musica, di tendenze letterarie e artistiche, la cronaca vera e propria degli anni ottanta in Italia, in un progetto che si viene a concludere con il libro \"L'abbandono. Racconti dagli anni ottanta\", pubblicato postumo nel 1993."}
{"id": "1287836", "revid": "147489", "url": "https://it.wikipedia.org/wiki?curid=1287836", "title": "Golia Nero", "text": ""}
{"id": "1287838", "revid": "287204", "url": "https://it.wikipedia.org/wiki?curid=1287838", "title": "Kolpa\u0161evo", "text": "Kolpa\u0161evo () \u00e8 una citt\u00e0 della Russia situata nell'Oblast' di Tomsk, in Russia, sul fiume Ob'. La citt\u00e0 venne fondata nel XVII secolo come un villaggio e ricevette lo \"status\" di citt\u00e0 nel 1938; \u00e8 servita da un aeroporto ed \u00e8 capoluogo del Kolpa\u0161evskij rajon."}
{"id": "1287843", "revid": "907190", "url": "https://it.wikipedia.org/wiki?curid=1287843", "title": "Tandem linguistico", "text": "Il tandem linguistico \u00e8 un metodo di apprendimento delle lingue. Si pu\u00f2 imparare una lingua straniera trovando un partner madrelingua e attivando una conversazione. \nCiascuno dei due partecipanti \u00e8 madrelingua della lingua che l'altro vuole apprendere.\nMolte scuole e universit\u00e0 in tutto il mondo organizzano corsi di lingue anche attraverso questo metodo.\nAlcuni esempi di questo metodo si possono anche trovare in siti web, come per esempio Lang-8."}
{"id": "1287846", "revid": "287204", "url": "https://it.wikipedia.org/wiki?curid=1287846", "title": "Bill Foster", "text": ""}
{"id": "1287847", "revid": "189072", "url": "https://it.wikipedia.org/wiki?curid=1287847", "title": "Benedetta Massola Taliacarne", "text": ""}
{"id": "1287849", "revid": "110157", "url": "https://it.wikipedia.org/wiki?curid=1287849", "title": "Licence Art Libre", "text": "La Licence Art Libre (LAL, denominata Free Art License (FAL) nella versione in lingua inglese e Licenza Arte Libera nella versione in italiano) \u00e8 una licenza copyleft francese per opere artistiche.\nCreata nel luglio 2000, \u00e8 la prima licenza libera (o quantomeno una delle prime), nello spirito della GNU General Public License, dedicata alle opere d'arte.\nLa licenza \u00e8 consultabile sul sito ufficiale; \u00e8 anche disponibile in lingua inglese, tedesca, spagnola e portoghese.\nDal 2006 \u00e8 disponibile anche la versione italiana.\nLa Free Software Foundation raccomanda per le opere non software l'utilizzo di questa licenza, oltre ad alcune forme della licenza Creative Commons.\nOrigini.\nLa licenza \u00e8 stata formulata nel luglio 2000 in seguito ai meeting Copyleft Attitude che si sono svolti ad \"Acc\u00e8s Local\" e \"Public\", due siti d'arte contemporanea a Parigi. Il suo contenuto \u00e8 dovuto ai contributi derivati dalla mailing list della Copyleft Attitude, in particolare grazie ai giuristi M\u00e9lanie Cl\u00e9ment-Fontaine e David Geraud, e agli artisti Isabelle Vodjdani e Antoine Moreau.\nLe principali motivazioni di questa Licenza Arte Libera sono quelle di promuovere e proteggere le creazioni della mente umana, secondo i principi del copyleft: la libert\u00e0 di usare, copiare, distribuire, trasformare, e il divieto di esclusiva.\nCaratteristiche.\nLa Licence Art Libre permette a tutti gli utenti (persone fisiche e non) di copiare, diffondere, sfruttare a titolo gratuito o a pagamento o trasformare un'opera pubblicata sotto tale licenza, a patto che vengano accettate le condizioni imposte.\nLa licenza ricade nella giurisdizione francese, dal momento che \u00e8 stata formulata al suo interno, ed \u00e8 perci\u00f2 valida in tutti i paesi firmatari della Convenzione di Berna, che stabilisce una normativa giuridica internazionale sulla propriet\u00e0 letteraria ed artistica.\nDiritto d'autore.\nLe opere sotto Licenza Arte Libera sono soggette alla legge sul diritto di autore. Attraverso la licenza l'autore dell'opera ne precisa la distribuzione, copia e modifica.\nCondizioni.\nUna licenza \u00e8 compatibile con la Licenza Arte Libera a condizione che:\nPropriet\u00e0 intellettuale.\nLa licenza non nega i diritti intellettuali sull'opera ma solo quelli connessi alla Licenza stessa.\nDurata.\nLa licenza rimane in vigore per tutta la durata del diritto d'autore allegati.\nNel caso non siano rispettati i termini della licenza si perdono automaticamente tutti i diritti conferiti dalla stessa\nLivello territoriale.\nLa licenza ricade nella giurisdizione francese, dal momento che \u00e8 stata formulata al suo interno, ed \u00e8 perci\u00f2 valida in tutti i paesi firmatari della Convenzione di Berna, che stabilisce una normativa giuridica internazionale sulla propriet\u00e0 letteraria ed artistica.\nIncorporazione.\nLa Licenza Arte Libera non entra in contrasto con altre licenze in uso in un progetto di lavoro in cui sia presente un'opera soggetta alla Licenza Arte Libera."}
{"id": "1287855", "revid": "647919", "url": "https://it.wikipedia.org/wiki?curid=1287855", "title": "Oblate dello Spirito Santo", "text": ""}
{"id": "1287856", "revid": "647919", "url": "https://it.wikipedia.org/wiki?curid=1287856", "title": "Istituto di Santa Zita", "text": ""}
{"id": "1287857", "revid": "110157", "url": "https://it.wikipedia.org/wiki?curid=1287857", "title": "L\u00f8gting", "text": "Il L\u00f8gting (pronuncia: ; in danese: \"Lagtinget\") \u00e8 il parlamento unicamerale delle F\u00e6r \u00d8er, una delle tre nazioni costitutive del Regno di Danimarca. Esso si occupa della legislazione sulle isole.\nLa sede \u00e8 situata a T\u00f3rshavn, il capoluogo amministrativo delle isole."}
{"id": "1287860", "revid": "371529", "url": "https://it.wikipedia.org/wiki?curid=1287860", "title": "The Beatles' Ballads", "text": "The Beatles' Ballads \u00e8 una raccolta del 1980 contenente alcune ballate del gruppo musicale britannico The Beatles. L'album \u00e8 stato pubblicato nel Regno Unito e in Canada, ma non negli Stati Uniti.\nLa copertina, realizzata nel 1968 da John Patrik Byrne, era stata inizialmente pensata per quello che sarebbe diventato il \"White Album\"; lo stile e l'idea alla base dell'immagine riflettono, infatti, il titolo che inizialmente era stato scelto per quel disco: \"A Doll's House\" (\"Casa delle bambole\")."}
{"id": "1287871", "revid": "1573940", "url": "https://it.wikipedia.org/wiki?curid=1287871", "title": "Chiesa di San Bernardino (Asciano)", "text": "La chiesa di San Bernardino \u00e8 un edificio sacro che si trova in corso Matteotti ad Asciano, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nEra un tempo dedicata a San Giovanni Battista e apparteneva alla Commenda dei Cavalieri di Malta, che ne erano entrati in possesso dopo la soppressione dell'Ordine gerosolimitano, che fin dai primi decenni del Trecento ne era stato il proprietario gestendo l'annesso e pi\u00f9 antico ospedale.\nDella lunga permanenza ad Asciano dei Cavalieri gerosolimitani rimane un'iscrizione, murata all'interno della chiesa, che ricorda il restauro dell'edificio nel 1324. Dal tardo Settecento data in uso ai confratelli della Compagnia di San Bernardino, che vi trasferirono il veneratissimo \"Nome di Ges\u00f9\", \u00e8 provvisoriamente adibita a museo archeologico."}
{"id": "1287873", "revid": "701660", "url": "https://it.wikipedia.org/wiki?curid=1287873", "title": "Necropoli di Tuvixeddu", "text": "La necropoli di Tuvixeddu \u00e8 la pi\u00f9 grande necropoli punica ancora esistente. Si estende all'interno della citt\u00e0 di Cagliari, su tutto il colle omonimo, ed \u00e8 compresa fra il rione cresciuto lungo il viale Sant'Avendrace e quello di via Is Maglias. L'area archeologica \u00e8 molto vasta, originariamente essa insisteva su una superficie di circa 80 ettari che dalla laguna di Santa Gilla si estendeva fino a Via Is Maglias e da Viale Sant'Avendrace fino a viale Merello.\nSull'origine del nome si possono ipotizzare due significati derivanti entrambi dal sardo campidanese \"tuvu\" che significa sia \"calcare marnoso\" ma anche buco, cavit\u00e0. Il primo potrebbe indicare dunque la natura geologica del colle, Tuvixeddu \"colle di tufo piccolo\", e Tuvumannu - il colle orograficamente adiacente e pi\u00f9 grande -\"colle di tufo grande\". Il secondo significato potrebbe essere messo in relazione al paesaggio antropico indotto dall\u2019attivit\u00e0 di cava che avrebbe creato uno scoscendimento maggiore ad oriente e una cavit\u00e0 minore a ponente. Dunque \"piccola cavit\u00e0\" (Tuvixeddu) e \"grande cavit\u00e0\" (Tuvumannu). Pi\u00f9 difficoltoso ipotizzare per Tuvixeddu, anche se riportato, un riferimento alle piccole cavit\u00e0 dei pozzi d\u2019accesso alle tombe a camera cartaginesi, poich\u00e9 il toponimo \u00e8 registrato sempre al singolare e mai al plurale\nStoria.\nPreistoria e storia antica.\nIl sito \u00e8 frequentato dall'uomo sin dal neolitico come dimostrano i ritrovamenti di strumenti in selce e ossidiana e di ceramiche e fondi di capanne della cultura di Ozieri. Tra il VI ed il III secolo a.C. i Cartaginesi scelsero il colle per seppellirvi i loro morti: tali sepolture erano raggiungibili attraverso un pozzo scavato interamente nella roccia calcarea e profondo dai due metri e mezzo sino a undici metri. All'interno del pozzo una piccola apertura introduceva alla camera funeraria o cella sepolcrale. Le camere funerarie erano, in alcuni casi, finemente decorate, e sono state trovate all'interno anfore altrettanto decorate; inoltre sono state rinvenute delle ampolle dove si mettevano delle essenze profumate, chiamate lacrimatoi. \nDi particolare interesse, tra le tombe puniche, la \"Tomba dell'Ureo\" e la \"Tomba del Combattente\" (chiamata anche del \"Sid\"), decorate con palme e maschere tuttora ben conservate, e la \"Tomba della ruota\", scavata da Ferruccio Barreca.\nAlle pendici del colle di Tuvixeddu si trova anche una necropoli romana, che si affacciava sulla strada che, all'uscita della citt\u00e0, diventava la \"a Karalibus Turrem\" (oggi il viale Sant'Avendrace), dove si trova il sepolcro di Atilia Pomptilla, noto come la \"grotta della Vipera\". La necropoli romana \u00e8 prevalentemente composta da tombe a fossa e a camera, incinerazione, arcosolio e colombari. \nStoria medievale.\nDopo la distruzione della citt\u00e0 di Santa Igia intorno alla seconda met\u00e0 del XIII secolo da parte dei Pisani e dei loro alleati sardi, molti dei suoi abitanti fuggirono verso la citt\u00e0 di Villa di Chiesa altri superstiti si stanziarono nell'attuale viale Sant'Avendrace, alle pendici del colle: cos\u00ec buona parte delle case si addossarono a Tuvixeddu, utilizzando ognuna di queste un accesso alle tombe. Ancora oggi, in caso di demolizione delle vecchie case del quartier spesso si trovano tombe con evidenti segni di uso abitativo (alcune grotte riutilizzate a scopo abitativo si possono vedere dietro al liceo classico Siotto sito in Viale Trento).\nStoria contemporanea.\nIl colle di Tuvixeddu non venne mai valorizzato, e nel XX secolo divenne la cava di una cementeria dell'Italcementi, che ne ha terminato l'estrazione solamente negli anni settanta. Negli anni cinquanta (fra il 1953 e il 1956) venne realizzata una strada interna di collegamento (chiamata Canyon) fra via Is Maglias e via Falzarego, allo scopo di facilitare il trasporto su camion della roccia estratta. Tale percorso ha decretato la fine dell'unit\u00e0 fisiografica della collina venendo a creare due aree: Tuvixeddu che si affaccia su viale San'Avendrace e Tuvumannu che si riporta a via Is Maglias. Cos\u00ec con i lavori di cava molte tombe andarono irrimediabilmente distrutte, anche se ne vennero trovate altre. Inoltre durante i bombardamenti della seconda guerra mondiale le tombe vennero usate dagli abitanti della zona come rifugi antiaerei, e i pi\u00f9 anziani le usarono come abitazioni per non dover correre ogni volta nel colle.\nNell'immediato dopoguerra vennero abitate da chi aveva perso la casa durante i bombardamenti. Nel colle della cementeria oggi rimane soltanto la torre per la fabbricazione della calce (demolita nel 2016) e un capannone che si trova accanto alla nuova ala della scuola media intitolata al canonico Giovanni Spano.\nRisale a inizio Novecento la \"villa Mulas\" (oggi in stato di abbandono). Costruita sulla sommit\u00e0 del colle dai proprietari della cava, possiede un parco con varie specie di alberi tra cui pini e cipressi.\nNei primi anni 2000 partirono i lavori per realizzazione di un complesso edilizio di circa 400 unita abitative tra Tuvixeddu e Tuvumannu. In tale intervento era prevista anche la sistemazione a parco archeologico e naturalistico di una modesta area gi\u00e0 riportata alla luce negli anni '60 dalla Soprintendenza Archeologica. Solo nel 2014 sono stati portati a termine i lavori di sistemazione a parco con un intervento dell'amministrazione comunale di Cagliari. All'interno del progetto del 2000 era prevista anche la costruzione di un museo per la preservazione dei reperti e della storia del colle, tuttavia i lavori si fermarono nel 2007 a causa di un blocco decretato dalla giunta regionale, allora guidata da Renato Soru. Ci\u00f2 ha causato non poche polemiche tra associazioni di ambientalisti.\nNel 1997, per la prima volta, la necropoli venne aperta al pubblico in occasione della I edizione di \"Monumenti Aperti\", grazie alla proposta avanzata dall'Associazione di Volontariato turistico culturale \"Amici di Sardegna\" che, a proprie spese, rese possibile l'apertura del sito. Per l'occasione collabor\u00f2 all'anche l'Istituto Professionale di Stato Sandro Pertini di Cagliari. Circa 5.000 persone visitarono il sito nel corso di un fine settimana.\nRecentemente, nel maggio 2014, la necropoli \u00e8 stata aperta definitivamente al pubblico in occasione della XVIII edizione di Monumenti aperti. Oggi \u00e8 visitabile tutti i giorni dell'anno dalla mattina alla sera/notte.\nAttivit\u00e0 dei tombaroli.\nL'attivit\u00e0 clandestina dei tombaroli nella necropoli fenicio-punica di Tuvixeddu \u00e8 stata denunciata da numerose associazioni culturali.\nNel 1994 alcuni giovani speleologi denunciarono alle autorit\u00e0 competenti l'uso improprio e dannoso della collina e della necropoli da parte di sbandati, satanisti, senzatetto e predatori di reperti archeologici.\nMolte tombe e sepolcri, secondo studiosi esperti, sono state distrutte con l'impiego delle mine esplosive.\nCavit\u00e0 di Via Vittorio Veneto 40.\nQuesta cavit\u00e0 si trova a pochi metri dai confini artificiosi di Tuvixeddu, sotto l'edificio che ospita una scuola superiore. Fino a pochi anni fa non era visibile perch\u00e9 nascosta da caseggiati disabitati e fatiscenti, abbattuti per la definitiva costruzione della via. I Cartaginesi la utilizzarono come serbatoio per l'acqua, come fecero in seguito anche i Romani. Durante i bombardamenti offr\u00ec rifugio alle popolazioni della citt\u00e0, e nel dopoguerra venne abitata dai senza tetto.\nGallerie sotterranee.\nAd una profondit\u00e0 variabile tra i 20 e i 60 metri, sotto la cima del colle Tuvixeddu si sviluppa una fitta rete di cunicoli e gallerie sotterranee scavate dalle cave dell'Italcementi nel secondo dopoguerra. Questi tunnel, abbondantemente studiati da varie associazioni speleologiche sarde hanno intercettato, nella loro originaria fase di scavo risalente al 1950 alcuni tratti di acquedotti romani e innumerevoli tombe cartaginesi. Sia queste cavit\u00e0 sotterranee, come altre presenti nella collina, sono state depredate dai tombaroli."}
{"id": "1287874", "revid": "1543377", "url": "https://it.wikipedia.org/wiki?curid=1287874", "title": "The Memory of Trees", "text": "The Memory of Trees \u00e8 il quarto album in studio della musicista e cantante irlandese Enya, pubblicato nel novembre 1995 dalla Warner Music.\nIl Disco.\nDescrizione.\nThe Memory of Trees \u00e8 da molti considerato il disco in cui Enya raggiunge il culmine della sua maturazione artistica. La copertina, ispirata a un dipinto chiamato \"The Young King of the Black Isles\" di Maxfield Parrish, racchiude in un'atmosfera rarefatta le 11 tracce che compongono l'album, che risulta costituito da melodie che si perdono nel tempo e richiami a luoghi lontani, venati da una punta di mistero che rende la riflessione sulla vita e sulla religione (i temi prevalenti nelle varie canzoni) quanto mai nuova e suggestiva.\nUn album ricco non solo musicalmente ma anche per quanto riguarda le lingue usate, nell'album infatti oltre a brani in inglese c'\u00e8 un pezzo cantato interamente in latino (la maestosa Pax Deorum), uno in gaelico (Athair Ar Neamh) e in spagnolo (La So\u00f1adora). China Roses, pur non essendo un singolo estratto, piacque moltissimo al pubblico e per via di questa \"fama\" venne usata in alcuni spot pubblicitari.\nVerranno estratti due singoli : Anywhere Is e On My Way Home, entrambi accompagnati da due video molto suggestivi.\nPremi.\nGrammy Award : \"Miglior Album New Age\"\nCertificazioni e vendite.\nThe Memory of Trees conferma i grandi successi di vendite riscossi dai precedenti albums di Enya. Le certificazioni nazionali ufficiali di cui si ha notizia equivalgono a 4 dischi d'oro, 14 dischi di platino e 1 disco di diamante in 14 diversi paesi, pi\u00f9 una certificazione di doppio disco di platino della IFPI per le oltre 2 milioni di copie vendute in Europa tra il 1995 e il 1996.La somma delle vendite certificate nei 14 paesi di cui si hanno fonti ufficiali raggiunge la quota di 6 milioni, mentre le stime attribuiscono all'album vendite superiori alle 11 milioni di copie."}
{"id": "1287875", "revid": "111832474", "url": "https://it.wikipedia.org/wiki?curid=1287875", "title": "Pietro Angelo Stefani", "text": "Biografia.\nNacque a Magasa nel 1725 nella casa patriarcale di via Roma e mor\u00ec a Brescia nel 1810. Studi\u00f2 a Milano presso l'aristocratica famiglia Borromeo, a Sal\u00f2 nell'Istituto Lodron e prosegu\u00ec la sua formazione presso l'Universit\u00e0 degli Studi di Padova.\nFu insegnante di filosofia, teologia, retorica e direttore, per oltre quarant'anni, presso il seminario e collegio di Santa Giustina a Sal\u00f2. Nel 1802 fu nominato vicario generale della diocesi di Brescia dal vescovo monsignor Giovanni Nani. Nel 1804, con la morte del vescovo Nani, fu eletto a pieni voti dai canonici della Cattedrale, vicario capitolare, carica che mantenne fino al 1806 allorch\u00e9 fu eletto vescovo monsignor Gabrio Maria Nava. Questo prestigioso incarico gli valse, da parte dei compaesani, il soprannome di \"Papa\".\nInsigne per cultura e piet\u00e0, fu precettore a Sal\u00f2 del giovane letterato Mattia Butturini, fu in relazione con i letterati trentini Carlantonio Pilati, Clementino Vannetti (Rovereto, 1754-1795), Girolamo Tartarotti, nonch\u00e9 con gli arcivescovi di Trento, Milano e con il vescovo di Passavia.\nStefani fu benefattore dei poveri della Val Vestino e delle chiese di Turano e Persone. Fu iscritto all'Accademia Roveretana degli Agiati di Rovereto nel 1758 e a quella salodiana degli Unanimi.\nMor\u00ec a Brescia ed ivi sepolto.\nIl dialogo con Napoleone.\nL'11 giugno 1805, in Brescia, conobbe personalmente Napoleone Buonaparte, appena incoronato re d'Italia, il quale gli disse: \"\"Ben converrebbe che voi foste vescovo\", al che Stefani mettendo innanzi nel dialogo la sua inettitudine ad un incarico cos\u00ec impegnativo e la sua et\u00e0 ormai avanzata, l'imperatore esclam\u00f2: \"Non abbiamo noi in Parigi un vescovo pi\u00f9 vecchio di Voi!\"\"."}
{"id": "1287876", "revid": "183581", "url": "https://it.wikipedia.org/wiki?curid=1287876", "title": "Cartoon (animazione)", "text": ""}
{"id": "1287878", "revid": "110157", "url": "https://it.wikipedia.org/wiki?curid=1287878", "title": "Chiesa di San Francesco (Asciano)", "text": "La chiesa di San Francesco, anche conosciuta come San Lorenzo, \u00e8 un edificio che si trova ad Asciano; di propriet\u00e0 del demanio dello Stato e gestita dal comune, \u00e8 attualmente chiusa al culto - pur non risultando sconsacrata - ed utilizzata per eventi culturali.\nStoria.\nIl convento di San Francesco sorse sulla sommit\u00e0 di un rilievo denominato \"Prato\", a sud del centro abitato di Asciano e al di fuori del circuito murario, presumibilmente gi\u00e0 sito dell'antica rocca distrutta nel 1169 dopo la cessione del paese alla Repubblica di Siena. Ivi esisteva una chiesa, dedicata a san Lorenzo, presso la quale si stabil\u00ec probabilmente nel primo quarto del XIII secolo una comunit\u00e0 di frati minori; del resto, lo stesso Francesco d'Assisi aveva visitato Siena e il territorio circostante nel 1212, per quanto non sia accertata la fondazione da parte sua di un convento ad Asciano. Nel 1265 il rettore dello Spedale di Santa Maria della Scala di Siena Jacopo di Bencivenne acquist\u00f2 un terreno sul \"Prato\" per la costruzione di un piccolo ospedale, per la quale sua moglie India don\u00f2 un podere contiguo. Tuttavia l'ospedale non venne mai realizzato.\nLa pi\u00f9 antica attestazione dell'insediamento scialengo \u00e8 presente nel \"Bullarium Franciscanum\", risale al 1313 ed \u00e8 relativa a quattro anni prima, quando vi furono accolti i fraticelli cacciati da Siena. L'attuale complesso venne edificato tra la fine dello stesso secolo fino alla met\u00e0 di quello successivo; la chiesa fu la prima costruzione ad essere iniziata, nel 1270 circa, per venire terminata perlomeno nell'area absidale presumibilmente nell'anno 1300. Tra il 1410 circa e il 1440 dimor\u00f2 nel convento, che allor risultava gi\u00e0 passato dai minori ai conventuali, il beato Pietro Fratangioli da Trequanda. Nel 1676 la comunit\u00e0 contava otto frati dei quali sei sacerdoti.\nLa chiesa sub\u00ec tra il XVII e il XVIII secolo massicci interventi di ammodernamento con l'erezione degli altari barocchi, la chiusura delle nicchie affrescate e dei finestroni gotici, e l'imbiancatura di buona parte delle pitture murali.\nIl convento venne soppresso nel 1808; nel 1826 venne fondata la compagnia laicale di Sant'Antonio abate per la cura della chiesa, cui subentr\u00f2 nel 1894 quella di San Crispino; gli altri edifici del complesso, invece, divennero abitazioni private. Per tutto il XX secolo la chiesa fu oggetto di restauri conservativi, dei quali i pi\u00f9 ingenti messi in atto tra il 1985 e il 1988.\nDescrizione.\nEsterno.\nIl paramento murario esterno della chiesa \u00e8 quasi integralmente in blocchi di travertino che, sul fianco sinistro, sono alternati in base alla loro dimensione cos\u00ec da suggerire un effetto di bicromia. La facciata \u00e8 a capanna ed \u00e8 suddivisa in due sezioni orizzontali (delle quali la superiore rifatta nel XVII secolo) da un cornicione che corre in corrispondenza dell'imposta dell'arco a tutto sesto della lunetta dell'unico portale; quest'ultima era ornata da un affresco raffigurante le \"Stimmate di San Francesco\", del quale rimane soltanto un lacerto nella parte superiore. In asse con l'ingresso si apre una finestra rettangolare, che sostituisce l'originario rosone circolare. Alle estremit\u00e0, il prospetto \u00e8 stretto fra due sodi angolari, sormontati dalle statue rispettivamente di \"San Francesco\" (a destra) e \"San Lorenzo\" (a sinistra), di anonimo scultore del XVIII secolo.\nLungo le fiancate sono visibili le grandi finestre ogivali, murate in occasione dei rifacimenti barocchi della chiesa: a destra vi sono tre monofore e una bifora, mentre a sinistra quattro monofore e una bifora (all'interno della quale \u00e8 stata praticata una finestra rettangolare); tale disparit\u00e0 di numero \u00e8 dovuta alla presenza della torre campanaria, la cui cella in laterizi ospitava alla fine degli anni 1660 un concerto di tre bronzi, rispettivamente nel 1334, 1538 e 1653.\nAlla destra della chiesa si sviluppa il complesso di edifici che inglobano le strutture dell'ex convento. Esse si articolano su tre lati intorno al primo chiostro, risalente alla met\u00e0 del XIV secolo, del cui loggiato rimangono soltanto alcuni peducci e l'arco di accesso al lato della facciata; al centro del cortile vi \u00e8 ancora l'antico pozzo, mentre nel fabbricato sul lato orientale sono visibili la porta d'accesso e le due finestre ad arco della sala capitolare; probabilmente si trovava nel braccio meridionale il refettorio, ricavato dalla primitiva chiesa di San Lorenzo, e faceva parte del complesso anche una cappella intitolata a san Bernardino da Siena e sede dell'omonima compagnia laicale sino a quando quest'ultima, alla fine del XVIII secolo si trasfer\u00ec nella chiesa di San Giovanni Battista, nel centro abitato di Asciano. Il primo chiestro era collegato al secondo, edificato nel 1460 circa, tramite un corridoio nel quale si trova un'iscrizione che commemora l'erezione del dormitorio del convento nel 1345 grazie ad una donazione di Antonio di Meo Tolomei.\nInterno.\nNavata.\nL'aula si articola in un'unica, ampia navata lunga 30\u00a0metri e larga 12,50, coperta con soffitto a capriate lignee e illuminata dalle due finestre rettangolari che si aprono rispettivamente nella controfacciata e nel tratto terminale della parete di sinistra. Ai lati del portale maggiore vi erano due acquasantiere quattrocentesche delle quali l'una ancora in loco mentre l'altra l'altra, di Antonio Ghini, si trova attualmente nel museo di palazzo Corboli di Asciano. In origine la navata era divisa da un tramezzo demolito intorno al 1545 contestualmente allo spostamento degli stalli lignei del coro dei frati dalla navata alla cappella absidale maggiore.\nLe pareti della navata presentano un palinsesto pittorico a fresco. Risalgono alla seconda met\u00e0 del XIV secolo e sono opera di un artista senese i dodici riquadri con \"Scene della Passione\" sulla parete destra; sono invece degli inizi del secolo successivo ed attribuibili al Maestro di Monticiano \"San Bartolomeo e donatore\" della parete destra e gli affreschi staccati ed esposti in palazzo Corboli, rispettivamente raffiguranti l\"Ultima cena\", l\"Orazione dell'orto degli ulivi\", la \"Flagellazione\" (frammentaria), la \"Crocifissione\" e \"Ges\u00f9 risorto\"; sono pertinenti a quest'ultima serie anche i due riquadri in controfacciata raffiguranti \"San Pietro\" e l\"Incontro con san Giovannino nel deserto\". Di Jacopo di Mino del Pellicciaio (1345) sono le specchiature in finti marmi della parte inferiore del tratto terminale della parete destra, le figure stanti di \"Santo Stefano\", \"San Giovanni Battista\", \"Santa monaca\", \"Santa Barbara\", \"San Bartolomeo\", \"Madonna della Misericordia\", \"San Pietro\", \"San Paolo\", \"Santa Caterina d'Alessandria\", \"San Lorenzo con Giovanni della Verna\" e presumibilmente \"San Luigi IX con un donatore\" (sullo stesso lato) e di \"San Ludovico di Tolosa\" (sulla parete sinistra), nonch\u00e9 i riquadri con la \"Madonna col Bambino tra angeli e santi\" e \"Sant'Eufrasia con due donatori\" (a lato dell'altare della Madonna del Carmelo) e la \"Madonna col Bambino e san Francesco\" (sopra la porta del chiostro). Allo stesso artista \u00e8 attribuibile l'affresco con il \"Beato Gerardo Cagnoli\", situato all'inizio della parete sinistra e facente tutt'uno con tre scene di miracoli operati dal frate; quest'ultimo complesso figurativo \u00e8 attorniato da altri dipinti, presumibilmente attribuibili a Giovanni da Asciano e raffiguranti il \"Vir dolorum tra i santi Pietro e Paolo\" (in basso), \"Ges\u00f9 nell'orto degli ulivi\" (1372, al lato) e la \"Flagellazione di santa Caterina d'Alessandria\" (in controfacciata); di Giovanni sarebbe anche \"Sant'Ivo con due angeli\" (1368), che affianca il summenzionato \"San Ludovico\", mentre di Agostino di Marsilio sono il \"Compianto sul Cristo morto\" situato al di sotto dell'affresco del 1372, e il \"Thronus Grati\u00e6\" all'inizio della parete destra (fine anni 1430?); di quest'ultimo autore \u00e8 anche l'affresco staccato - proveniente dalla parete destra e ora in controfacciata - della \"Madonna col Bambino tra sant'Antonio abate, san Giuliano e un donatore\", mentre il \"Santo vescovo\" (forse Agostino d'Ippona) della parete destra \u00e8 riconducibile all'ambito di Pietro di Ruffolo.\nLungo le pareti laterali della navata trovano luogo sei altari barocchi in stucco: i due pi\u00f9 vicini all'ingresso, che a differenza degli altri sono ornati con dorature, risalgono alla met\u00e0 del XVII secolo; i restanti, invece, sono del secolo successivo. Il primo altare di sinistra \u00e8 dedicato a sant'Antonio di Padova, raffigurato nella statua lignea policroma di \"Sant'Antonio col Bambino\", la quale ne sostituisce una secentesca con analogo soggetto che, a sua volta, aveva rimpiazzato una tela di Francesco Nasini del 1664 che raffigurava lo stesso santo; all'immediata sinistra dell'altare, in parte celata da quest'ultimo, vi \u00e8 una nicchia con affrescata la \"Madonna della Cintola\" del Maestro di Monticiano (inizi del XV secolo). Seguono l'altare dell'Immacolata Concezione, che accoglieva una tela del XVII secolo di modesta fattura con la \"Vergine Maria e due angeli\", e quello di San Francesco, all'interno della cui nicchia era collocata una statua del XVII secolo. Nel tratto terminale della parete sinistra vi \u00e8 una nicchia, gi\u00e0 incorniciata da un'architettura dipinta, affrescata da un pittore della cerchia del Sodoma intorno al 1505 con \"Ges\u00f9 in croce fra la Madonna e san Giovanni evangelista e i santi Francesco e Sigismondo\".\nIl primo altare di destra \u00e8 intitolato alla Madonna del Carmelo ed \u00e8 sormontato da una terracotta invetriata policroma di Luca Della Robbia il Giovane, realizzata nel 1522 circa: essa raffigura la \"Madonna col Bambino incoronata da due angeli, tra i santi Cristoforo e Raffaele arcangelo con Tobia\". Nella predella, tra due stemmi privi di identificazione, \"Vir dolorum tra Dolenti e i santi Sebastiano e Rocco\". L'altare mediano, del Crocifisso, accoglieva la tela di Francesco Nasini \"Ges\u00f9 in croce tra la Madonna, san Giovanni Evangelista e san Francesco\" (1664), commissionata dal guardiano Andrea Pistolesi, O.F.M.Conv. la cui arme \u00e8 riportata in basso a destra; nella nicchia posta al centro dell'ancona del terzo altare, dedicato a san Paolo o a san Bonaventura, vi era una statua in legno intagliato e dipinto di \"Sant'Antonio abate\", del terzo quarto del XIV secolo; quest'ultima proveniva dall'ampia nicchia che si apre nel tratto iniziale della parete destra (gi\u00e0 ancona di un altare dedicato all'Anacoreta, patronato della famiglia Griffoli), con affreschi coevi raffiguranti \"Storie della vita di sant'Antonio abate\" (in basso), la \"Madonna col Bambino in trono tra i santi Giacomo Maggiore e Giovanni Battista\" (nella lunetta) e i \"Santi Agata e Cristoforo\" (nell'intradosso), probabilmente realizzati da un pittore orvietano.\nNella chiesa attualmente non si trova alcun organo a canne. \u00c8 tuttavia testimoniata la presenza di un tale strumento risalente al 1492; esso era dotato di 9 registri e collocato su una cantoria lignea dapprima al di sopra della porta della sacrestia, poi a met\u00e0 della parete di sinistra della navata ed infine, in seguito all'erezione dell'altare dell'Immacolata Concezione, in corrispondenza della porta di accesso al chiostro. Non \u00e8 da escludersi che la cassa fosse chiusa da due portelle ornate con le tele di \"Santa Chiara d'Assisi\" e \"Santa Elisabetta d'Ungheria\" di Antonio Maria M\u00f6ller (1631), nel 1664-1668 registrate presso l'altare di Sant'Antonio di Padova.\nCappelle absidali.\nNella parete di fondo si aprono tre arcate ogivali che immettono in altrettante cappelle absidali, a pianta quadrangolare e voltate a crociera, delle quali la maggiore \u00e8 pi\u00f9 ampia rispetto alle laterali, che sporgono leggermente verso l'esterno rispetto alla navata.\nLa cappella centrale fu dal 1345 al 1545 patronato della famiglia Tolomei, il cui stemma \u00e8 riportato sulle pareti laterali. Quest'ultime recano nella parte inferiore l'originaria decorazione pittorica a fresco a fasce bicrome, che comprende anche il \"Cristo benedicente\" raffigurato in una ghimberga sulla parete di destra (probabilmente a coronamento di un antico tabernacolo), i lacerti presenti nella lunetta della parete di fondo delle \"Stimmate di san Francesco\", i due \"Santi\" entro tabernacoli (Francesco d'Assisi e Antonio di Padova) in gran parte occultati dall'ancona barocca, la dentellatura nell'intradosso dell'arco absidale e il cielo stellato della volta; gli affreschi sono attribuibili ad un artista cimabuesco di ambito aretino. Gli stalli lignei del coro risalgono al 1708, ed \u00e8 altres\u00ec settecentesco l'altare maggiore, il quale si compone di due parti: l'altare propriamente detto, situato al di sotto dell'arco absidale, e l'ancona, che occulta l'originaria monofora che si apriva nella parete di fondo dell'abside ed ospitava la \"Madonna in trono con Bambino e donatore\" di Lippo Memmi (1325-1330), attualmente presso il museo di palazzo Corboli, incorniciata dalla tela di Marcello Loli Piccolomini \"Santi Bernardino, Rosa e Sebastiano\" (1704), ora nella basilica di Sant'Agata; non si trattava della pala d'altare originaria, dal momento che fino 1823 sull'altare vi era l\"Incoronazione della Madonna tra i santi Lucia, Francesco, Girolamo e Caterina, e angeli\" di Bartolomeo Neroni (1545), dal 1828 nella Pinacoteca nazionale di Siena. Dalla cappella maggiore provengono altre opere, tra le quali il gruppo scultoreo in legno dipinto dell\"Annunciazione\" di Francesco di Valdambrino (1410 circa), anch'esso nel museo di palazzo Corboli. Sui pilastri dell'arco di accesso della cappella, due tabernacoli del XV secolo, in marmo, recanti lo stemma Tolomei.\nLa cappella di destra, fin dal 1361 di patronato della famiglia Bandinelli, \u00e8 dedicata a santa Margherita d'Antiochia, il cui martirio \u00e8 raffigurato nell'affresco che occupa la parete di sinistra, mentre nella lunetta della stessa vi \u00e8 \"Sant'Eufrasia in trono\" che fa \"pendant\" con l'altra \"Santa in trono\" la cui sinopia \u00e8 visibile nella lunetta opposta; gli affreschi sono attribuiti a Bartolo di Fredi e databili agli anni 1370. L'altare barocco in stucco, risalente alla met\u00e0 del XVII secolo e caratterizzato da una finestra rettangolare murata nella cimasa, ospita entro una nicchia una statua della \"Vergine Maria\" in luogo della tela di Rutilio Manetti \"Visione di san Felice da Cantalice\" (1630). Sul pilastro che divide la cappella di Santa Margherita da quella maggiore, vi sono due affreschi: in alto \"San Francesco entro un'edicola\" di Agostino di Marsilio (fine anni 1430?), in basso \"San Giuliano che ha ucciso i genitori\" di pittore senese della seconda met\u00e0 del XIV secolo.\nLa cappella di sinistra, intitolata a san Lorenzo, \u00e8 stata nel corso dei secoli patronato di diverse famiglie, nell'ordine: Gherardi, Pinocci, probabilmente Borghesi, e Bandinelli. L'altare, analogo a quello della cappella simmetrica, ha accolto dal 1723 una tela attribuita a Donato Creti e raffigurante \"San Lorenzo che risana un bambino\", commissionata appositamente da Giovanni Battista Pasquini in sostituzione di un dipinto pi\u00f9 antico andato perduto. Le pareti laterali vennero affrescate nel 1490 da un pittore senese, con un alto zoccolo in finti marmi al di sopra del quale si sviluppa un loggiato rinascimentale, vuoto, sormontato da un rosone, posto quest'ultimo nella lunetta; coeve sono le pitture sui pilastri, recanti lo stemma Gherardi e raffiguranti \"San Sigismondo\" e \"San Bonaventura\" (a destra) e \"San Sebastiano\" (a sinistra).\nOpere gi\u00e0 in San Francesco.\nLe opere provenienti dalla chiesa di San Francesco ed attualmente esposte presso il museo di palazzo Corboli ad Asciano sono le seguenti (in ordine cronologico; ove non diversamente specificato, si tratta di dipinti):\nNella basilica di Sant'Agata ad Asciano:\nNella Pinacoteca nazionale di Siena:"}
{"id": "1287882", "revid": "767487", "url": "https://it.wikipedia.org/wiki?curid=1287882", "title": "Rolls-Royce Silver Seraph", "text": "La Rolls-Royce Silver Seraph \u00e8 una berlina di lusso prodotta dalla casa britannica Rolls-Royce Motors dal 1998 al 2002, sostituendo la Silver Spur e la Silver Spirit rimaste in produzione fino al 1998. Venne presentata il 3 marzo 1998 al Salone dell'automobile di Ginevra.\nIl contesto.\nLa \"Silver Seraph\" era mossa da un Motore V12 di origine BMW in lega d'alluminio da 5,4L con cambio automatico a 5 velocit\u00e0. L'elettronica di base includeva gestione digitale del motore, controllo di stabilit\u00e0 e freni con sistema antibloccaggio. La carrozzeria era per il 65% diversa da quella della \"Silver Spur\" eccetto per la calandra del radiatore e i cerchi. Esternamente la \"Silver Seraph\" era uguale alla sua gemella, la Bentley Arnage, prodotta nella stessa fabbrica e con cui condivideva sia il telaio che la carrozzeria; \u00e8 stato l'ultimo modello Rolls-Royce ad essere concepito in collaborazione con la Bentley sia sotto il profilo estetico che tecnico.\nLa \"Silver Seraph\" era disponibile in diversi colori e tonalit\u00e0 metallizzate mentre gli interni erano rivestiti in pelle Connolly e radica di noce.\nLa \"Silver Seraph\" raggiungeva una velocit\u00e0 di 225 km/h (140 miglia/h) grazie al propulsore di progettazione tedesca da 5.379 cm\u00b3 che erogava la potenza di 240 kW con una coppia motrice di 490 Nm.\nTutte le \"Silver Seraph\" vennero prodotte nella fabbrica della Rolls-Royce di Crewe in Inghilterra. L'auto aveva un prezzo base di $220.695 e ne furono prodotte 1570. La \"Silver Seraph\" fu uno degli ultimi modelli marchiati Rolls-Royce prodotti nello stabilimento di Crewe, attualmente sede della produzione Bentley."}
{"id": "1287884", "revid": "1573940", "url": "https://it.wikipedia.org/wiki?curid=1287884", "title": "Chiesa di Sant'Agostino (Asciano)", "text": "La chiesa di Sant'Agostino \u00e8 un edificio sacro che si trova in corso Matteotti ad Asciano, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nEretta nel Duecento con l'annesso convento, divenuto privato a seguito delle soppressioni napoleoniche, fu ampliata nella seconda met\u00e0 del XV secolo e dotata di una facciata in mattoni; pur mantenendo l'originaria struttura ad una sola navata, si presenta nell'aspetto ricevuto tra la fine del Cinquecento e l'inizio del Seicento, secondo le prescrizioni del Concilio di Trento.\nRecenti sondaggi dietro l'intonaco hanno rivelato un intero ciclo di affreschi scalpellati durante la controriforma. Frammentari, sono oggetto di restauro. Dovrebbero appartenere alle stesse amestranze senesi che, tra XIV e XV secolo, affrescarono in maniera analoga la chiesa di San Francesco.\nDietro l'altare \u00e8 collocata la lastra tombale di Jacopo Scotti, scolpita poco dopo il 1470 da Urbano da Cortona.\nOpere gi\u00e0 in loco.\nDa qui provengono il piccolo \"Crocifisso\" ligneo policromato, che un recente restauro ha garantito come opera di Giovanni Pisano, e la \"Madonna in trono col Bambino\", venerata come \"Madonna delle Grazie\", la predella con le \"Storie di santa Caterina d'Alessandria\" e quattro \"Santi\", unico resto di un polittico, opere di Matteo di Giovanni oggi collocate nel Museo di palazzo Corboli."}
{"id": "1287886", "revid": "93556", "url": "https://it.wikipedia.org/wiki?curid=1287886", "title": "Balthazar Getty", "text": "Biografia.\nNato a Los Angeles e cresciuto a San Francisco, figlio unico di John Paul Getty III e Gisela-Martina Schmidt, il suo bisnonno era Jean Paul Getty, fondatore della Getty Oil Company. I suoi genitori divorziarono nel 1993. Esordisce come attore bambino nel 1990 nel film \"Il signore delle mosche \"nel ruolo di Ralph. Nel 1994 prende parte al film \"Assassini nati - Natural Born Killers\" di Oliver Stone, in seguito lavora nei film \"Dredd - La legge sono io\" con Sylvester Stallone, \"L'Albatross - Oltre la tempesta\" di Ridley Scott e \"Strade perdute\" di David Lynch.\nNel 2004 prende parte ad alcuni episodi della serie tv \"Streghe\" e nello stesso anno recita nel film \"Squadra 49\". Dopo aver preso parte a un episodio di \"Ghost Whisperer\" e al film horror \"Feast\", interpreta Thomas Grace nella serie televisiva \"Alias\". Nel 2006 fa parte del cast della serie tv \"Brothers &amp; Sisters - Segreti di famiglia\", dove interpreta Tommy Walker. Oltre che per la carriera di attore Getty si distingue anche come musicista; fa parte infatti della band dei Ringside.\nVita privata.\nDopo aver avuto legami sentimentali con le attrici Drew Barrymore e Milla Jovovich, Getty si sposa con la fashion designer Rosetta Millington, da cui ha quattro figli: Cassius Paul, Grace, Violet e June Catherine.\nDoppiatori italiani.\nNelle versioni in italiano dei suoi film, Balthazar Getty \u00e8 stato doppiato da: "}
{"id": "1287887", "revid": "547992", "url": "https://it.wikipedia.org/wiki?curid=1287887", "title": "Piero Panciarelli", "text": "Militante nella colonna di Torino delle Brigate Rosse, partecip\u00f2 a numerosi ferimenti ed omicidi, entrando in clandestinit\u00e0 con il nome di battaglia \"Pasquale\" alla met\u00e0 del 1978. Venne ucciso dai carabinieri insieme ad altri tre brigatisti nel corso dell'irruzione nell'appartamento di via Fracchia 12 a Genova il 28 marzo 1980.\nBiografia.\nAveva lavorato come operaio alla Lancia di Chivasso. Si avvicin\u00f2, come altri estremisti di sinistra, al terrorismo nella met\u00e0 degli anni settanta entrando a far parte delle Brigate Rosse, in fase di riorganizzazione sotto la direzione dei nuovi dirigenti del Comitato Esecutivo con l'apporto di militanti di estrazione principalmente operaia. Panciarelli, uno dei brigatisti pi\u00f9 giovani del nuovo gruppo, venne inserito nella struttura di Torino in quel momento diretta da Raffaele Fiore, Rocco Micaletto e Cristoforo Piancone.\nPanciarelli milit\u00f2 per la maggior parte della sua militanza brigatista, soprattutto nella colonna di Torino; Patrizio Peci era suo amico e nelle sue memorie egli lo descrive come un uomo simpatico, allegro, dalla robusta corpuratura, determinato, amante della buona tavola e del vino; era soprannominato \u201cQuartino\u201d per via del tatuaggio sul braccio. Anche Anna Laura Braghetti lo ricorda nelle sue memorie, ne parla come di persona affabile e con una grande forza fisica. Nadia Ponti lo definisce \"un ribelle indomito\".\nPiero Panciarelli prese parte con un ruolo attivo a numerosi fatti di sangue durante la sua militanza nelle Brigate Rosse; a Torino avrebbe partecipato in particolare all'omicidio di Carlo Casalegno dove ebbe un ruolo in appoggio a Raffaele Fiore. Fer\u00ec direttamente, sparando sulla vittima, i funzionari Fiat Vincenzo Camaiani e Sergio Palmieri, soprattutto avrebbe partecipato alla tragica uccisione degli agenti di polizia, Salvatore Lanza e Salvatore Porceddu il 15 dicembre 1978 dove spar\u00f2 con un fucile a pompa calibro 12.\nEntrato in clandestinit\u00e0 il 9 maggio 1978 quando venne identificato come terrorista insieme alla compagna Renata Micheletto, Panciarelli sfugg\u00ec alla cattura a Torino il 20 gennaio 1979 quando, insieme a Vincenzo Acella, venne sorpreso da una pattuglia di polizia mentre stava bruciando vecchi volantini delle Brigate Rosse; ne segu\u00ec un conflitto a fuoco con il ferimento dei due agenti, i brigatisti riuscirono a fuggire.\nPer ragioni di sicurezza, Piero Panciarelli, essendo ormai stato individuato a Torino, si trasfer\u00ec a Genova per concorrere all'attivit\u00e0 di lotta armata svolta in questa citt\u00e0 dalla forte e compartimentata colonna brigatista locale. Nella citt\u00e0 ligure venne considerato dalla magistratura genovese tra i responsabili dell'agguato a Sampierdarena, il 21 novembre 1979, in cui vennero assassinati i carabinieri Vittorio Battaglini e Mario Tosa. Panciarelli in due occasioni si trasfer\u00ec anche a Roma dove prese parte il 27 febbraio 1980 alla rapina effettuata dalla Brigate Rosse al Ministero dei Trasporti.\nNon aveva ancora compiuto 25 anni il giorno della sua morte, avvenuta durante la cruenta irruzione di via Fracchia a Genova, il 28 marzo 1980, nella quale morirono i quattro brigatisti che si trovavano nell'abitazione: Annamaria Ludmann, la proprietaria dell'appartamento, Lorenzo Betassa, anche lui militante della colonna di Torino trasferitosi a Genova, Riccardo Dura, il dirigente pi\u00f9 importante della colonna genovese, e Piero Panciarelli.\nPanciarelli \u00e8 sepolto nel cimitero parco, a Torino.\nIl suo nome di battaglia, all'interno dell'organizzazione, durante la permanenza a Torino era \"Serafino\", per poi diventare \"Pasquale\" dopo il trasferimento a Genova."}
{"id": "1287889", "revid": "773636", "url": "https://it.wikipedia.org/wiki?curid=1287889", "title": "Oratorio della Compagnia di Santa Croce", "text": "L'oratorio della Compagnia di Santa Croce \u00e8 un edificio sacro che si trova in piazza Fratelli Bandiera ad Asciano.\nStoria e descrizione.\nL'oratorio possiede un omogeneo arredo seicentesco e un apparato decorativo tutto incentrato sul tema della \"Passione di Cristo\": le lunette affrescate nel 1660 da Francesco Nasini e l'impianto dell'altar maggiore realizzato nello stesso periodo da Bernardino Mei e da Deifebo Burbarini. La pala del Mei con il \"Crocifisso con la Vergine e San Francesco e Sant'Agata\", fu sostituita, tra la fine del XVIII e l'inizio del XIX secolo, con una \"Deposizione\" della bottega di Rutilio Manetti; ai lati dell'altare restano due piccole tele dove Deifebo Burbarini rappresent\u00f2 un \"Compianto sul Cristo morto\" ed una \"Resurrezione\"; sotto le tele, due cibori, forse cinquecenteschi."}
{"id": "1287894", "revid": "1272592", "url": "https://it.wikipedia.org/wiki?curid=1287894", "title": "Alpha, Beta, Unlimited", "text": "Alpha, Beta e Unlimited sono i nomi delle prime tre espansioni del gioco di carte collezionabili \"\".\n\"Alpha\" (la prima) fu pubblicata nell'agosto 1993. Non ci volle molto tempo perch\u00e9 il mondo si appassionasse alle meccaniche del nuovo gioco. \"Alpha\" si esaur\u00ec quindi in pochissimo tempo e due mesi dopo arriv\u00f2 \"Beta\" (la ristampa). Per questo evento vennero aggiunte 7 carte (facendole diventare 302) e alcuni errori furono corretti. Dopo altri due mesi nacque \"Unlimited\", che venne stampata con i bordi delle carte bianchi. Questa particolarit\u00e0 rimase come una specie di marchio di fabbrica per tutti i set base successivi, e per gli altri set di ristampa speciali in genere che non introducessero nuove carte nel gioco; questo fino alla \"Decima Edizione\", che venne stampata di nuovo coi bordi delle carte neri. A parte i bordi, Beta e Unlimited sono identici.\nCarte famose.\nLe carte pi\u00f9 costose sono di queste edizioni, in cui sono state stampate le Power Nine e le Dual lands, terre base di due sottotipi anzich\u00e9 uno. Con il passare del tempo la difficile reperibilit\u00e0 delle vecchie carte mai pi\u00f9 ristampate ha fatto lievitare i prezzi (vedi caso Black Lotus che ha raggiunto prezzi esorbitanti), relegando quinti tali carte a pezzi principalmente per pochi collezionisti."}
{"id": "1287897", "revid": "97974224", "url": "https://it.wikipedia.org/wiki?curid=1287897", "title": "Rifugio Duca degli Abruzzi all'Oriond\u00e9", "text": "Il rifugio Duca degli Abruzzi all'Oriond\u00e9 \u00e8 un rifugio situato nel comune di Valtournenche (AO), in Valtournenche, nelle Alpi Pennine, a 2802\u00a0m s.l.m.\nStoria.\nIl rifugio \u00e8 stato costruito nei primi anni del XX secolo dalla guida Aim\u00e9 Maquignaz ed \u00e8, attualmente, di propriet\u00e0 della \"Societ\u00e0 Oriond\u00e9\", costituita dalla Famiglia Maquignaz di Breuil-Cervinia; \u00e8 dedicato a Luigi Amedeo di Savoia-Aosta (1873-1933), duca degli Abruzzi, alpinista ed esploratore italiano. \u00c8 stato ristrutturato pi\u00f9 volte. Dopo un lungo periodo di chiusura, dovuto a complessi lavori di ristrutturazione e ammodernamento, \u00e8 stato riaperto il 21 luglio 2012.\nCaratteristiche e informazioni.\nIl rifugio \u00e8 situato sul dosso dell'Oriond\u00e9, ai piedi del versante sud del Cervino. La sua capienza \u00e8 di 22 posti letto, mentre non \u00e8 presente un locale invernale.\nAccessi.\nIl rifugio \u00e8 raggiungibile in circa due ore e mezza da Breuil-Cervinia, o pi\u00f9 o meno nello stesso tempo da Plan Maison."}
{"id": "1287898", "revid": "1776051", "url": "https://it.wikipedia.org/wiki?curid=1287898", "title": "Out for Blood (Lita Ford)", "text": "Out for Blood \u00e8 il primo album di Lita Ford, pubblicato nel 1983 per l'Etichetta discografica Mercury Records."}
{"id": "1287901", "revid": "169529", "url": "https://it.wikipedia.org/wiki?curid=1287901", "title": "Legge del punto finale", "text": "La legge 23.492 di estinzione dell'azione penale, detta legge del punto finale (\"ley 23.492 - Extinci\u00f3n de la acci\u00f3n penal (punto final)\") \u00e8 una legge argentina promulgata il 24 dicembre 1986 durante la presidenza di Ra\u00fal Alfons\u00edn, nell'ambito del processo di democratizzazione del paese. \nStoria.\nQuesta legge stabil\u00ec la paralisi dei processi contro gli autori delle detenzioni illegali, le torture e gli assassini che hanno avuto luogo durante la cosiddetta guerra sporca (Processo di riorganizzazione nazionale, 1976-1983).\nLetteralmente:\nRimanevano esclusi dall'applicazione della legge i soli casi di sequestro di neonati, figli di prigioniere politiche destinate a \"desaparecer\" (ossia, \"scomparire\" senza che sia conosciuta la loro sorte da parte dei familiari), e dati in adozione a coppie di militari che cancellavano le loro vere identit\u00e0.\nLa legge, decretando di fatto l'impunit\u00e0 dei militari per la sparizione e la tortura di almeno 9.000 persone, fu oggetto di una viva polemica. Insieme alla sua complementare, la legge dell'obbedienza dovuta, fu considerata nulla dal Congresso Nazionale nel 2003, e dichiarata incostituzionale dalla Corte suprema di giustizia il 14 giugno 2005, durante la presidenza di N\u00e9stor Kirchner."}
{"id": "1287905", "revid": "92723", "url": "https://it.wikipedia.org/wiki?curid=1287905", "title": "0565", "text": "0565 \u00e8 il prefisso telefonico del distretto di Piombino, appartenente al compartimento di Pisa.\nIl distretto comprende la parte meridionale della provincia di Livorno, l'Arcipelago Toscano e il comune di Monteverdi Marittimo (PI) Confina a est con il distretto di Volterra (0588), a sud-est di Follonica (0566) e a nord di Livorno (0586).\nAree locali e comuni.\nIl distretto di Piombino comprende 15 comuni compresi nelle due aree locali di Piombino (ex settori di Piombino e San Vincenzo) e Portoferraio. I comuni compresi nel distretto sono: Campiglia Marittima, Campo nell'Elba, Capoliveri, Castagneto Carducci, Marciana, Marciana Marina, Monteverdi Marittimo (PI), Piombino, Porto Azzurro, Portoferraio, Rio, San Vincenzo, Sassetta e Suvereto ."}
{"id": "1287906", "revid": "767487", "url": "https://it.wikipedia.org/wiki?curid=1287906", "title": "Holstein-Gottorp", "text": "La famiglia degli Holstein-Gottorp \u00e8 una linea minore del casato degli Oldenburg, fondata nel 1544 da Adolfo di Holstein-Gottorp, fratello minore del re Cristiano III di Danimarca, che nella divisione dell'eredit\u00e0 ottenne il ducato di Schleswig e il ducato di Holstein.\nI territori di Gottorp erano situati nelle attuali Danimarca e Germania. La sede principale dei duchi era il Castello di Gottorp (in lingua tedesca: \"Gottorf\") nella citt\u00e0 di Schleswig, del Ducato di Schleswig. Gottorp \u00e8 inoltre il nome della casa regnante, che ascese a diversi troni. Per questo motivo genealogisti e storici utilizzano il nome di Holstein-Gottorp per indicare questa dinastia.\nIl reggente aveva formalmente il titolo di \"Duca di Schleswig, Holstein, Dithmarschen e Stormarn\", ma come anticipato ne condivideva la propriet\u00e0 con i propri cugini, i re di Danimarca. La linea di Gottorp ottenne la supremazia sul Ducato di Holstein nel Sacro Romano Impero e sul Ducato di Schleswig nel Regno di Danimarca. Il nome di Holstein-Gottorp viene comunemente utilizzato al posto del pi\u00f9 tecnico \"Duca di Holstein e Schleswig, con sede a Gottorp\".\nIl titolo ducale pi\u00f9 antico fu quello di Schleswig, che venne confermato sin dal 1386 dal Re Olaf III di Danimarca alla propria madre reggente, la Regina Margherita I di Danimarca. Il titolo ducale di Holstein venne garantito al Re di Danimarca nel 1474 da Federico III d'Asburgo.\nLa casata di Holstein-Gottorp fu acerrima nemica dei re di Danimarca e diede diversi sovrani al Regno di Svezia e all'Impero Russo.\nStoria.\nNel 1544 un terzo del ducato di Schleswig-Holstein venne ceduto ad Adolfo, terzo figlio del Re Federico I di Danimarca e fratellastro pi\u00f9 giovane del Re Cristiano III di Danimarca, che quindi pu\u00f2 essere considerato il capostipite della casata degli Holstein-Gottorp, perci\u00f2 questa dinastia fu un ramo cadetto della casata di Oldenburg, che a quel tempo regnava in Danimarca. I duchi di Holstein-Gottorp condivisero per alcuni secoli il governo sullo Schleswig e sull'Holstein con i cugini, i re di Danimarca, pur rimanendo per gran parte del tempo degli alleati (praticamente dipendenti) degli svedesi, che erano invece i nemici secolari dei danesi. Questa lunga alleanza venne scandita da numerosi matrimoni: Cristina di Gottorp spos\u00f2 Carlo IX di Svezia, Edvige Eleonora di Gottorp spos\u00f2 Carlo X Gustavo di Svezia, il Duca Federico IV spos\u00f2 la figlia maggiore del Re Carlo XI di Svezia e per ultimo il Principe Adolfo Federico di Holstein-Gottorp ascese al trono svedese nel 1751, dando inizio al regno della dinastia degli Holstein-Gottorp in Svezia (regnante dal 1751 al 1818).\nDal 1658 (Trattato di Roskilde e due anni di nuovo con il Trattato di Copenaghen) la Danimarca lasci\u00f2 agli Holstein-Gottorp i suoi diritti feudali e ne riconobbe in pratica la sovranit\u00e0 indipendente. Le differenze tra i due ducati rimanevano comunque notevoli: quelli del ducato di Holstein erano vassalli del Sacro Romano Impero. I duchi di Gottorp invece si impegnavano a prestare fedelt\u00e0 come vassalli del Re di Danimarca.\nNella Grande Guerra del Nord il ducato si schier\u00f2 con la Svezia e venne sconfitto dopo che l'esercito danese ebbe occupata la parte a nord dell'Holstein-Gottorp. In accordo con il Trattato di Frederiksborg del 1720 il sostegno svedese agli Holstein-Gottorp avrebbe dovuto cessare, e questo impediva ai duchi di riottenere lo Schleswig e continuare la propria opposizione ai re di Danimarca. In seguito, con gli accordi di pace del 1721, il Duca Carlo Federico and\u00f2 in esilio alla corte di Pietro il Grande di Russia e per diversi anni i russi tramarono intrighi in Europa, per tentare di rimettere sul trono Carlo Federico e restituirgli le sue terre dello Schleswig. Carlo Federico, da parte sua, spos\u00f2 la Granduchessa Anna, figlia di Pietro il Grande. Gli zar, per ragioni politiche, abbandonarono poi questo appoggio verso la casata di Holstein-Gottorp, perch\u00e9 troppo legati alla Svezia, ma nel frattempo dal matrimonio della granduchessa Anna, era nato Carlo Pietro Ulrico, che divenne l'erede della casata degli Holstein-Gottorp nel 1739, divenne erede del trono russo all'ascesa al potere della zia, la zarina Elisabetta, nel 1741 e infine divenne zar, lui stesso, con il nome di Pietro III.\nPietro III salito al trono russo nel 1762, era determinato a riprendere lo Schleswig e l'Holstein, togliendoli al Regno di Danimarca e Norvegia. Una delle sue prime mosse da zar, infatti, fu quella di firmare una generosa pace con la Prussia (che era stata ormai quasi distrutta dai russi), ritirando la Russia dalla Guerra dei Sette Anni, in modo da concentrare tutti i suoi attacchi sulla Danimarca. Questa mossa venne fortemente osteggiata dai ministri russi, in quanto era considerato un inutile sacrificio dato che la Danimarca stessa aveva ormai da secoli ottimi rapporti commerciali con la Russia. Allo stesso tempo le armate danesi si spostarono nel Meclemburgo per evitare l'invasione dell'Holstein ed assumere le posizioni di battaglia. Le armate stavano a 30 chilometri di distanza, pronte allo scontro, quando da San Pietroburgo giunse la notizia che lo zar era stato detronizzato dalla moglie, Caterina II di Russia. Una delle prime azioni di quest'ultima fu quella di ritirare la dichiarazione di guerra con la Danimarca e ristabilire con essa rapporti amichevoli.\nIl figlio di Pietro III, Paolo, il nuovo Duca di Holstein-Gottorp, si trovava sotto la reggenza della madre, Caterina la Grande. Nel 1773 i diritti della casata vennero ceduti al cugino del nonno di Paolo I, l'anziano Principe-Vescovo di Lubecca, che rappresentava la linea collaterale degli Holstein-Gottorp. Il Principe-Vescovo cedette in cambio la Contea di Oldenburg. Caterina inoltre rinunci\u00f2 per se e per il figlio ai diritti sullo Schleswig-Holstein, che andavano quindi al Re di Danimarca. Questo diede inizio alla \"Questione di Gottorp\", che aveva generato molti conflitti tra le potenze nordiche.\nUn ramo degli Holstein-Gottorp, la linea svedese, govern\u00f2 la Svezia dal 1751 al 1818 e la Norvegia dal 1814 al 1818.\nUn'altra linea fu quella dei Duchi di Oldenburg dal (1773 al 1918), mentre la linea degli Holstein-Romanov govern\u00f2 la Russia nel 1762 e dal 1796 al 1917.\nDuchi di Schleswig-Holstein-Gottorp.\nDuchi di Gottorp in Holstein:\nNel 1773 le rimanenti terre di Holstein vennero cedute alla Danimarca. Paolo ricevette in compenso le terre di Oldenburg e Delmenhorst, che affid\u00f2 ad un parente di fiducia. La famiglia si riserv\u00f2 di mantenere per s\u00e9 e per i propri eredi il titolo ducale onorario.\nDuchi titolari.\nI detentori del titolo sono attualmente i discendenti del Granduca Dmitrij Pavlovi\u010d Romanov, unico figlio del Granduca Paolo, fratello minore di Alessandro III. Questi eredi sono considerati non dinastici verso i Romanov di Russia, ma la Casa di Oldenburg e lo Schleswig, comprendente il Castello di Gottorp, non sono mai ricaduti sotto la giurisdizione del Sacro Romano Impero.\nRe di Svezia.\n1751-1771: Adolfo Federico di Svezia\n1771-1792: Gustavo III di Svezia\n1792-1809: Gustavo IV Adolfo\n1809-1818: Carlo XIII di Svezia\nCarlo XII fu l'ultimo re di Svezia della dinastia Holstein-Gottorp, siccome non ebbe figli adott\u00f2 come suo successore ed erede il maresciallo francese Jean-Baptiste Bernadotte che alla morte di Carlo XIII sal\u00ec al trono col nome di Carlo XIV Giovanni aprendo la strada per il trono alla casata Bernadotte che attualmente \u00e8 regnante. Nel 1881 re Gustavo V di Svezia spos\u00f2 la principessa Vittoria di Baden il cui padre, il granduca Federico I di Baden, era figlio della granduchessa Sofia Guglielmina nata principessa di Svezia, figlia del re Gustavo IV Adolfo di Svezia e della regina Federica di Baden."}
{"id": "1287907", "revid": "1566286", "url": "https://it.wikipedia.org/wiki?curid=1287907", "title": "Agnes Bruckner", "text": "Biografia.\nFiglia di padre ungherese e madre russa. I genitori si conoscono in Ungheria e trovano accoglienza in un campo per rifugiati in Italia nel 1984, per trasferirsi negli Stati Uniti.\nHa esordito nella soap opera \"Beautiful\" a dodici anni, dove per due anni ha interpretato il ruolo di Bridget Forrester. Dopo fugaci apparizioni in telefilm come \"Pacific Blue\" e \"Il tocco di un angelo\", nel 2001 ottiene un ruolo nel film \"Prigione di vetro\", l'anno seguente partecipa a \"Formula per un delitto\" con Sandra Bullock.\nNel 2003 prende parte alcuni episodi di \"24\", nel 2004 recita al fianco di Orlando Bloom in \"Haven\". \u00c8 poi protagonista dell'horror-voodoo \"Venom\" (2005), diretto dall'inglese Jim Gillespie, e dell'horror \"Il mistero del bosco\" (\"The Woods\", 2006), diretto da Lucky McKee. Nel 2007 con Hugh Dancy recita in \"Blood and Chocolate\".\nNel 2009 ottiene il ruolo della protagonista nel film horror \"Vacancy 2 - L'inizio\"."}
{"id": "1287908", "revid": "104505645", "url": "https://it.wikipedia.org/wiki?curid=1287908", "title": "Campionato del mondo di calcio da tavolo 2000 - Categoria individuale Under-19", "text": "Il Campionato del Mondo di Calcio da tavolo di Vienna in Austria.\nFasi di qualificazione ed eliminazione diretta della Categoria Under19.\nPer la classifica finale vedi Classifica.\nPer le qualificazioni delle altre categorie:"}
{"id": "1287909", "revid": "1776051", "url": "https://it.wikipedia.org/wiki?curid=1287909", "title": "Dancin' on the Edge", "text": "Dancin' on the Edge \u00e8 il secondo album di Lita Ford, pubblicato nel 1984 per l'Etichetta discografica Mercury Records."}
{"id": "1287912", "revid": "767487", "url": "https://it.wikipedia.org/wiki?curid=1287912", "title": "Glen Tetley", "text": "Il suo stile \u00e8 eclettico e personale, improntato all'uso di varie tecniche di danza.\nTetley si avvicin\u00f2 alla danza relativamente tardi, poich\u00e9 i suoi studi iniziali erano indirizzati alla medicina. Una sera si rec\u00f2 a teatro per assistere al balletto \"Romeo e Giulietta\" del coreografo Antony Tudor eseguito dall'American Ballet Theatre e l\u00ec decise che voleva diventare un ballerino. Si trasfer\u00ec quindi a New York nel 1946 per studiare danza con Hanya Holm e fece parte della sua compagnia danzando a Broadway. \nSi diplom\u00f2 in scienze nel 1948.\n\u00c8 stato uno dei fondatori del Joffrey Ballet e ballerino solista dell'American Ballet Theatre. \nDanz\u00f2 inoltre con la compagnia di Martha Graham, di Doris Humphrey e Jos\u00e9 Lim\u00f3n. Fece parte del Nederlands Dans Theater dal 1962 al 1965 e ne divenne condirettore artistico nel 1969 insieme ad Hans Van Manen. Dal 1974 al 1976, Tetley danz\u00f2 e collabor\u00f2 con il Balletto di Stoccarda, succedendo alla guida della compagnia al coreografo John Cranko, prematuramente scomparso. A lui \u00e8 dedicato uno dei balletti pi\u00f9 famosi di Tetley, \"Voluntaries\".\nDal 1987 al 1989 collabor\u00f2 con il National Ballet of Canada, del quale era direttore Erik Bruhn proponendo vecchie e nuove coreografie. \nCoreograf\u00f2 pi\u00f9 di 70 balletti per le maggiori compagnie di danza del mondo e fu di grande ispirazione per Chrisopher Bruce che interpret\u00f2 il ruolo principale nell'opera pi\u00f9 significativa di Tetley: \"Pierrot Lunaire\".\nCoreograf\u00f2 per il Royal Danish Ballet, Royal Swedish Ballet, National Ballet of Norway, il Balletto dell'Op\u00e9ra di Parigi, l'Australian Ballet, il London Festival Ballet, il Royal Ballet, il Ballet Rambert, l'American Ballet Theatre, il Balletto di Stoccarda, il Nederlands Dance Theatre, il National Ballet of Canada."}
{"id": "1287913", "revid": "63149", "url": "https://it.wikipedia.org/wiki?curid=1287913", "title": "The Beatles Ballads", "text": ""}
{"id": "1287914", "revid": "1305772", "url": "https://it.wikipedia.org/wiki?curid=1287914", "title": "Rifugio Duca degli Abruzzi", "text": "In Italia vi sono diversi rifugi alpini intitolati a Luigi Amedeo di Savoia-Aosta, duca degli Abruzzi:"}
{"id": "1287916", "revid": "253269", "url": "https://it.wikipedia.org/wiki?curid=1287916", "title": "Scott Speedman", "text": "Biografia.\nNato a Londra da genitori scozzesi, la madre, Mary Campbell, \u00e8 una maestra delle elementari e campionessa di corsa e il padre, Roy Speedman, \u00e8 un responsabile della grande distribuzione organizzata. All'et\u00e0 di 4 anni, si trasferisce con la famiglia a Toronto, in Ontario, e pratica nuoto a livello agonistico alla Earl High Secondary School. Membro della nazionale giovanile di nuoto canadese, si classifica nono alle qualificazioni del 1992 per le Olimpiadi. A causa di un incidente al collo deve abbandonare lo sport e si focalizza sul suo interesse per la recitazione studiando alla University of Toronto e York University.\nSi presenta quindi ai provini per una parte nel film \"Batman Forever\", ma non riesce ad ottenere il ruolo di Robin. Tuttavia, la sua audizione gli fa guadagnare visibilit\u00e0 e inizia a partecipare ad alcuni film e serie per la televisione canadese. Debutta nel 1995 nella serie televisiva canadese \"Net Worth\" e, dopo alcune apparizioni in piccoli ruoli televisivi, decide di trasferirsi a New York per studiare alla Neighborhood Playhouse.\nLa svolta nella sua carriera avviene quando ottiene la parte di Ben Covington, nella serie televisiva \"Felicity\", a fianco di Keri Russell. Questa sua partecipazione da protagonista in una serie di successo gli permette di ricevere proposte cinematografiche per ruoli di maggiore importanza e, nel 2000, recita in \"Duets\" a fianco di Gwyneth Paltrow\n. Dopo quattro anni nei panni di Ben Covington, nel 2003, interpreta un detective nel film poliziesco \"Immagini sporche\" e ottiene una parte nell'acclamato film indipendente drammatico di Sarah Polley \"La mia vita senza me\". Per questa sua interpretazione di un uomo sposato con una donna malata terminale vince un \"Golden Wave Award\".\nRecita a fianco di Kate Beckinsale nel thriller soprannaturale \"Underworld\" e nel sequel ' e, insieme a James Marsden, nei thriller \"The 24th Day\" e '. Nel 2008 recita con Liv Tyler nel thriller horror \"The Strangers\" e con Rachel Blanchard in \"Adoration\", diretto da Atom Egoyan. Nel 2010 interpreta Boogie in \"La versione di Barney\", mentre nel 2012 recita in \"La memoria del cuore\".\nDoppiatori italiani.\nNelle versioni in italiano dei suoi lavori, Scott Speedman \u00e8 stato doppiato da:"}
{"id": "1287917", "revid": "76963", "url": "https://it.wikipedia.org/wiki?curid=1287917", "title": "Taryn Marler", "text": "Biografia.\nTaryn Marler si avvicina alla recitazione in giovane et\u00e0. A 4 anni, inizia a seguire lezioni di ballo, tip tap e jazz, per una durata di tre anni. Successivamente, si dedica all'arte, soprattutto alla pittura e al disegno. Dopo la prima rappresentazione teatrale a scuola, a 11 anni decide di voler recitare.\nUna volta compiuti 12 anni, si iscrive ad una agenzia e inizia a fare alcuni provini. Nel 2005, dopo il diploma, ottiene la parte di Rachel Samuels nella seconda stagione della serie televisiva \"Blue Water High\" e si trasferisce sei mesi a Sydney per le riprese. Nel 2006, recita nel cortometraggio \"Car Pool\" e appare brevemente in alcune serie televisive, come la britannica \"Heartbeat\". Nel 2009 entra a far parte del cast della terza stagione del telefilm \"H2O\", nel quale interpreta la sorella di Will, Sophie. Nella seconda stagione della serie aveva anche interpretato Julia adolescente.\nDoppiatrici italiane.\nNelle versioni in italiano dei suoi film, Taryn Marler \u00e8 stata doppiata da:"}
{"id": "1287918", "revid": "793215", "url": "https://it.wikipedia.org/wiki?curid=1287918", "title": "Qade\u0161", "text": "Qade\u0161 (spesso traslitterata Kadesh o Qadesh), il cui nome nella lingua egizia significa \"la Santa (citt\u00e0)\", era un'antica citt\u00e0 del Levante, ubicata sulle rive del fiume Oronte, probabilmente identificabile con i resti a Tell Nebi Mend, a circa 24 km sud-ovest di Homs, nell'odierna Siria occidentale.\nKadesh \u00e8 anzitutto conosciuta per essere state una delle due citt\u00e0 cananee (l'altra \u00e8 Megiddo) che guid\u00f2 la coalizione delle citt\u00e0-stato che si oppose alla conquista del Levante da parte del faraone egizio Thutmose III. In questo periodo Kadesh (Qidshu nell'accadico delle lettere di Amarna) era probabilmente guidata dal sovrano di Mittani, la prima rivale straniera dell'Egitto per il controllo del Levante. La successiva vittoria egizia nella battaglia di Megiddo port\u00f2 l'egemonia dei faraoni a estendersi su tutta la Siria meridionale. E una corrispondenza tra il sovrano di Kadesh e il faraone Akhenaton \u00e8 conservata nelle lettere di Amarna. I nomi di tre sovrani di Kadesh sopravvivono nelle fonti contemporanee: Shuttarna (attorno al 1350 a.C.); Etakkama (attorno agli anni Quaranta del XIV secolo a.C.) e Niqmaddu (1330 circa-1325 circa).\nLa citt\u00e0 \u00e8 meglio nota, comunque, per essere stata il teatro della battaglia detta appunto di Qade\u0161, una delle meglio documentate dell'antichit\u00e0, combattuta dalle due super-potenze del XIII secolo a.C.: l'Egitto e gli Ittiti, sotto il cui controllo rimase la citt\u00e0.\nNell'Antico Testamento.\nL'Antico Testamento, nel Libro dei Numeri, menziona Kades al tempo di Mos\u00e8 (XIII - XII\u00b0 secolo a.C.) come teatro di una delle poche sconfitte subite dal popolo di Israele, durante l'Esodo dalla schiavit\u00f9 di Egitto. Gli Israeliti camminavano nel Deserto di Paran, vicino alla terra di Canaan: era abitata da Amaleciti, Cananei e Gebusei, \"giganti, figli di Anak, della razza dei giganti\" (Numeri ) che praticavano il \"cannibalismo\", vivendo in citt\u00e0 belle e fortificate, con terre irrigate e feconde.\nDio fece sapere al popolo di non volere una battaglia, e di muovere verso le steppe di Moab. Quanti partirono per Kades, senza l'Arca dell'Alleanza, furono respinti.\nSempre nel XII secolo a.C., Kades \u00e8 il luogo della storica battaglia fra Ittiti ed Egiziani, entrambi posti dal profeta Ezechiele in relazione al popolo eletto.\nSe gli Ittiti erano il popolo chiamato Keta, o Kittim nella Bibbia, discendenti di Jafet, i popoli di Canaan per Israele sono simili ai \"vicini figli d'Egitto, dalle grosse membra\" (Ez ). Gerusalemme ad essi si prostituiva, dimenticando che \"Per la tua origine e per la tua nascita sei del paese del Cananeo\" (Ez ), costruita grazie agli Amorrei e agli Ittiti, centro di origine miserevole e da tutti ignorata, e ingrata verso Jahv\u00e8 che ne fece la citt\u00e0 di Re Davide (1010)."}
{"id": "1287919", "revid": "3082", "url": "https://it.wikipedia.org/wiki?curid=1287919", "title": "San Giovanni Crisostomo", "text": ""}
{"id": "1287922", "revid": "124425926", "url": "https://it.wikipedia.org/wiki?curid=1287922", "title": "Fisica applicata", "text": "Fisica applicata \u00e8 un termine generico che indica la parte della fisica che si interessa di particolari utilizzi tecnologici. \"Applicata\" si distingue da \"pura\" attraverso una sottile combinazione di fattori quali le motivazioni e le modalit\u00e0 della ricerca e le relazioni tra tecnologia e scienza influenzate dal lavoro.\nDescrizione.\nSolitamente differisce dall'ingegneria in quanto la fisica applicata non pu\u00f2 portare direttamente alla progettazione di qualcosa in particolare, ma piuttosto utilizzando la fisica o la ricerca condotta in questo campo pu\u00f2 portare allo sviluppo di nuove tecnologie o alla risoluzioni di problemi propri dell'ingegneria. Questo metodo \u00e8 simile alle applicazioni della matematica applicata.\nIn altre parole, la fisica applicata si basa sulle verit\u00e0 fondamentali e sui concetti pi\u00f9 importanti delle scienze fisiche, ma soprattutto interessata all'applicazione di questi principi scientifici nei sistemi pratici. La fisica applicata presenta campi di ricerca molto ampi; ad esempio, sono molte le persone che lavorano nella ricerca riguardante la fisica degli acceleratori in modo da permettere la costruzione di acceleratori di particelle sempre migliori utili nei campi di ricerca della fisica teorica."}
{"id": "1287926", "revid": "1318658", "url": "https://it.wikipedia.org/wiki?curid=1287926", "title": "Hyacinthe Klos\u00e9", "text": "Allievo del conservatorio di Parigi, vi insegn\u00f2 clarinetto fino al 1868. Le sue ricerche volte ad adattare al clarinetto il sistema B\u00f6em contribuirono in maniera determinante alla costruzione del clarinetto moderno. Rinomato concertista, fu tra i primi a scrivere musica per sassofono."}
{"id": "1287928", "revid": "123317282", "url": "https://it.wikipedia.org/wiki?curid=1287928", "title": "Magni (mitologia)", "text": "Magni, nella mitologia norrena, \u00e8 uno dei figli di Thor. \nPer Thor l'incontro con la gigantessa J\u00e1rnsaxa, della stirpe degli J\u01ebtunn, fu veramente importante; infatti, dall'unione con la gigantessa nacque il figlio Magni.\nMagni, insieme a M\u00f3\u00f0i, sopravviver\u00e0 alla fine del mondo.\nDopo il Ragnar\u01ebk ebbe progenia con una mortale, dandogli Dank come unico figlio di cui si sono perse le tracce nell'Edda poetica. Tutto ci\u00f2 \u00e8 ancora al vaglio dagli esperti per iscrizioni runiche trovare nelle isole del Labrador.\nMagni, all'et\u00e0 di tre anni, combatt\u00e9 al fianco del padre contro il gigante Hrungnir dalla testa di pietra, il pi\u00f9 forte dello J\u01ebtunheimr, la terra dei giganti. Quest'ultimo, scoppiata la lite con Thor, gli mise il piede sul collo; Magni liber\u00f2 il padre che pot\u00e9 uccidere Hrungnir con il martello Mj\u01ebllnir."}
{"id": "1287930", "revid": "974994", "url": "https://it.wikipedia.org/wiki?curid=1287930", "title": "Monumento a Biagio Camagna", "text": "Il monumento a Biagio Camagna, sorge nell'omonima piazza di Reggio Calabria.\nIl monumento, eretto il 30 agosto 1925 con un'importante sottoscrizione popolare, \u00e8 costituito da una statua bronzea, realizzata nel 1924 da Domenico Pellegrino, la quale poggia su un doppio basamento in marmo bianco.\nL'opera commemorativa venne commissionata nel 1925, dal generale Nicola D'Avanza, nella veste di commissario del Comune di Reggio Calabria, per ricordare l'insigne giurista, uomo politico vicino al popolo e grande oratore. Dunque ne fu affidata l'esecuzione al noto scultore reggino Domenico Pellegrino. Una delibera comunale autorizzava quindi la collocazione del manufatto a piazza Prato, ribattezzata \"piazza Camagna\" per accogliere degnamente l'opera scultorea.\nIl monumento ritrae il Camagna in uno storico atteggiamento forense assunto davanti al tribunale militare di Guerra a Napoli il 3 giugno 1919, in difesa di alcuni marinai reggini ingiustamente accusati di reato.\nUna statua nella storia di due piazze.\nIl 14 ottobre 1967 il Comune di Reggio Calabria con provvedimento della Giunta Municipale n. 3437, approva la perizia relativa ai lavori di trasferimento del monumento a Biagio Camagna dall'omonima piazza a piazza Castello.\nPassati 30 anni, dopo una petizione denominata \u201cUn posto per Camagna\u201d. per il ritorno della statua nella sua sede originaria ad opera del Circolo culturale \"L'Agor\u00e0\" e sostenuta da un migliaio di cittadini e sottoposta insieme al progetto di massima all'attenzione dell'Amministrazione Comunale nonch\u00e9 al presidente della I Circoscrizione Centro Storico ed alla Sovrintendenza ai Beni Architettonici Sovrintendenza della Calabria sezione di Reggio Calabria il 23 febbraio 1999, la III Commissione Consiliare del Comune di Reggio con nota n. 18/99 esprime parere favorevole a maggioranza:\nCos\u00ec, dopo alcune proposte alternative riguardo alla collocazione di eventuali ulteriori monumenti nella piazza, circa un decennio dopo viene deciso di riportare il monumento a Biagio Camagna nella sua sede originaria, in occasione dei lavori di ristrutturazione della piazza stessa iniziati nel 2007."}
{"id": "1287934", "revid": "767487", "url": "https://it.wikipedia.org/wiki?curid=1287934", "title": "Deffest and Baddest", "text": "Deffest and Baddest \u00e8 il terzo e ultimo album solista di Wendy O. Williams, ex-cantante dei Plasmatics, pubblicato sotto il nome del gruppo \"Ultrafly and the Hometown Girls\" nel 1988."}
{"id": "1287935", "revid": "287204", "url": "https://it.wikipedia.org/wiki?curid=1287935", "title": "Antonio Lopez de Santa Ana", "text": ""}
{"id": "1287940", "revid": "287204", "url": "https://it.wikipedia.org/wiki?curid=1287940", "title": "Antonio Lopez de Santa Anna", "text": ""}
{"id": "1287944", "revid": "178920", "url": "https://it.wikipedia.org/wiki?curid=1287944", "title": "Antonio L\u00f3pez de Santa Ana", "text": ""}
{"id": "1287947", "revid": "107071066", "url": "https://it.wikipedia.org/wiki?curid=1287947", "title": "0586", "text": "0586 \u00e8 il prefisso telefonico del distretto di Livorno, appartenente al compartimento di Pisa.\nIl distretto comprende la parte centrale e settentrionale della provincia di Livorno e i quattro comuni di Casale Marittimo, Guardistallo, Montescudaio e Riparbella appartenenti alla provincia di Pisa. Confina a nord-est con il distretto di Pontedera (0587), a sud-est di Volterra (0588), a sud di Piombino (0565) e a nord di Pisa (050).\nAree locali e comuni.\nIl distretto di Livorno comprende 10 comuni compresi nelle tre aree locali di Cecina, Livorno e Rosignano Marittimo (coincidenti con gli omonimi ex settori). I comuni compresi nel distretto sono: Bibbona, Capraia Isola, Casale Marittimo (PI), Cecina, Collesalvetti, Guardistallo (PI), Livorno, Montescudaio (PI), Riparbella (PI) e Rosignano Marittimo."}
{"id": "1287948", "revid": "124127879", "url": "https://it.wikipedia.org/wiki?curid=1287948", "title": "Ginnifer Goodwin", "text": "Tra i film a cui ha partecipato, i pi\u00f9 noti sono \"Mona Lisa Smile\" (2003), \"Quando l'amore brucia l'anima - Walk the Line\" (2005), \"La verit\u00e0 \u00e8 che non gli piaci abbastanza\" (2009), \"A Single Man\" (2009) e \"Something Borrowed - L'amore non ha regole\" (2011). Dal 2011 al 2018 ha vestito i panni di Mary Margaret Blanchard/Biancaneve per sei stagioni della serie TV fantasy \"C'era una volta\".\nBiografia.\nNata a Memphis, figlia di genitori divorziati, studia alla Union for Reform Judaism e alla Boston University. Debutta nel 2001 con una piccola apparizione nella serie \"Law &amp; Order - I due volti della giustizia\". Dal 2001 al 2004 interpreta Diane Snyder nella serie tv \"Ed\", in seguito partecipa ai film \"Mona Lisa Smile\", \"Appuntamento da sogno!\" e \"Quando l'amore brucia l'anima - Walk the Line\", dove interpreta Vivian, la prima moglie di Johnny Cash. Nel 2006 ottiene una piccola parte al fianco di Adam Brody ne \"Il bacio che aspettavo\", ed \u00e8 una delle interpreti della serie tv \"Big Love\", dove ha il ruolo di Margene, una delle tre mogli di Bill Henrickson. \nNel 2008 recita in \"Birds of America - Una famiglia incasinata\" al fianco di Hilary Swank e in \"La verit\u00e0 \u00e8 che non gli piaci abbastanza\" di Ken Kwapis. Nel 2009 recita in \"A Single Man\", esordio alla regia dello stilista Tom Ford. Dal 2011 al 2018 ha interpretato il ruolo di Biancaneve/Mary Margaret Blanchard nella serie \"C'era una volta\". Nel 2011 recita accanto a Kate Hudson in \"Something Borrowed - L'amore non ha regole\", diretto da Luke Greenfield.\nVita privata.\n\u00c8 stata fidanzata con gli attori Chris Klein dal 2006 al 2008 e Joey Kern dal 2010 al 2011. Nel 2012 inizia a frequentare Josh Dallas, suo partner nella serie \"C'era una volta\". Nell'ottobre 2013 si fidanzano e il 12 aprile 2014 la coppia si sposa. Hanno due figli, Oliver Finlay (2014), e Hugo Wilson (2016).\nDoppiatrici italiane.\nNelle versioni in italiano dei suoi film, Ginnifer Goodwin \u00e8 stata doppiata da:\nDa doppiatrice \u00e8 sostituita da:"}
{"id": "1287953", "revid": "32741", "url": "https://it.wikipedia.org/wiki?curid=1287953", "title": "Marc Bedaridde", "text": ""}
{"id": "1287955", "revid": "124123", "url": "https://it.wikipedia.org/wiki?curid=1287955", "title": "Morti nel 1357", "text": ""}
{"id": "1287956", "revid": "547034", "url": "https://it.wikipedia.org/wiki?curid=1287956", "title": "Cattedrale di San Lorenzo (Trapani)", "text": "Il duomo di Trapani, che risponde al nome ufficiale di protobasilica cattedrale di San Lorenzo, \u00e8 il duomo cattolico di Trapani, in Sicilia, chiesa madre della diocesi omonima. \u00c8 situata nel centro storico della citt\u00e0, lungo il corso Vittorio Emanuele. Ha la dignit\u00e0 di basilica minore.\nStoria.\nEpoca normanna.\nL'antico edificio sorgeva nel primitivo quartiere \u00abPalazzo\u00bb inserito nelle porzione di territorio ove era insediato il \u00abConsolato della Nazione Genovese\u00bb, denominato \u00abCappella di San Giorgio\u00bb del 1102, quest'ultimo santo patrono della Repubblica marinara dei Genovesi. La comunit\u00e0 genovese \u00e8 presente a Trapani dedita al commercio e alle attivit\u00e0 marinare fin dall'XI secolo, alleata del gran Conte Ruggero nell'opera di riconquista dell'isola per sottrarla al dominio arabo.\nEpoca aragonese.\nNel 1280 re Giacomo II di Aragona dispose la suddivisione del quartiere \u00abPalazzo\u00bb in due ulteriori rioni denominati rispettivamente di \u00abSan Francesco\u00bb e di \u00abSan Lorenzo\u00bb per via della presenza dei rispettivi luoghi di culto in essi edificati.\nEpoca spagnola.\nLa prima impronta d'impianto basilicale \u00e8 dovuta all'opera dell'architetto padre Bonaventura Certo, messinese, religioso dell'Ordine dei frati minori conventuali di San Francesco.\nEpoca borbonica.\nLa chiesa fu solennemente consacrata dal vescovo di Mazara del Vallo Bartolomeo Castelli il 2 luglio del 1705. Nel 1736 fu elevata a collegiata. Il titolo di chiesa madre in passato era appartenuto alla chiesa di Sant'Agostino in epoca aragonese - spagnola, alla basilica di San Nicol\u00f2 dal 1620.\nNel 1794 gli interni furono maggiormente adornati di finissimi stucchi di gusto greco, di eleganti pitture del pennello di don Vincenzo Manno, palermitano, raffiguranti storie dell\"'Antico Testamento\", dei \"Patriarchi\", dei \"Profeti\", degli \"Atti degli Apostoli\" ed i pi\u00f9 significativi episodi dei \"Vangeli\". Numerose altre opere furono commissionate ai pi\u00f9 affermati esponenti della scena artistica trapanese.\nEpoca contemporanea.\nNel 1844 Trapani fu elevata a sede vescovile con la costituzione della diocesi da parte di papa Gregorio XVI, il tempio di San Lorenzo fu elevato al rango di cattedrale ponendo fine all'annosa contesa con la collegiata di San Pietro Apostolo e la protobasilica di San Niccol\u00f2.\nDal 1975 al 1997 la Soprintendenza dei Beni culturali ed ambientali di Trapani ha seguito i lavori di restauro della chiesa. Nel 1990 fu realizzata la nuova cancellata a chiusura del pronao e, nel 1995 i nuovi arredi liturgici.\nDescrizione.\nEsterno.\nLa facciata della cattedrale di San Lorenzo martire \u00e8 in stile barocco e presenta, nella parte inferiore, un pronao, mentre nella parte superiore ha un andamento curvilineo. Il pronao si compone di tre campate, a ciascuna delle quali corrisponde un arco a tutto sesto che si apre sull'esterno. La cancellata che chiude il pronao \u00e8 stata realizzata in bronzo e ferro battuto da Ennio Tesei nel 1990 ed inaugurata il 29 giugno dello stesso anno. La parte superiore della facciata, priva di coronamento, \u00e8 decorata da lesene ioniche e presenta, sul lato destro, un campanile con cuspide coperta da maioliche policrome.\nInterno.\nL'interno della cattedrale, preceduto da un endonartece, \u00e8 a croce latina, a tre navate separate da colonne tuscaniche, sei per lato, sorreggenti archi a tutto sesto. La navata centrale \u00e8 coperta con volta a botte, mentre le due laterali sono coperte con volta a crociera; su queste ultime, si aprono le cappelle laterali, quattro per lato. Il transetto presenta, a ridosso delle pareti di fondo, due altari neoclassici con decorazioni geometriche in marmo: quello di destra \u00e8 dedicato a San Lorenzo martire ed ospita la pala del \"Martirio di San Lorenzo\", di Giuseppe Felici (XVII secolo); quello di sinistra, invece, \u00e8 dedicato a Santo Stefano Protomartire ed ospita la pala \"Lapidazione di Santo Stefano\" di Domenico La Bruna (XVIII secolo). La crociera \u00e8 coperta dalla cupola, contornata da quattro cupolini e sorretta da un originale tamburo esternamente a sezione quadrata, internamente a sezione circolare. La profonda abside ospita, incorniciato fra due colonne corinzie, il quadro \"Eterno Padre\" di Domenico La Bruna (XVIII secolo).\nIl nuovo presbiterio post-conciliare, \u00e8 stato realizzato nel 1995 da Umberto Benini Craparotta in marmi vari. Esso si compone dell'altare cubico, situato nell'abside, sormontato dal semplice ciborio, dalla cattedra, sotto l'arco trionfale e dal complesso dell'ambone, situato sotto l'ultimo arco di destra della navata centrale, costituito dal pulpito poggiante su quattro colonne, dal sottostante fonte battesimale e dall'ambone.\nNavata destra.\n \nOrgani a canne.\nOrgano maggiore.\nSulla cantoria in controfacciata, si trova l'organo a canne principale della cattedrale, costruito nel 1967 dalla ditta organaria dei Fratelli Ruffatti.\nLo strumento, a trasmissione integralmente elettrica, ha una consolle mobile indipendente situata nella navata laterale sinistra ed avente tre tastiere di 61 note ciascuna e pedaliera concavo-radiale di 32 note. La mostra \u00e8 composta da una doppia fila di canne di principale disposte a palizzata con bocche \"a mitria\".\nOrgano corale.\nNel braccio sinistro del transetto, si trova un secondo organo a canne, costruito nel 2008 dai Fratelli Cimino.\nLo strumento \u00e8 a trasmissione integralmente meccanica ed \u00e8 racchiuso entro una cassa lignea con mostra in cinque campi composta da canne di principale. La consolle, a finestra, ha due tastiere di 56 note ciascuna e pedaliera dritta di 30 note.\nPalazzo vescovile.\nEpiscopio e Archivio Storico Diocesano di corso Vittorio Emanuele, 38.\nSpecus Corallii.\nOratorio della Cattedrale, cosiddetto Sala Laurentina, ubicato sulla Via Generale Domenico Giglio, 10\u201312. L'opera \u00e8 stata progettata nel 2015 dall'Architetto Antonino Cardillo, su commissione di Mons. Gaspare Gruppuso e del Consiglio Pastorale, e costruita nel 2016 con fondi di donazione privata raccolti in precedenza da Mons. Antonino Adragna."}
{"id": "1287959", "revid": "124123", "url": "https://it.wikipedia.org/wiki?curid=1287959", "title": "Nati nel 1348", "text": ""}
{"id": "1287964", "revid": "124123", "url": "https://it.wikipedia.org/wiki?curid=1287964", "title": "Morti nel 1408", "text": ""}
{"id": "1287967", "revid": "110157", "url": "https://it.wikipedia.org/wiki?curid=1287967", "title": "Kopejsk", "text": "Kopejsk (anche come \"Kopeysk\") \u00e8 una citt\u00e0 della Russia centrale (oblast' di \u010celjabinsk), situata nella regione degli Urali pochi chilometri a sudest del capoluogo dell'oblast', \u010celjabinsk.\nLa recente annessione di alcuni insediamenti periferici ha permesso alla popolazione della citt\u00e0 di superare i 138.000 abitanti nell'anno 2005."}
{"id": "1287969", "revid": "171091", "url": "https://it.wikipedia.org/wiki?curid=1287969", "title": "Rifugio Jean-Antoine Carrel", "text": "Il rifugio Jean-Antoine Carrel \u00e8 un rifugio situato sul monte Cervino, nel comune di Valtournenche (\"AO\"), nelle Alpi Pennine, a 3.830\u00a0m s.l.m.\nCaratteristiche e informazioni.\nSi trova lungo la cresta Sud-Ovest del Cervino (\"Ar\u00eate du lion\"). Il nuovo rifugio, di propriet\u00e0 della Societ\u00e0 delle Guide del Cervino, \u00e8 stato inaugurato nel 1969 e parzialmente rifatto dopo le grandi frane che hanno interessato la montagna nel 2002-2003. Il rifugio Carrel ha 50 posti letto ed \u00e8 sempre aperto.\n\u00c8 intitolato a Jean-Antoine Carrel, primo scalatore del Cervino lungo la cresta Sud-Ovest.\nLa vicina Capanna Luigi Amedeo di Savoia, costruita nel 1905 dal CAI sezione di Torino, \u00e8 stata trasformata in museo e spostata prima nel paese di Valtournenche e successivamente, nel settembre del 2009, davanti all'ufficio della Societ\u00e0 Guide del Cervino. Questo bivacco era un ricovero alternativo al rifugio Carrel, ed \u00e8 stato fortemente danneggiato nell'estate del 2003 in seguito ad una grossa frana (la stessa che caus\u00f2 la caduta della \"Chemin\u00e9e\"). La piattaforma dove era posizionato il bivacco \u00e8 oggi utilizzata come punto di atterraggio per l'elicottero.\nAccessi.\nL'accesso avviene da Cervinia. Il rifugio si raggiunge dal rifugio Duca degli Abruzzi in circa quattro ore. L'ultima parte del tracciato, nonostante la presenza di corde fisse, \u00e8 riservata ad alpinisti esperti."}
{"id": "1287970", "revid": "125931021", "url": "https://it.wikipedia.org/wiki?curid=1287970", "title": "Remigio Ceroni", "text": "Biografia.\nIscritto dal 1972 alla Democrazia Cristiana, viene eletto consigliere comunale a Rapagnano nel 1985 e nominato assessore nel 1988. Nel 1990 diventa sindaco di Rapagnano riconfermato anche nel 1995 e nel 1999, si dimette nel 2000 per l'incompatibilit\u00e0 con l'elezione nella lista di Forza Italia alla carica di consigliere regionale.\nDal 1990 al 1995 \u00e8 presidente dell'ente consorziale per i servizi idrici \"Tennacola\".\nViene incaricato nel 2003 da Silvio Berlusconi nel ruolo di coordinatore regionale di Forza Italia per le Marche. Nel 2005 viene rieletto consigliere regionale di Forza Italia e nel 2006 lascia l'incarico perch\u00e9 eletto deputato alla Camera nel collegio XIV (Marche).\nNel 2006 in quanto compatibile con la carica di deputato si ricandida come sindaco di Rapagnano e viene eletto. Nel 2008 si riconferma deputato alla camera nel collegio delle Marche nelle liste del Popolo della Libert\u00e0 ed entra nel direttivo del gruppo parlamentare come consigliere.\nDopo il congresso nazionale del Popolo della Libert\u00e0, nel marzo del 2009, ha ricevuto l'incarico di guidare il partito come coordinatore per le Marche.\nIl 15 e 16 maggio del 2011 viene riconfermato per la quinta volta sindaco di Rapagnano.\nA settembre 2011 \u00e8 relatore del ddl Anti-crisi 2011 contenente la Manovra Bis resasi necessaria dopo il crollo delle Borse di agosto e l'innalzamento dello spread.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 5 giugno 2016 viene riconfermato per la sesta volta sindaco di Rapagnano (FM).\nNon essendo pi\u00f9 candidabile per raggiunti limiti di mandato, il 4 ottobre 2021 gli succede la figlia Elisabetta nella carica di sindaco di Rapagnano (FM). Viene comunque eletto consigliere comunale.\nIl 27 gennaio 2018 si dimette dalla carica di coordinatore regionale di Forza Italia delle Marche in seguito alla mancata ricandidatura alle elezioni politiche del 4 marzo 2018.\nAttivit\u00e0 parlamentare.\nSecondo il sito OpenParlamento, che supervisiona le attivit\u00e0 di deputati e senatori, al 27 maggio 2011 Remigio Ceroni \u00e8 il deputato con il tasso di assenteismo pi\u00f9 basso, pari allo 0,14%. L'onorevole Ceroni \u00e8 mancato in aula per 13 sedute su un totale di 9105. Nonostante le numerose presenze, l'onorevole Ceroni presenta un indice di produttivit\u00e0 relativamente basso, pari cio\u00e8 a 163,27, occupando il 204\u00ba posto su 630 deputati.\nViene nominato il 25 febbraio 2022 coordinatore regionale di Coraggio Italia nelle Marche"}
{"id": "1287972", "revid": "1305772", "url": "https://it.wikipedia.org/wiki?curid=1287972", "title": "Pok\u00e9mon Battle Revolution", "text": " \u00e8 il primo videogioco della serie \"Pok\u00e9mon\" per Nintendo Wii, pubblicato in Giappone il 14 dicembre 2006 e distribuito in Europa a partire dal 7 dicembre 2007. \u00c8 compatibile con i videogiochi per Nintendo DS \"Pok\u00e9mon Diamante\" e \"Perla\", \"Pok\u00e9mon Platino\" e \"Pok\u00e9mon Oro HeartGold\" e \"Argento SoulSilver\". \u00c8 possibile inoltre utilizzare il Nintendo DS come controller.\nNel videogioco \u00e8 possibile sfidare altri giocatori in tutto il mondo tramite il Nintendo Wi-Fi Connection.\nLa modalit\u00e0 \"storia\" non \u00e8 presente in questo videogioco (come invece accadeva nei precedenti \"Pok\u00e9mon Colosseum\" e \"\"), tuttavia \u00e8 stata inserita la modalit\u00e0 \"arena\".\nTrama.\nIl gioco si svolge nella regione immaginaria di Pok\u00e9topia. Lo scopo del gioco \u00e8 combattere contro gli altri allenatori al fine di diventare il Master di Pok\u00e9topia.\nPer accedere alle battaglie il giocatore deve utilizzare i Pass Lotta. Esistono due differenti tipi di pass, i Pass noleggio e i Pass personalizzati, quest'ultimo ottenibili trasferendo Pok\u00e9mon da uno dei videogiochi compatibili."}
{"id": "1287973", "revid": "80339", "url": "https://it.wikipedia.org/wiki?curid=1287973", "title": "Kopeysk", "text": ""}
{"id": "1287975", "revid": "80339", "url": "https://it.wikipedia.org/wiki?curid=1287975", "title": "Kopeisk", "text": ""}
{"id": "1287976", "revid": "76430", "url": "https://it.wikipedia.org/wiki?curid=1287976", "title": "Teatro Sant'Angelo di Venezia", "text": ""}
{"id": "1287977", "revid": "1442080", "url": "https://it.wikipedia.org/wiki?curid=1287977", "title": "Consolidato fiscale", "text": "Il consolidato fiscale \u00e8 un'opportunit\u00e0 di modalit\u00e0 di tassazione concesso ai gruppi societari dal \"nuovo\" Testo Unico delle Imposte sui Redditi (TUIR, D.P.R. 22 dicembre 1986, n. 917), la cui disciplina \u00e8 indicata negli artt. 117-129. Non tutti i gruppi per\u00f2 possono effettuare l'opzione per il consolidato; un'eccezione, ad esempio, \u00e8 costituita dalle societ\u00e0 che optano per la trasparenza in qualit\u00e0 di partecipate (artt. 115-116 del TUIR).\nIl consolidato consente di far sorgere un'unica obbligazione tributaria a fronte di una moltitudine di soggetti passivi IRES (societ\u00e0 o enti commerciali che siano) legati tra di loro da un rapporto di controllo. Ai fini del consolidato fiscale il controllo \u00e8 individuato come detenzione in un'altra societ\u00e0 di capitali di azioni che permettono l'ottenimento della maggioranza dei diritti di voto esercitabili in assemblea ordinaria (art. 2359, comma 1, par. 1, del codice civile) o la cui partecipazione agli utili \u00e8 superiore al 50%.\nPer il calcolo di tali soglie si computa anche il controllo indiretto per la quota demoltiplicata (A controlla al 70% B, B controlla all'80% C: dunque A non controlla direttamente C, ma la controlla indirettamente - per mezzo di B - al 70%*80%=56%).\nL'adesione al consolidamento si effettua per mezzo di un'opzione congiunta dell'ente controllante e degli enti controllati con validit\u00e0 triennale. In questo triennio se viene meno il rapporto di controllo il regime fiscale si scioglie con effetti anche per il periodo pregresso. Comunque, condizione essenziale per la procedura di consolidato \u00e8 l'invio telematico di un apposito modello all'Agenzia delle Entrate (D.M. 9 giugno 2006). \nCon l'adesione al consolidato fiscale l'obbligazione tributaria in capo al gruppo \u00e8 determinata con l'applicazione dell'aliquota di tassazione ad una base imponibile data come somma algebrica del reddito netto dell'ente controllante e di quello degli enti controllati (per intero anche se la partecipazione non \u00e8 totalitaria, cos\u00ec non vi saranno obbligazioni tributarie dirette in capo all'ente controllato).\nLa base imponibile consolidata si former\u00e0 considerando i trasferimenti infragruppo in regime di neutralit\u00e0 fiscale; i dividendi che l'ente controllante riceve dagli enti controllati sono totalmente esenti da tassazione. \nL'ente controllante \u00e8 responsabile per i maggiori debiti di imposta, e per i relativi interessi, riferiti al reddito complessivo globale; mentre l'ente controllato risponde solidalmente assieme all'ente controllante solamente per i maggiori debiti di imposta/interessi/sanzioni riferiti alla sua base imponibile.\nVi \u00e8 inoltre la possibilit\u00e0 di esercitare l'opzione per il cosiddetto \"Consolidato mondiale\" da parte delle societ\u00e0 (o enti commerciali) residenti per i redditi conseguiti dalle controllate non residenti (artt. 130-142 del TUIR)."}
{"id": "1287978", "revid": "107071089", "url": "https://it.wikipedia.org/wiki?curid=1287978", "title": "0588", "text": "0588 \u00e8 il prefisso telefonico del distretto di Volterra, appartenente al compartimento di Pisa.\nIl distretto comprende la parte meridionale della provincia di Pisa. Confina a est con il distretto di Siena (0577), a sud di Follonica (0566) e di Piombino (0565), a ovest di Livorno (0586), a nord di Pontedera (0587) e a nord-est di Empoli (0571).\nAree locali e comuni.\nIl distretto di Volterra comprende 4 comuni compresi nell'unica area locale di Volterra (coincidente con l'omonimo ex settore). Esistono due reti urbane: Volterra e Pomarance. I comuni compresi nel distretto sono: Castelnuovo di Val di Cecina, Montecatini Val di Cecina, Pomarance e Volterra ."}
{"id": "1287981", "revid": "1005847", "url": "https://it.wikipedia.org/wiki?curid=1287981", "title": "Radio Nuova Trieste", "text": "Radio Nuova Trieste \u00e8 un'emittente radiofonica con sede a Trieste.\nNata nel 1985 su spinta dell'allora vescovo triestino Mons. Lorenzo Bellomi, \u00e8 la radio della Diocesi di Trieste.\nNel canale radiofonico \u00e8 dato ampio spazio all'approfondimento religioso e sociale riguardante in particolar modo la citt\u00e0 ove la radio ha sede.\nInizialmente utilizzava le frequenze di 93,3 e 97,3\u00a0MHz; il 97,3 venne in seguito abbandonato per delle problematiche relative a delle sovrapposizioni di segnale.\nVenne perci\u00f2 utilizzata la frequenza 104,1, e successivamente confermata dal Ministero delle poste e delle telecomunicazioni."}
{"id": "1287982", "revid": "52076", "url": "https://it.wikipedia.org/wiki?curid=1287982", "title": "Tuvixeddu", "text": ""}
{"id": "1287983", "revid": "1226", "url": "https://it.wikipedia.org/wiki?curid=1287983", "title": "Il giro del mondo in ottanta giorni (film 1956)", "text": ""}
{"id": "1287985", "revid": "767487", "url": "https://it.wikipedia.org/wiki?curid=1287985", "title": "Mosca addio", "text": "Mosca addio \u00e8 un film del 1987 diretto da Mauro Bolognini.\nTrama.\nLa scienziata dissidente Ida Nudel, ebrea russa, stanca di vivere in un regime intollerante, chiede il permesso di espatriare insieme al suo compagno Juli e a sua sorella Elena. Mentre a questi ultimi due viene concesso il visto, a lei viene negato.\nRimasta sola in Russia, si batte per i diritti del suo popolo ma viene arrestata e condannata ai lavori forzati in Siberia. Sottoposta a soprusi e umiliazioni, le viene confiscata la casa ed \u00e8 costretta alla miseria. Rifugiatasi in un villaggio nei dintorni di Mosca, riesce a incontrare clandestinamente due giornalisti europei che danno visibilit\u00e0 al suo messaggio in occidente.\nColonna sonora.\nLa colonna sonora di questo film \u00e8 stata composta da Ennio Morricone ed \u00e8 stata pubblicata in CD nel 2007 dall'etichetta Salmel. \u00c8 organizzata in 22 brani."}
{"id": "1287986", "revid": "125442556", "url": "https://it.wikipedia.org/wiki?curid=1287986", "title": "Unione Calcio Sampdoria 1989-1990", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1989-1990.\nStagione.\nLa Sampdoria di Vujadin Bo\u0161kov si presenta ai nastri di partenza dell'annata 1989-90 puntando ancora sulla coppia Mancini-Vialli in attacco. Nel mese di novembre la squadra blucerchiata contende all'Inter la Supercoppa italiana, soccombendo di fronte ai nerazzurri (2-0).\nIl campionato viene archiviato con un discreto quinto posto, nonostante a met\u00e0 torneo i liguri erano staccati solo di 5 punti della capolista Napoli che andr\u00e0 poi a vincere il suo secondo Scudetto. In questo frangente i doriani hanno pagato l'infortunio occorso al loro \"numero nove\" Vialli, venendo anche eliminati nella fase a gironi della Coppa Italia.\nMaggiori soddisfazioni giungono dalla Coppa delle Coppe, dove la Sampdoria approda alla finale per il secondo anno consecutivo, anche grazie alle reti del suo attaccante cremonese, che nella finale mette a segno una doppietta contro l'Anderlecht: cos\u00ec, al suo secondo tentativo, il club doriano coglie il primo alloro della sua storia in campo europeo.\nProtagonisti anche di questa stagione, i \"gemelli del gol\" blucerchiati vanno a segno 21 volte con Vialli e 14 con Mancini."}
{"id": "1287987", "revid": "120573936", "url": "https://it.wikipedia.org/wiki?curid=1287987", "title": "Malfurion Grantempesta", "text": "Malfurion Grantempesta (\"Malfurion Stormrage\", a volte abbreviato in \"Furion\") \u00e8 un personaggio immaginario dell'universo di \"Warcraft\" creato da Blizzard Entertainment. Appare inoltre come personaggio giocabile in \"Heroes of the Storm\" e in \"\".\n\u00c8 il fratello gemello di Illidan Grantempesta e il marito di Tyrande Soffiabrezza, capo indiscusso di tutti i druidi degli elfi della notte. Viene considerato come il pi\u00f9 potente tra i capi dell'Alleanza ed \u00e8 considerato al pari di un semidio dai suoi simili, per via del palco di corna da cervo molto simile a quello di Cenarius. Viene ritenuto dagli elfi della notte il primo druido della storia, primato contestato dalle leggende tauren.\nStoria.\nContrariamente a tutti i Kaldorei, abituati allo sfarzo e al lusso, Malfurion era un giovane dai costumi strani per la sua razza. Vestiva in maniera sobria e apprezzava la semplicit\u00e0 delle cose, al contrario degli altri, che portavano vesti di colori sgargianti e adoravano tutto ci\u00f2 che era opulenza e ricchezza. Da piccolo si accompagnava al gemello e all'amica Tyrande Soffiabrezza nel gioco e man mano che crescevano l'amicizia fra i tre si fece sempre pi\u00f9 forte. Ancora giovani decisero di cercare il semidio dei boschi Cenarius, di cui avevano udito le leggende da bambini, per poter apprendere dalla mitica figura i saperi riguardanti il mondo che li circondava. Il semidio per\u00f2 non era cos\u00ec facile da trovare, e in pochi erano riusciti a incontrarlo. Ma Cenarius \"voleva\" incontrare i tre elfi della notte. Malfurion e i suoi compagni si stupirono della \"facilit\u00e0\" con cui trovarono il semidio, e rimasero ancora pi\u00f9 stupiti quando questi accett\u00f2 di diventare il loro Shan'do (nella lingua dei Kaldorei significa Venerabile Maestro). Tuttavia dei tre solo Malfurion si dimostr\u00f2 davvero abile nell'arte del druidismo e divenne cos\u00ec il primo Druido della storia, il gemello Illidan abbandon\u00f2 presto il semidio preferendo la via della stregoneria e Tyrande fece lo stesso divenendo un'adepta di Elune, la dea dei Kaldorei. Tutti e tre divennero dei veri maestri nell'utilizzo dei poteri che prevedevano le loro tre diverse strade. Durante la Guerra degli Antichi i tre giovani rivestirono, ognuno a suo modo, un ruolo decisivo nella battaglia contro i demoni, durante la quale Malfurion fece la conoscenza di colui che sarebbe diventato la sua nemesi: Xavius, il primo consigliere della regina Azshara, divenuto il primo satiro al servizio di Sargeras. Malfurion rivest\u00ec il ruolo pi\u00f9 importante, dato che fu lui a sigillare il Portale che collegava Kalimdor con la Distorsione Fatua, patria dei demoni, tramite l'utilizzo delle energie che permeavano l'intero Pianeta. La preparazione dell'incantesimo avvenne con l'aiuto dei poteri demoniaci e arcani di Illidan e quelli naturali di Malfurion fusi insieme e convogliati in un potente oggetto chiamato Anima dei Demoni, creato da Alamorte. Ma fu il druido da solo a completare l'incantesimo e ricacciare i demoni l\u00e0 da dove erano venuti.\nDa \"Warcraft III: Reign of chaos\" a \"Warcraft III: The Frozen Throne\".\nDopo essere stato risvegliato da Tyrande Soffiabrezza dal suo lungo sonno ed essere stato informato del ritorno della Legione Infuocata, Malfuron aiut\u00f2 la sacerdotessa a svegliare i druidi dell'artiglio scenendo sottoterra, non ricordandosi che vi si trovava anche la prigione sotterranea del fratello, e tenta inutilmente di dissuadere Tyrande dal liberarlo. I due dunque si dividono e Malfurion riusc\u00ec svegliare i druidi. Dopo che Illidan consum\u00f2 il potere del Teschio di Gul'dan, Malfurion decise di esiliarlo per i suoi innumerevoli tradimenti. Poi prepar\u00f2 la trappola per Archimonde sul Monte Hyjal. Chiamando in suo aiuto gli spiriti dei boschi, riusc\u00ec a far s\u00ec che il demone venisse ucciso, tuttavia, dopo grandi perdite e sacrifici.\nMalfurion cerc\u00f2 di guarire le ferite della terra con i suoi poteri druidici e in seguito and\u00f2 in aiuto di Maiev Cantombroso per sconfiggere definitivamente il fratello, diventato ormai troppo pericoloso. Dopo averlo seguito fino a Lordaeron, accorgendosi dello stato della terra, devastata dal Flagello dei non morti, si ritir\u00f2 per comunicare con la natura, mentre Maiev e Tyrande continuarono l'inseguimento. Malfurion apprese che Nordania, il tetto del mondo, era sconquassato da un rituale di evocazione del fratello, quindi si rec\u00f2 ad informare Maiev e Tyrande della minaccia. Chiedendo a Maiev il motivo dell'assenza di Tyrande ella gli mente, dicendogli che \u00e8 stata dilaniata dai non morti, cos\u00ec Malfurion, cieco di dolore e rabbia per la presunta morte dell'amata, decise di attaccare le forze del Illidan prima che avesse compiuto il rituale. Dopo aver sconfitto il fratello, lui e Maiev riuscirono finalmente a catturarlo, ma Malfurion scopr\u00ec la menzogna di Maiev grazie a Kael'thas Solealto e decise di allearsi ancora una volta con il fratello, dopo aver imprigionato Maiev. Dopo il salvataggio della sua amata, Malfurion lasci\u00f2 che il fratello andasse per la sua strada, nonostante i suoi numerosi tradimenti.\nWorld of Warcraft.\nIn World of Warcraft, si scopre che Malfurion sta riposando nel Sogno di Smeraldo, anche se, da alcune missioni, si evince che \u00e8 intrappolato in esso. In Cataclysm, il druido viene alla fine risvegliato da Tyrande.\nDopo il Cataclisma Malfurion us\u00f2 i suoi druidi per controllare i danni agli insediamenti degli Elfi della Notte. Anche se alcuni erano ancora in piedi, altri, come quelli di Rivafosca, erano inavvicinabile a causa di forti correnti di vento e tempeste. Peggio, c'era stato un recente rapporto che l'area era stata invasa dai Naga. Malfurion accompagn\u00f2 Tyrande nella ricerca e salvataggio del generale Shandris Piumaluna. I due elfi della notte spedirono le forze dei naga sull'isola di Sardor e salvarono Shandris gravemente ferita. Malfurion e Tyrande successivamente parteciparono a una cerimonia commemorativa per i caduti.\nTornato a Rivafosca, Malfurion evoc\u00f2 un enorme ciclone per cercare di mantenere la terra mentre gli Elfi della Notte cercarono di fermare gli elementali scatenati; questo vortice mantenne il suolo di Rivafosca dal collassare in mare fino a quando gli elementi furono fermati. Prese poi parte a fermare i Naga e la minaccia del Martello del Crepuscolo all'estremit\u00e0 meridionale della regione. In seguito, l'avventuriero viene inviato per recuperare il Corno degli Antichi, rivelando che la regina Azshara era la responsabile per i problemi della zona, al fine di distrarre Malfurion da ci\u00f2 che stava avvenendo su monte Hyjal. Malfurion decise di unirsi ai Guardiani di Hyjal per fermare Ragnaros, guidando la carica contro il signore del fuoco e partecipa, insieme a Hamuul e Cenarius, nella spedizione per ricacciarlo nel suo dominio.\nL'ira delle Terre del fuoco.\nMalfurion incontr\u00f2 il suo amico Thrall con la sua compagna Aggra, e insieme cercarono di combinare i poteri dei druidi e degli sciamani. Tuttavia, furono attaccati da un misterioso aggressore - che disperse l'essenza di Thrall nei piani elementali. Malfurion giur\u00f2 vendetta sulla figura, che si rivel\u00f2 subito come niente di meno che il suo ex allievo: Fandral Elmocervo. Fandral cominci\u00f2 a portare i druidi al servizio di Ragnaros e sotto il suo comando, nominandoli i Druidi della Fiamma. Leyara - figlia di Fandral, che aveva accusato la neutralit\u00e0 di Malfurion con l'Orda per la morte della figlia - attacc\u00f2 e apparentemente uccise Hamuul Totem Runico, il cui corpo ferito venne portato al Santuario di Malorne per la guarigione. Malfurion tent\u00f2 di convincere Leyara della corruzione di Fandral, anche se lei ignor\u00f2 le sue parole, prestando attenzione solo quando Malfurion rivel\u00f2 che Hamuul era vivo. Durante la battaglia finale contro Ragnaros nella sua forma pi\u00f9 potente, Malfurion, al fianco di Cenarius e Hamuul, assistette gli avventurieri nel porre fine alle ambizioni del Signore del fuoco.\nIl ritorno dell'Incubo.\nMalfurion partecip\u00f2 ai funerali di Varian Wrynn Quando Jace Tessiombra arriv\u00f2 per informare i leader riuniti che alcune guardie di Roccavento erano infiltrati della Legione. Malfurion rimase a disagio nel sapere che i cacciatori di demoni non erano pi\u00f9 rinchiusi.\nAll'interno di Radaluna, Malfurion, insieme a Hamuul Totem Runico, Zen'tabra, Naralex, Remulos e un avventuriero, decise di aprire un portale attraverso il Sogno di Smeraldo per il Boshetto dei sogni a Val'sharah per trovare le lacrime di Elune, uno dei Pilastri della Creazione necessari per chiudere la Tomba di Sargeras e fermare l'invasione della Legione Infuocata. Malfurion mand\u00f2 a dire a Khadgar che il recupero sarebbe stato semplice dato che avrebbe dovuto chiedere la reliquia al suo vecchio maestro, Cenarius. Tuttavia, all'arrivo Malfurion scopr\u00ec che il suo shan'do era afflitto dall'Incubo di Smeraldo e non si sarebbe risvegliato. Affranto, Malfurion chiese a tre antichi arcidruidi - Koda Steelclaw, Thaon Moonclaw, e Elothir - di unirsi a lui. Mentre Koda e Elothir accettarono, Thaon fu colpito dal risorto Xavius e infine ucciso. Malfurion, Elothir, e Koda chiamarono in aiuto Ysera e l'ex Aspetto verde disse che le lacrime di Elune avrebbero potuto salvare Cenarius. Tuttavia, il tempio in cui erano custodite fu attaccato da Xavius. Il Signore dell'Incubo rub\u00f2 le lacrime di Elune prima che Malfurion potesse usarle per salvare Cenarius. Senza le lacrime Cenarius cedette alla corruzione, e Malfurion, nella sua rabbia per la perdita del suo maestro, cominci\u00f2 a inseguire Xavius. Ma il vero obbiettivo di Xavius non era Malfurion: quando Ysera e un avventuriero li raggiunsero il Satiro corruppe l'ex Aspetto, trasformandola in un drago dell'Incubo. Xavius e Ysera si ritirarono con Malfurion prigioniero, seguiti dall'avventuriero e Tyrande, che era arrivata dopo aver avuto una visione di suo marito. Con Malfurion tenuto prigioniero, Xavius diede a Tyrande un ultimatum: avrebbe trascorso gli ultimi momenti del marito o sarebbe tornata al Tempio di Elune per proteggerlo dalle sue forze guidate da Ysera. Sconvolta, Tyrande sceglie la sua dea che il suo amore, anche se la decisione per lei fu dolorosa. Dopo la morte di Ysera, nel Cuoreoscuro del Boschetto, l'avventuriero liber\u00f2 Malfurion e sconfisse l'ombra di Xavius bandendolo da Azeroth.\nAll'interno dell'Incubo di Smeraldo, Malfurion aiut\u00f2 degli avventurieri contro Cenarius ormai corrotto e decise di rimanere con il suo vecchio maestro nel tentativo di purificarlo in quanto, se fosse entrato nella Fenditura di Aln, sarebbe stato corrotto dall'Incubo proprio come Cenarius.\nAspetto.\nInizialmente Malfurion Grantempesta appariva come un normale giovane elfo della notte, caratterizzato da fisico asciutto, statura oltre i due metri, occhi tipici della sua razza, cio\u00e8 privi di pupille e di un colore argenteo, lunghe orecchie appuntite e da una carnagione violacea. L'unico dettaglio che lo distingueva era il colore dei capelli, verde chiaro, molto raro tra i Kaldorei.&lt;br&gt;Durante la Guerra degli Antichi, come narrato in \"Il Pozzo dell'Eternit\u00e0\" di Richard A. Knaak, sulla testa di Malfurion crescer\u00e0 il palco di corna citato nell'introduzione, particolare evidente nelle rappresentazioni del personaggio in ', ' e in \"World of Warcraft\".\nCon l'uscita dell'espansione \"\" per \"World of Warcraft\", il modello del personaggio \u00e8 stato rivisitato completamente: oltre al palco di corna, Malfurion possiede ora delle lunghe penne d'uccello che gli spuntano dalle braccia, mentre i piedi (prima umanoidi) sono stati sostituiti da zampe molto simili a quelle posteriori di un gatto.\nCuriosit\u00e0.\nIn \"\" Furion Stormrage muta improvvisamente e inspiegabilmente il suo nome in \"Malfurion\" Stormrage (probabilmente a causa del copyright della azienda di wargaming Games Workshop, la quale cre\u00f2 un personaggio di nome Furion prima della uscita di \"Warcraft III\")."}
{"id": "1287988", "revid": "1543377", "url": "https://it.wikipedia.org/wiki?curid=1287988", "title": "Diclofenac", "text": "Il diclofenac (pronuncia: ) \u00e8 un farmaco anti-infiammatorio non steroideo (FANS) tra i pi\u00f9 utilizzati come anti-infiammatorio, antireumatico e soprattutto come analgesico.\nFarmacodinamica.\nDiclofenac \u00e8 dotato di propriet\u00e0 analgesiche, antinfiammatorie e antipiretiche (specialmente nel caso di dosi basse). Dal punto di vista analgesico la potenza di una dose giornaliera di 75\u00a0mg \u00e8 pari a quella esercitata da indometacina (75\u00a0mg) e acido acetilsalicilico (3\u00a0g).\nIl meccanismo d'azione comporta: l'inibizione dell'enzima prostaglandine sintetasi e perci\u00f2 l'inibizione competitiva della biosintesi delle prostaglandine, l'inibizione degli enzimi lisosomiali (in parte), inibizione non selettiva delle COX-1 e COX-2 e inibizione del 5-LO. \u00c8 anche in grado di inibire il rilascio di acido arachidonico da parte delle fosfolipasi e addirittura ne stimola il suo riassorbimento; grazie a questa vasta modalit\u00e0 d'azione \u00e8 definito un antinfiammatorio completo.\nFarmacocinetica.\nDopo somministrazione orale il farmaco viene assorbito in modo completo dal tratto gastrointestinale. Dopo l'assorbimento si distribuisce rapidamente ai tessuti e il picco plasmatico viene raggiunto entro 2 ore. Diclofenac si lega ampiamente con le proteine plasmatiche (99,7%) e in particolare con l'albumina. Il farmaco viene metabolizzato a livello epatico dove viene glucuronato ed \u00e8 soggetto a effetto di primo passaggio epatico. Il farmaco viene eliminato, per il 60% circa della dose somministrata, per via renale sotto forma di metabolita (meno dell'1% viene escreto come sostanza immodificata). Per il 30% circa della dose somministrata viene escreto con la bile e con le feci.\nTossicit\u00e0.\nLa DL50 nel topo \"per os\" \u00e8 di 1.300\u00a0mg/kg, nel ratto \"per os\" \u00e8 di 1.500\u00a0mg/kg, nella cavia \"per os\" 1.250\u00a0mg/kg.\nUsi clinici.\nIl farmaco viene utilizzato nel trattamento del dolore acuto e flogosi nell'artrite reumatoide (inclusa l'artrite giovanile idiopatica), nella spondilite anchilosante, nell'artrosi, nei reumatismi non articolari e in altre malattie muscoloscheletriche, come la lombosciatalgia. Viene utilizzato inoltre nella gotta acuta, nel dolore post operatorio, nella cheratosi attinica, nella congiuntivite allergica, nelle dismenorree e nelle flogosi secondarie a traumi.\nDiclofenac \u00e8 disponibile in diverse forme farmaceutiche: compresse, fiale per iniezioni intramuscolo, cerotti medicati, pomate per uso topico. [es. Voltaren e molti altri, dei quali il sale sodico del diclofenac \u00e8 il principio attivo]. Di recente \u00e8 stata messa a punto anche un'innovativa formulazione per somministrazione sottocutanea (es. Akis) per chi necessita di una risposta pi\u00f9 immediata al dolore acuto da coliche renali, esacerbazione di osteoartrite e artrite reumatoide, lombosciatalgia, attacchi acuti di gotta, traumi e fratture e dolore post-operatorio.\nEffetti collaterali e indesiderati.\nIn corso di trattamento si possono verificare cefalea, capogiro e vertigine, anoressia, nausea, vomito, diarrea, dolore addominale, flatulenza. Relativamente comuni sono anche l'aumento di AST e ALT con talvolta evoluzione verso l'epatite e la comparsa di rash cutaneo.\nIn alcuni pazienti si possono verificare anemia, leucopenia, trombocitopenia, gastrite, emorragia gastrointestinale, ematemesi, melena, ulcera gastrointestinale, orticaria, eczema e porpora.\nControindicazioni.\nDiclofenac non deve essere somministrato a quei soggetti che hanno una storia di emorragia gastrointestinale, di emorragia o ulcera gastrica o duodenale ricorrente, di diatesi emorragica, di insufficienza renale o epatica grave, di severa insufficienza cardiaca. Deve esserne evitato l'uso nei soggetti gi\u00e0 in trattamento con anticoagulanti, in quanto il farmaco ne potenzia l'azione.\nAnche l'ipersensibilit\u00e0 nota verso il principio attivo, cos\u00ec come una storia del paziente di accessi asmatici, orticaria, riniti acute dopo l'assunzione di altri farmaci inibitori della prostaglandine sintetasi (e in particolare l'acido acetilsalicilico) ne rappresenta una controindicazione. Infine si ricorda che il farmaco non deve essere assunto nel corso della gravidanza.\nNel luglio 2013 l'Agenzia Europea dei Medicinali (EMA) e l'Agenzia Italiana del Farmaco (AIFA) hanno concordato una \"Dear doctor letter\" in cui ricordano che diclofenac pu\u00f2 essere associato a un aumentato rischio di trombosi arteriosa, simile a quello degli inibitori selettivi della COX-2, e pertanto risulta controindicato nei soggetti con insufficienza cardiaca congestizia, cardiopatia ischemica, arteriopatia periferica e malattie cerebrovascolari.\nDosi terapeutiche.\nDiclofenac \u00e8 in genere assunto al dosaggio iniziale giornaliero di 100\u2013150\u00a0mg. Nei casi caratterizzati da dolore pi\u00f9 lieve e nelle terapie a lungo termine \u00e8 bene mantenere il dosaggio intorno a 75\u2013100\u00a0mg al giorno.\nSono ora disponibili formulazioni anche a dosaggi pi\u00f9 bassi (25 e 50\u00a0mg) , in modo da utilizzare la pi\u00f9 bassa dose efficace del FANS, seguendo la raccomandazione emessa dall'Agenzia Europea del Farmaco (EMA), per minimizzare il rischio cardiovascolare associato alle alte dosi di questa categoria di farmaci (vedi controindicazioni).\nIl dosaggio giornaliero deve essere suddiviso in 2\u20133 dosi, meglio se assunte a intervalli regolari e a stomaco pieno.\nNella dismenorrea primaria la dose va adattata individualmente ed \u00e8 variabile dai 50 ai 150\u00a0mg/die.\nUno dei nomi commerciali di un antidolorifico contenente come principio attivo il diclofenac in forma anionica (avente come controcatione il dietilammonio) \u00e8 il Voltaren, in forma di iniezione o pi\u00f9 spesso di gel, emulsione o di cerotto medicato per applicazione topica. L'applicazione topica minimizza la tossicit\u00e0 renale ed epatica.\nGravidanza e allattamento.\nL'inibizione della sintesi delle prostaglandine da parte del farmaco pu\u00f2 comportare effetti negativi sulla gravidanza e/o sullo sviluppo embriofetale. Il ricorso a diclofenac durante l'ultimo trimestre della gravidanza pu\u00f2 comportare: aumentato rischio di aborto, di malformazione cardiaca, di gastroschisi, chiusura prematura del dotto arterioso e ipertensione polmonare, disfunzione renale che pu\u00f2 progredire in insufficienza renale con oligo-idroamnios, prolungamento del tempo di sanguinamento, inibizione delle contrazioni uterine, prolungamento del tempo del travaglio.\nIl rischio assoluto di malformazioni cardiache aumenta da meno dell'1% fino a circa l'1,5%.\nSi ritiene che il rischio possa aumentare con la dose e la durata della terapia.\nIn vivo, la somministrazione di inibitori della sintesi di prostaglandine ha provocato un aumento della perdita di pre e post-impianto e di mortalit\u00e0 embriofetale. Inoltre, un aumento dell'incidenza di varie malformazioni, inclusa quella cardiovascolare, \u00e8 stato riportato in animali a cui erano stati somministrati inibitori di sintesi delle prostaglandine, durante il periodo organogenetico.\nDurante il primo e il secondo trimestre di gravidanza, diclofenac non deve essere somministrato se non in casi strettamente necessari, la dose e la durata del trattamento devono essere mantenute le pi\u00f9 basse possibili."}
{"id": "1287990", "revid": "76430", "url": "https://it.wikipedia.org/wiki?curid=1287990", "title": "Libello", "text": ""}
{"id": "1288000", "revid": "192110", "url": "https://it.wikipedia.org/wiki?curid=1288000", "title": "Tesauro dei Beccheria", "text": ""}
{"id": "1288008", "revid": "188116", "url": "https://it.wikipedia.org/wiki?curid=1288008", "title": "Vuitton Cup", "text": ""}
{"id": "1288009", "revid": "76963", "url": "https://it.wikipedia.org/wiki?curid=1288009", "title": "Jill Hennessy", "text": "Biografia.\nNasce ad Edmonton, nella provincia canadese di Alberta, il 25 novembre del 1968, figlia di John Paul Hennessy Sr., un rappresentante di generi alimentari canadese di origini irlandesi, francesi, svedesi ed italiane, e di Maxine Hennessy, una segretaria canadese di origini per met\u00e0 rom-ucraine e per met\u00e0 austriache. Ha un fratello minore, John Paul Jr., ed una sorella gemella monozigote, Jacqueline, che \u00e8 giornalista e presentatrice tv. Debutta con la sorella gemella nel 1988 nel film con Jeremy Irons \"Inseparabili\". Negli anni ha preso parte a film come \"Robocop 3\" e \"Ho sparato a Andy Warhol\". Dal 1993 al 1996 interpreta il ruolo dell'assistente procuratore Claire Kincaid nella serie tv \"Law &amp; Order - I due volti della giustizia\", dopo aver lasciato la serie prende parte ai film \"Molly\" e \"Komodo\" entrambi del 1999, mentre nel 2000 recita in \"Autumn in New York\" e nella miniserie televisiva \"Il processo di Norimberga\", nell'anno seguente recita in \"Ferite mortali\" con Steven Seagal. Dal 2001 al 2007 interpreta la dottoressa Jordan Cavanaugh nella serie tv \"Crossing Jordan\", ruolo che ha impersonato anche in tre \"crossover\" con la serie \"Las Vegas\". Nel 2007 partecipa al film \"Svalvolati on the road\".\nNel 2011 entra a far parte del cast principale della serie televisiva \"Luck\", in cui recita accanto a Dustin Hoffman, Dennis Farina e Nick Nolte.\nEra stata presa in considerazione per il ruolo di Dana Scully nella serie televisiva \"X-Files\"\nOltre all'inglese, parla italiano, francese, spagnolo e tedesco.\nNel 2009 esce il suo album d'esordio, \"Ghost in My Head\".\nDall'ottobre 2000 \u00e8 sposata con l'italoamericano Paolo Mastropietro, barman e occasionalmente attore. La coppia ha due figli, nati nel 2003 e nel 2008.\nDoppiatrici italiane.\nNelle versioni in italiano dei suoi film, Jill Hennessy \u00e8 stata doppiata da:"}
{"id": "1288011", "revid": "767487", "url": "https://it.wikipedia.org/wiki?curid=1288011", "title": "Proculo (praefectus urbi)", "text": "Biografia.\nEra figlio di Eutolmio Taziano.\nRicopr\u00ec le cariche di governatore della Palestina e della Fenicia; tra il 383 e il 384 fu \"comes Orientis\". Nel 388, poco prima di partire per una campagna in Occidente contro l'usurpatore Magno Massimo, l'imperatore Teodosio I lo nomin\u00f2 \"praefectus urbi\" di Costantinopoli.\nNel 392 cadde in disgrazia: il generale e politico Flavio Rufino, geloso del potere di Proculo e di suo padre (prefetto del pretorio per l'Oriente) us\u00f2 la propria influenza per mettere sotto accusa Proculo, il quale si nascose. Rufino, allora, bland\u00ec Taziano e Teodosio, prospettando il perdono per Proculo, il quale ricevette una lettera del padre che lo invitava a tornare a corte. Non appena Proculo si fece vivo, fu catturato e messo in carcere. Fu processato e condannato, cos\u00ec come aveva deciso Rufino, e mandato a morte nel sobborgo di Costantinopoli di nome Sykai (il quartiere di Galata della moderna Istanbul); l'imperatore invi\u00f2 un messo ad ordinare al boia di interrompere l'esecuzione, ma Rufino ordin\u00f2 al messaggero di muoversi lentamente, cosicch\u00e9 giunse quando l'esecuzione era stata terminata.\nIl suo nome fu soggetto alla \"damnatio memoriae\", e venne cancellato dai monumenti, come, per esempio, dall'obelisco di Teodosio nell'ippodromo di Costantinopoli. In seguito un suo nipote, salito al potere sotto l'imperatore Marciano, fece restaurare il buon nome di Proculo, re-incidendolo sull'obelisco."}
{"id": "1288013", "revid": "1226", "url": "https://it.wikipedia.org/wiki?curid=1288013", "title": "Palm Os", "text": ""}
{"id": "1288014", "revid": "121097085", "url": "https://it.wikipedia.org/wiki?curid=1288014", "title": "Apa\u010de", "text": "Apa\u010de (IPA: , in tedesco \"Abstall\") \u00e8 l'insediamento capoluogo comunale di Apa\u010de."}
{"id": "1288015", "revid": "47767", "url": "https://it.wikipedia.org/wiki?curid=1288015", "title": "Maiev Cantombroso", "text": ""}
{"id": "1288017", "revid": "107071078", "url": "https://it.wikipedia.org/wiki?curid=1288017", "title": "0587", "text": "0587 \u00e8 il prefisso telefonico del distretto di Pontedera, appartenente al compartimento di Pisa.\nIl distretto comprende la parte centrale e nord orientale della provincia di Pisa. Confina a est con il distretto di Empoli (0571), a sud di Volterra (0588), a ovest di Livorno (0586) e Pisa (050) e a nord di Lucca (0583).\nAree locali e comuni.\nIl distretto di Pontedera comprende 13 comuni compresi nell'unica area locale di Pontedera (ex settori di Capannoli e Pontedera). Esistono tre reti urbane: Pontedera, Capannoli e Casciana Terme. I comuni compresi nel distretto sono: Bientina, Buti, Calcinaia, Capannoli, Casciana Terme Lari, Chianni, Lajatico, Palaia, Peccioli, Ponsacco, Pontedera, Santa Maria a Monte e Terricciola ."}
{"id": "1288020", "revid": "93556", "url": "https://it.wikipedia.org/wiki?curid=1288020", "title": "Cirkulane", "text": "Cirkulane \u00e8 un comune di 2.299 abitanti della Slovenia nord-orientale, a breve distanza dal confine croato. \u00c8 stato costituito nel 2006 per separazione dal territorio del comune di Gori\u0161nica.\nLocalit\u00e0.\nIl comune di Cirkulane \u00e8 diviso in 12 insediamenti (naselja):"}
{"id": "1288021", "revid": "1543377", "url": "https://it.wikipedia.org/wiki?curid=1288021", "title": "Modello ADDIE", "text": "Il modello ADDIE \u00e8 un processo generico tradizionalmente usato dagli \"instructional designer\" e \"training developer\". \u00c8 l'acronimo delle parole: \"Analysis\" (Analisi), \"Design\" (Disegno / progettazione), \"Development\" (Sviluppo), \"Implementation\" (Implementazione) e \"Evaluation\" (Valutazione), rappresentano una linea di guida dinamica, flessibile, per costruire strumenti efficaci di supporto alla formazione e alla prestazione.\n\u00c8 un modello Instructional Systems Design (ISD). La maggior parte dei modelli di Instructional Design sono derivati o variazioni del modello ADDIE; altri modelli includono il modello Dick &amp; Carey and Kemp ISD. Un miglioramento a questo modello comunemente accettato, \u00e8 l'uso del paradigma rapido. L'idea \u00e8 quella di ricevere continui riscontri (feedback) mentre i materiali didattici vengono creati. Questo modello permette di risparmiare tempo e denaro afferrando i problemi mentre sono ancora facili da fissare.\nLe teorie dell'instructional giocano un ruolo importante nella progettazione dei materiali di istruzione. Teorie come il Comportamentismo, Costruttivismo, l'Apprendimento sociale e il Cognitivismo aiutano a dare forma e definire l'esito dei materiali formativi.\nNel modello ADDIE, ogni fase ha un esito che alimenta la fase successiva: Analisi, Disegno, Sviluppo, Implementazione e Valutazione.\nAnalisi.\nNella fase dell'analisi devono essere esplicitati e chiariti i problemi formativi, sono stabiliti gli obiettivi formativi e i risultati, l'ambiente di apprendimento, le conoscenze iniziali degli studenti e sono identificate le abilit\u00e0. Qui sotto ci sono alcune problematiche che possono presentarsi nella fase di analisi.\nDisegno - progettazione.\nLa fase del disegno si occupa degli obiettivi di apprendimento, degli strumenti di valutazione, esercizi, contenuti, analisi degli argomenti e soggetti, pianificazione delle lezioni e selezione dei media. La fase di disegno dovrebbe essere sistematica e specifica. Sistematica significa logica, un metodo ordinato di identificazione, sviluppo e valutazione di strategie pianificate, orientate ad ottenere i risultati del progetto. Specifica significa che ogni elemento del piano di \"instructional design\" necessita per essere eseguito, di attenzione nel dettaglio.\nQuesti sono i punti usati per la fase di disegno - progettazione:\nSviluppo.\nLa fase di sviluppo \u00e8 quella in cui gli sviluppatori creano e assemblano i contenuti (\"asset\") che erano stati progettati nella fase precedente. I programmatori lavorano per sviluppare e/o integrare le tecnologie. I tester mettono a punto le procedure. Il progetto \u00e8 rivisitato e rivisto considerando le informazioni di ritorno.\nImplementazione.\nDurante l'implementazione viene sviluppata una procedura per preparare i facilitatori e gli studenti del corso. L'addestramento per i facilitatori dovrebbe comprendere il curriculum, l'esito degli utenti, metodo di erogazione e testare le procedure. La preparazione degli studenti include l'addestramento ai nuovi strumenti (software o hardware), la registrazione degli stessi.\nQuesta \u00e8 inoltre la fase dove l'amministratore del progetto si assicura che il libro, i manuali, gli strumenti, i CD-ROM e il software siano implementati, e che le applicazioni per l'apprendimento sul Web siano funzionanti.\nValutazione.\nLa valutazione consiste in due parti: formativa e sommativa. La valutazione formativa \u00e8 presente in ogni stadio del processo ADDIE. La valutazione sommative consiste in test progettati per abilit\u00e0 specifiche e criteri relativi riferiti ad oggetti e prevede opportunit\u00e0 di ritorno dell'informazione dagli utenti."}
{"id": "1288023", "revid": "1504506", "url": "https://it.wikipedia.org/wiki?curid=1288023", "title": "Storia della monarchia in Finlandia", "text": "La Finlandia non fu mai una monarchia duratura e indipendente, nel senso tradizionale di uno stato-nazione governato da un proprio monarca.\nQuando il paese raggiunse finalmente la piena indipendenza scelse, come forma di governo, la repubblica.\nPrima della conquista svedese.\nLa Finlandia antica era suddivisa in domini indipendenti retti da capi trib\u00f9, ma non esistono riscontri documentali e archeologici dell'esistenza di veri e propri reami prima del XIII secolo quando a seguito della conquista svedese, per opera di Birger Magnusson, la Finlandia venne annessa al Regno di Svezia.\nLa parola finlandese \"kuningas\" (\"re, monarca\" in italiano) \u00e8 di origine germanica e l'affinit\u00e0 con il termine proto-germanico \"kuningaz\", che ha il medesimo significato, ha fatto supporre che sia stata acquisita dal finlandese nella fase pi\u00f9 antica delle lingue germaniche. Tuttavia non esistono fonti che permettano di datare con precisione questa inclusione, n\u00e9 di chiarire il contesto in cui la parola veniva utilizzata prima della conquista svedese.\nI poemi epici delle saghe islandesi sono una delle fonti letterarie pi\u00f9 importanti per ottenere informazioni sulla storia antica della Scandinavia.\nL'\"Ynglinga saga\" (\"saga degli Ynglings\"), composta attorno al 1230 da Snorri Sturluson, narra le storie della leggendaria dinastia svedese degli Ynglings da cui discenderanno i re norvegesi. La saga di Sturluson pur menzionando i nomi delle personalit\u00e0 pi\u00f9 importanti della Finlandia, a nessuna di queste attribuisce il titolo di re.\nUn'altra saga attribuita a Sturluson (\"Egils saga\", \"saga di Egil il monco\") menziona un capo di nome Faravid che possiede il titolo di \"re di Kvenland\" e che si allea con i norvegesi per fronteggiare gli invasori provenienti dalla Carelia (una regione storica al confine tra la Finlandia e la Russia).\nKvenland \u00e8 una non ben identificata e antica regione della Fennoscandia che viene descritta anche in altre due saghe: \"Hversu Noregr bygg\u00f0ist\" (\"Come fu abitata la Norvegia\") composta nel XIV secolo, e la \"Saga degli uomini delle Orcadi\" risalente al XII-XIII secolo.\nI \"Kvens\", nelle saghe citate, abitano una regione grande quanto la Svezia, conoscono la navigazione, hanno avuto anche occasionali conflitti con i norvegesi, e fronteggiano i careliani; ma non sono chiamati finlandesi n\u00e9 i loro re sono menzionati come tali. Sebbene alcuni storici finlandesi (Vilkuna 1958, Klinge 1984, Julku 1986, Vahtola 2003) abbiano ipotizzato, sia su base documentale che archeologica, che la localit\u00e0 di Kvenland vada effettivamente localizzata in Finlandia (settentrionale o meridionale a seconda delle differenti ipotesi), non esistono chiare prove archeologiche a supporto di questa collocazione.\nDopo l'annessione alla Svezia, il titolo di \"Duca di Finlandia\" veniva conferito al terzogenito del monarca svedese e includeva un ducato con alcuni privilegi feudali situato nella Finlandia meridionale. Nel 1584 Giovanni III di Svezia, una volta salito al trono, attribu\u00ec il titolo, modificato in \"Granduca\" o \"Gran Principe di Finlandia\", direttamente al monarca. L'altisonante titolo, utilizzato successivamente solo in modo sporadico, fu scelto da Giovanni per rimarcare le pretese svedesi su Carelia, Ingria e Livonia che erano contese alla Russia.\nCarlo IX di Svezia utilizz\u00f2 sovente il titolo di \"Re dei Finnici\" come parte della propria titolazione ufficiale nel periodo 1607-1611.\nLa prima monarchia finlandese.\nNel 1742, durante il conflitto russo-svedese (1741-1743), l'impero russo aveva occupato la Finlandia e preparava l'invasione della Svezia. L'imperatrice Elisabetta di Russia promise ai finnici l'indipendenza se avessero accettato la presenza militare russa nel loro territorio senza opporre resistenza.\nL'8 ottobre 1742, gli occupanti russi riunirono gli stati generali della Finlandia sud-occidentale in un'assemblea (\"landtag\") presso la citt\u00e0 di Turku. I partecipanti, sollecitati dalle promesse della zarina, offrirono al duca Pietro di Holstein-Gottorp, pronipote di Carlo XII di Svezia, il titolo di \"Re di Finlandia\".\nMa ben presto le circostanze politiche vennero a mutare: la facile occupazione della Finlandia che favoriva la prospettiva di una vittoria schiacciante sulla Svezia, e la nomina del duca Pietro come erede di Elisabetta, risolsero la zarina ad annullare ogni accordo.\nIl granducato autonomo.\nNel 1809 con la pace di Hamina, la Svezia - sconfitta nella guerra di Finlandia - cedeva alla Russia lo stato finlandese che venne ricostituito come Granducato di Finlandia ottenendo il diritto di adottare la costituzione svedese e di godere di una relativa autonomia seppure all'interno dell'impero russo. Lo zar Alessandro I, nipote di Pietro di Holstein-Gottorp, assunse il titolo di granduca e la Finlandia divenne, per oltre un secolo, una monarchia costituzionale sotto l'autorit\u00e0 degli zar.\nLa seconda monarchia e l'indipendenza.\nNel dicembre 1917, la Finlandia dichiar\u00f2 la propria indipendenza come reazione alla rivoluzione d'ottobre in Russia. I dissidi interni sfociarono rapidamente in una guerra civile che contrapponeva le \"guardie rosse\" (\"punaiset\") del Partito Socialdemocratico Finlandese (sostenuti dalla Russia bolscevica) e le \"guardie bianche\" (\"valkoiset\") dei partiti conservatori che ricevettero il sostegno della Germania.\nCon la vittoria dei \"Bianchi\", il parlamento finlandese, epurato dai socialisti, e desideroso di cementare l'alleanza con la Germania, elesse come monarca il principe Federico Carlo d'Assia-Kassel che non era imparentato con alcuna famiglia nobile della Finlandia. Ma, prima ancora che il nuovo re potesse trasferirsi in Finlandia, la sconfitta della Germania nella prima guerra mondiale rese inaccettabile ai finlandesi la prospettiva di un monarca straniero e Federico Carlo fu costretto ad abdicare.\nNel 1919, dopo nuove elezioni, i socialdemocratici vennero riammessi al parlamento che vot\u00f2 a larga maggioranza l'adozione della costituzione repubblicana che, pur se modificata sensibilmente nel 1999, \u00e8 a tutt'oggi ancora in vigore."}
{"id": "1288024", "revid": "144796", "url": "https://it.wikipedia.org/wiki?curid=1288024", "title": "Monarchia in Finlandia", "text": ""}
{"id": "1288025", "revid": "1573940", "url": "https://it.wikipedia.org/wiki?curid=1288025", "title": "Corambe steinbergae", "text": "Corambe steinbergae () \u00e8 un mollusco nudibranchio della famiglia Corambidae.\nL'epiteto specifico \u00e8 un omaggio alla malacologa statunitense Joan Emily Steinberg (1932 - ).\nBiologia.\n\u00c8 entrata in competizione con il nudibranco \"Corambe pacifica\", dedicandosi entrambe alla predazione esclusiva del briozoo \"Membranipora membranacea\".\nDistribuzione e habitat.\nMolto diffusa nelle localit\u00e0 marine costiere della costa ovest degli Stati Uniti d'America, dall'Alaska al Messico, in particolar modo quelle della California."}
{"id": "1288027", "revid": "767487", "url": "https://it.wikipedia.org/wiki?curid=1288027", "title": "H\u00f6rnlih\u00fctte", "text": "La H\u00f6rnlih\u00fctte (in italiano, \"Rifugio H\u00f6rnli\") \u00e8 un rifugio situato nel comune di Zermatt (Vallese - Svizzera), nel Mattertal, nelle Alpi Pennine, a 3.260\u00a0m s.l.m.\nStoria.\n\u00c8 stato costruito nel 1880 dal Club Alpino Svizzero lungo la via normale al monte Cervino.\nCaratteristiche e informazioni.\nPrende il nome dalla \"Cresta H\u00f6rnli\" sulla quale il rifugio \u00e8 costruito. Ha 50 posti letto ed \u00e8 aperto da giugno a settembre. Il locale invernale dispone di 10 posti.\nAccessi.\nL'accesso al rifugio avviene normalmente da Zermatt. Si pu\u00f2 salire con l'ovovia \"Matterhorn Express\" fino alla stazione \"Lago Nero\" (\"Schwarzsee\"); quindi il rifugio si raggiunge in circa tre ore. La salita a piedi da Zermatt richiede circa cinque ore."}
{"id": "1288028", "revid": "1305772", "url": "https://it.wikipedia.org/wiki?curid=1288028", "title": "Jasmine Sinclair", "text": "Biografia.\nOriginaria della contea inglese del Kent, nella quale tuttora risiede, \u00e8 apparsa in numerose pubblicazioni periodiche quali il \"Sun\", \"Playboy\", \"Tony&amp;Guy\", \"Loaded\", \"Nuts\", \"Zoo\", \"Ann Summers's Catalogue\".\nCome modella bondage, Jasmine Sinclair \u00e8 specializzata in scene di BDSM, umiliazione e sottomissione, sia in singolo che sotto il controllo di una \"Mistress\".\nRiconoscimenti.\nJasmine Sinclair, attiva dal 2000, ha vinto nel 2003 il \"Signy Award\" come miglior modella \"bondage\" e, nel 2006, \u00e8 divenuta la \"playmate\" online dell'edizione britannica di Playboy."}
{"id": "1288029", "revid": "1718925", "url": "https://it.wikipedia.org/wiki?curid=1288029", "title": "Galleria d'arte moderna Sant'Anna", "text": "La Galleria d'arte moderna Empedocle Restivo \u00e8 un museo civico d'arte moderna ubicato in via Sant'Anna, nel quartiere Kalsa del centro storico di Palermo.\nIl complesso museale \u00e8 formato da due edifici uniti in epoca storica: l'ex convento francescano della chiesa di Sant'Anna la Misericordia, di stile barocco, e l'attiguo gotico catalano Palazzo Bonet.\nLa galleria espone opere di importanti artisti come ad esempio Giovanni Boldini, Massimo Campigli, Renato Guttuso, Mario Bardi, Carlo Carr\u00e0, Felice Casorati, Giorgio De Chirico, Eustachio Catalano, Ettore De Maria Bergler, Emilio Greco, Nino Franchina, Lia Pasqualino Noto, Antonino Leto, Salvatore Lo Forte, Francesco Lojacono, Luigi Lojacono, Vincenzo Ragusa, Pippo Rizzo, Mario Rutelli, Aleardo Terzi, Onofrio Tomaselli, Mario Sironi, Franz von Stuck.\nStoria.\nLa prima Galleria civica di arte moderna nasce nel 1910 e viene ubicata nel Ridotto del teatro Politeama, che doveva essere una sede provvisoria anche a causa della mancanza di spazio, venne creata per la forte volont\u00e0 di Empedocle Restivo, al quale venne presto dedicata.\nLa sede presso il teatro Politeama apparve subito poco consona alla Galleria, ma per questioni economiche venne lasciata in quella posizione fino ai giorni nostri, quando restaurato il seicentesco complesso monumentale Sant'Anna la Galleria fu trasferita nel dicembre 2006 e prese il nome di GAM Palermo.\nIl 21 dicembre 2007 la collezione si arricchisce grazie alla donazione di due sculture di Giorgio De Chirico (\"Ettore e Andromaca\" e \"Oreste e Pilade\") provenienti dalla collezione Bilotti.\nGli edifici.\nIl complesso museale \u00e8 composto da due edifici attigui: Palazzo Bonet e l'ex convento francescano della chiesa di Sant'Anna. La galleria ha una terza estensione a Palazzo Ziino: il primo piano accoglie la gipsoteca, prima custodita insieme al resto delle collezioni nella vecchia sede al teatro Politeama, il secondo piano \u00e8 adibito a spazio per mostre temporanee.\nPalazzo Bonet.\nLa costruzione dell'edificio \u00e8 da riferire al mercante catalano Gaspare Bonet nel 1487-88, la costruzione non fu rapida e bisogner\u00e0 aspettare quasi un quarantennio per vederlo finito. Grazie al suo particolare stile architettonico divenne modello di riferimento per alcune tra le pi\u00f9 belle dimore nobiliari della citt\u00e0.\nLo stile dell'edificio si ispira alla tradizione gotica con molta influenza catalana, a causa dei natali del proprietario, vengono utilizzati per le pareti perimetrali blocchi quadrati, con la struttura appartiene alla tipica dell'architettura medievale siciliana. \u00c8 presente una corte interna dalla quale si accede al resto dell'edificio.\nNel 1582 la struttura venne acquistata dai Gesuiti, che lo rivendettero in seguito alla famiglia dei Bologna.\nEx convento francescano.\nNel 1606 inizia la costruzione della chiesa di Sant'Anna, l'architetto progettatore \u00e8 Mariano Smiriglio. Momento fondamentale della vita del convento \u00e8 il 1618, i Padri Francescani acquistano palazzo Bonet e lo utilizzano per ampliare il proprio convento. Vengono fatti dei lavori che modificano in parte la struttura del palazzo adeguandola alle nuove esigenze, cos\u00ec il giardino del palazzo viene trasformato e diviene l'attuale chiostro del convento e altri lavori vennero effettuati negli anni successivi. Nel 1648 la torre del palazzo veniva trasformata in campanile. I lavori del convento modificarono molto la struttura originaria dell'edificio al termine dei lavori il convento era abbastanza omologato alle strutture simili presenti in citt\u00e0.\nServizi.\nAll'interno della Galleria sono presenti una libreria, una caffetteria, un ristorante."}
{"id": "1288032", "revid": "73843", "url": "https://it.wikipedia.org/wiki?curid=1288032", "title": "Mare arabico", "text": ""}
{"id": "1288034", "revid": "2175", "url": "https://it.wikipedia.org/wiki?curid=1288034", "title": "Riflesso Tonico Labirintico", "text": ""}
{"id": "1288035", "revid": "1573940", "url": "https://it.wikipedia.org/wiki?curid=1288035", "title": "Corambe testudinaria", "text": "Corambe testudinaria \u00e8 un mollusco nudibranchio della famiglia Corambidae.\nIl nome deriva dalla forma della parte dorsale simile al carapace di una testuggine."}
{"id": "1288036", "revid": "767487", "url": "https://it.wikipedia.org/wiki?curid=1288036", "title": "Svalvolati on the road", "text": "Svalvolati on the road (\"Wild Hogs\") \u00e8 un film del 2007 diretto da Walt Becker, con John Travolta, Martin Lawrence, Tim Allen e William H. Macy.\nTrama.\nDoug \u00e8 un dentista della periferia di Cincinnati, che ha barattato le inquietudini giovanili con una tranquilla vita familiare. Bobby \u00e8 un idraulico alle prese con un lavoro che odia e una famiglia che lo ha sottomesso. Dudley se la cava un po\u2019 meglio sul fronte lavorativo (\u00e8 un valido programmatore di computer), ma non su quello sentimentale. Woody sembra avere raggiunto ricchezza e successo, ma le apparenze ingannano.\nI quattro, amici da molti anni, si vedono ogni domenica per un giro in moto, unica fuga dalla routine quotidiana finch\u00e9 Woody non lancia l\u2019idea di un viaggio in moto in California. Gli amici, seppur per motivi diversi, accettano. Ma per il gruppo, ormai abituato alla vita sedentaria, riabituarsi al sellino e allo scorrere dell'asfalto si rivela pi\u00f9 difficile del previsto.\nNel corso del viaggio, nel quale il gruppo inizier\u00e0 a riflettere sulle proprie scelte di vita, dopo imbarazzanti disavventure come l\u2019incontro di un poliziotto gay e di una famiglia al fiume mentre fanno il bagno nudi, i quattro decidono di far sosta in un bar scalcagnato nel Nuovo Messico, dove incontrano una banda di biker, I Del Fuego\u2019s, capeggiata da Jack. Questi, dopo aver ingannato Dudley proponendogli uno scambio di moto e rifilandogli invece un rottame, di fronte al resto della banda insulta il gruppo di amici definendoli quattro poveri falliti che fingono di essere biker, e gli intima di tornare a casa minacciandoli. Inizialmente i quattro fanno ritorno verso Cincinnati, ma Woody decide di tornare indietro per riprendere la moto di Dudley, e taglia i cavi della benzina delle moto dei Del Fuego\u2019s senza che questi se ne accorgano. Una volta tornato dai suoi amici, si inventa di averli minacciati di proseguire per vie legali, facendo loro credere che sia tutto sistemato e cos\u00ec continuare il loro viaggio. I Del Fuego\u2019s, vedendoli ripassare, cercano di seguirli, ma per via di un incidente, la benzina caduta dai cavi tagliati da Woody prende fuoco, facendo esplodere il bar. Woody se ne accorge e, terrorizzato, convince Doug, Dudley e Bobby a continuare il viaggio senza sostare per far rifornimento, rimanendo cos\u00ec a secco in mezzo al deserto.\nDopo qualche ora, i quattro giungono in un piccolo paesino chiamato Madrid, dove inizialmente gli abitanti li scambiano per i Del Fuego\u2019s, mostrandosi spaventati. Dopo aver chiarito l\u2019equivoco, il sindaco, per scusarsi, ospita il gruppo per la notte, dandogli anche occasione di partecipare alla sagra del chili. Il gruppo, a parte Woody, preoccupato che i Del Fuego\u2019s possano arrivare da un momento all\u2019altro per regolare i conti, accetta volentieri. Qui Dudley si innamora di Maggie, la proprietaria di un pub, ma \u00e8 spaventato dai suoi sentimenti, in quanto molto impacciato con le donne. Alla fine, per\u00f2, i due si mettono insieme durante la serata.\nNel frattempo, due dei Del Fuego\u2019s, mandati da Jack per cercare i quattro amici, raggiungono Madrid. Bobby, ispirato dal racconto di Woody, decide di affrontarli, insultandoli e spruzzandogli addosso ketchup e mostarda, davanti agli sguardi ammirati di Dudley e Doug e a quello terrorizzato di Woody, che insiste per andarsene il prima possibile, senza per\u00f2 raccontare la verit\u00e0. Il mattino dopo, il resto della banda giunge nel paesino, minacciando di distruggerlo se i Wild Hogs non si faranno vedere, e si insediano nel bar di Maggie. Qui la verit\u00e0 salta fuori, e Woody non solo confessa agli amici di non aver mai parlato con i Del Fuego\u2019s ma di aver inavvertitamente distrutto il bar, ma anche che la moglie l\u2019ha lasciato, ha perso il lavoro e la casa, e il viaggio in moto era soltanto una scusa per evadere dai suoi problemi. I suoi amici, arrabbiati, inizialmente si nascondono lasciandolo in disparte, ma quando Dudley cerca di andare a parlare coi Del Fuego\u2019s e viene catturato e legato dalla banda, il gruppo si riunisce e decide di andare a salvarlo.\nQui parte una rocambolesca lotta tra i Del Fuego\u2019s e i Wild Hogs, messa a tacere dal padre di Jack, il proprietario del bar distrutto da Woody, che arriva da solo durante la lite e riesce a riportare la calma parlando con il figlio, che alla fine se ne va insieme alla sua banda. Il villaggio ringrazia quindi i Wild Hogs, che ripartono poco dopo alla volta della California.\nMoto.\nHarley-Davidson ha fornito direttamente le motociclette utilizzate nel film.\nTim Allen \u00e8 noto come designer e hobbista meccanico, e ha dato dirette indicazioni per le modifiche della sua moto, che risulta la pi\u00f9 personalizzata tra le moto utilizzate dai quattro personaggi principali.\nCameo.\nNel film appaiono in un cameo Peter Fonda, interprete di \"Easy Rider\", Paul Teutul Senior, fondatore della Orange County Choppers, e Paul Teutul Junior, suo figlio.\nKyle Gass, uno dei due membri dei Tenacious D insieme a Jack Black, appare come comparsa nella parte del cantante country al Festival del Chili. Lo stesso Peter Fonda quando invita i quattro protagonisti a togliersi gli orologi fa un chiaro richiamo al gesto che lui stesso compie all\u2019inizio del film Easy Rider\nCuriosit\u00e0.\nMartin Lawrence prima del film non aveva mai guidato una moto. Inizialmente aveva cos\u00ec tanta paura di guidare una moto che dovettero insegnargli prima a usare un vecchio motorino, e solo successivamente una Harley Davidson.\nNelle sequenze del viaggio che precede l'arrivo al bar nel Nuovo Messico c'\u00e8 una inquadratura dei quattro in marcia che viene utilizzata per due volte."}
{"id": "1288038", "revid": "1086846", "url": "https://it.wikipedia.org/wiki?curid=1288038", "title": "Unione Calcio Sampdoria 1987-1988", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1987-1988.\nStagione.\nQuella del 1987-1988 \u00e8 stata per la Sampdoria la stagione della seconda Coppa Italia, vinta superando in finale il , mentre il campionato ha visto la squadra chiudere la classifica al quarto posto, eguagliando l'allora migliore piazzamento blucerchiato conseguito nelle edizioni 1960-1961 e 1984-1985. Sempre affidati al tecnico slavo Vujadin Bo\u0161kov i blucerchiati sono giunti terzi con 20 punti al termine del girone di andata, il girone ritorno \u00e8 stato pi\u00f9 altalenante, con un bottino di 17 punti. Scudetto vinto dal Milan, davanti al Napoli di Maradona ed alla Roma. Con 13 reti il miglior marcatore stagionale per i blucerchiati \u00e8 stato Gianluca Vialli. Confermati i due stranieri, il brasiliano Toninho Cerezo ed il tedesco Hans Peter Briegel.\nCome detto, vittoria nella 40\u00aa edizione della Coppa Italia. Si parte alla grande vincendo con cinque vittorie il settimo girone di qualificazione, disputato prima del campionato. Negli ottavi di finale a gennaio viene superato il Pisa, nei quarti \u00e8 stato eliminato l'Ascoli, in semifinale \u00e8 stata superata l'Inter, nella doppia finale viene superato il Torino, nei tempi supplementari della partita di ritorno, decisiva la rete di Fausto Salsano nel secondo tempo supplementare. Un successo che permette alla Sampdoria di disputare la prossima edizione della Coppa delle Coppe."}
{"id": "1288044", "revid": "33689", "url": "https://it.wikipedia.org/wiki?curid=1288044", "title": "Antonio Taziano", "text": "Biografia.\nLa famiglia degli Eutolmii era originaria della Siria, e Taziano era di rango senatoriale. Nel novembre 361 fu nominato governatore (\"clarissimus praeses\") della Caria dall'imperatore Flavio Claudio Giuliano; fu attivo ad Afrodisia e Mileto.\nDurante il suo govern\u00f2 eresse, in particolare, una statua dedicate all'imperatore Giuliano; in seguito alla morte di Giuliano, nel 364 dimostr\u00f2 la propria fedelt\u00e0 al nuovo imperatore Valente dedicandogli un'altra statua e cancellando il nome di Giuliano dalla precedente.\nSuo figlio fu Flavio Eutolmio Taziano, prefetto del pretorio sotto Teodosio I."}
{"id": "1288047", "revid": "1924342", "url": "https://it.wikipedia.org/wiki?curid=1288047", "title": "1962-1966", "text": "1962-1966 (meglio conosciuto come The Red Album, \"L'album rosso\") \u00e8 una raccolta di canzoni del gruppo musicale britannico The Beatles, pubblicata nel 1973. Venne pubblicata assieme a \"The Blue Album\".\nL'album contiene alcune delle migliori composizioni dei Beatles uscite nel periodo, come suggerisce il titolo, tra il 1962 e il 1966. Tra i singoli presenti in questa raccolta si possono citare: \"Love Me Do\", \"She Loves You\", \"A Hard Day's Night\", \"Ticket to Ride\", \"Yesterday\", \"Help!\" e \"Michelle.\"\nLa foto di copertina \u00e8 stata realizzata nello stesso posto \u2013 la sede londinese della EMI in Manchester Square \u2013 e nella stessa sessione dello scatto usato per il loro primo album \"Please Please Me\".\nL'album arriva in prima posizione in Norvegia per 13 settimane ed in Austria per 6 settimane. Il primo posto \u00e8 arrivato anche in Francia, Giappone e Spagna, il secondo nei Paesi Bassi e Germania Ovest, il terzo nella Billboard 200 e nella Official Albums Chart, il quarto in Canada e Svizzera, il quinto in Nuova Zelanda ed il nono in Australia."}
{"id": "1288050", "revid": "228587", "url": "https://it.wikipedia.org/wiki?curid=1288050", "title": "Sunny Leone", "text": "Ingaggiata dalla Vivid, ha interpretato esclusivamente scene lesbo o di autoerotismo fino al 2007. Nell'estate di quell'anno ha iniziato a girare anche scene eterosessuali, occasione nella quale si \u00e8 rifatta il seno. \"Pet of the Year\" nel 2003, nel 2010 \u00e8 tra le 12 migliori attrici pornografiche secondo la rivista \"Maxim\". Ha avuto diversi ruoli anche in film non pornografici (come \"The virginity hit\") ed ha partecipato a show televisivi (come \"Big Boss 5\", una sorta di \"Grande Fratello\" indiano).\nBiografia.\nSunny \u00e8 nata a Sarnia, nell'Ontario (Canada), da genitori indiani (suo padre, nato nel Tibet indiano, \u00e8 cresciuto a Delhi, mentre sua madre era originaria del distretto di Sirmaur nell'Himachal Pradesh) il 13 maggio 1981, ma diversi anni dopo si trasfer\u00ec con la propria famiglia prima a Fort Gratiot in Michigan e poi a Lake Forest in California. Da giovane era molto atletica e giocava a hockey sia per strada che sul ghiaccio, nei vicini laghi ghiacciati. Ha frequentato una scuola cattolica. Ha finito le scuole superiori nel 1999 e successivamente si \u00e8 iscritta al college. Nel frattempo, si era gi\u00e0 trasferita in California. In un'intervista Sunny ammette che se non avesse mai abbandonato il Canada, sarebbe stata una persona diversa e non sarebbe mai entrata nell'industria pornografica.\nPrima di raggiungere l'industria del porno, ha lavorato in una panetteria e nella catena di servizi automobilistici Jiffy Lube. Nel periodo in cui studiava per diventare infermiera pediatrica, fu condotta da un fotografo di \"Penthouse\", Jay Allen. Fu lei stessa a scegliere il suo nome da attrice pornografica, cio\u00e8 Sunny, mentre Leone deriva da un'idea di Bob Guccione, fondatore della rivista \"Penthouse\". Col tempo, ha posato anche per altre riviste, quali: \"Hustler\", \"Cheri\", \"Mystique Magazine\", \"High Society\", \"Swank\", \"AVN Online\", \"Leg World\", \"Club International\" e \"Lowrider\". Ritroviamo sue apparizioni anche su siti come: \"ModFX Models, Suze Randall, Ken Marcus and Mac &amp; Bumble\" ecc. Nei primi anni della sua carriera ha collaborato con varie attrici del settore: Adriana Sage, Jenna Jameson, Jelena Jensen e soprattutto Aria Giovanni.\nNel 2003 \u00e8 stata eletta \"Penthouse Pet of the Year\" e, in seguito, compare come attrice nel video \"Penthouse Pets in Paradise\" al fianco di Tera Patrick e Kyla Cole. Nel 2005 la societ\u00e0 Adam &amp; Eve designa Sunny come \"West Coast Internet Sales Representative\". Nello stesso anno, Sunny firma un contratto di tre anni con la Vivid ed esce il suo primo film, intitolato \"Sunny\". Segue \"Virtual Vivid Girl Sunny Leone\", un film interattivo, ed \u00e8 la prima volta che una ragazza Vivid realizza una pellicola di questo tipo. Infatti, dopo soli quattro giorni, il film vince un AVN Award come \"Best Interactive DVD\" (miglior DVD interattivo). Nel maggio del 2007, Sunny rinnova il contratto con la Vivid per altri sei film, accettando per la prima volta di girare scene di sesso etero, a patto, per\u00f2, che l'uomo fosse Matt Erikson. Cos\u00ec in quell'estate si effettuano le riprese di \"Sunny Loves Matt\".\nA gennaio del 2008 Sunny rivela la fine dell'esclusiva con Erikson e gira scene con altri attori, tra i pi\u00f9 importanti Charles Dera, James Deen e Tommy Gunn. Nell'agosto dello stesso anno annuncia il lancio del proprio studio filmografico, Sunlust Pictures, con Daniel Weber come socio. Con la sua nuova impresa Sunny scrive, dirige e crea il suo nuovo marchio di film per adulti, avente la Vivid che fa da distributore verso il pubblico. La prima produzione indipendente \u00e8 \"The Dark Side of the Sun\". Agli Xbiz Awards del 2008 vince il premio \"Web Babe of the year\". Nel frattempo, sfrutta la sua popolarit\u00e0 sul web riuscendo a concludere accordi sorprendenti con diverse aziende (come PPPcard, AdultPokerParty.com, Brickhouse, Flirt4Free, Totemcash e Imlive) per la vendita e la distribuzione su Internet di contenuti che la ritraggono.\nNel 2009 scade il contratto con la Vivid e Sunny inizia a lavorare anche per altri studios. Il successo la porta a scalare molte classifiche, fino a posizionarsi, secondo la rivista \"Maxim\", tra le 12 migliori attrici pornografiche nel 2010. Al di fuori della sua carriera di attrice porno, Sunny ha preso parte al \"Vivid Comedy Tour\" e ha fatto da modella per la collezione della Vivid Footwear. Doc Johnson, nel 2006, crea una vagina artificiale modellata su quella di Sunny, mentre nel 2008 esce in commercio un vibratore (\"Sunny Leone Exciter\") sempre associato all'attrice pornografica canadese. L'immagine di Sunny \u00e8 stata utilizzata anche dalla Control MFG per promuovere la linea di skateboard delle ragazze Vivid. Nel settembre del 2009, la Apple approva un'applicazione iPhone raffigurante Sunny e acquistabile per un periodo di tempo limitato (fino a febbraio 2010): si tratta di una delle primissime applicazioni avente come protagonista un'attrice pornografica. I contenuti presenti, tuttavia, erano alcune immagini e video rigorosamente soft.\nFuori dal set pornografico.\nLa prima apparizione di Sunny in televisione \u00e8 stata nel 2005, quando ha fatto da reporter sul tappeto rosso agli MTV Awards di MTV India. Gi\u00e0 allora Sunny non era del tutto sconosciuta al pubblico televisivo: infatti, era gi\u00e0 comparsa nel video del singolo \"Livin It Up\" di Ja Rule. Aveva recitato anche piccole parti nei film \"Deadly Stingers\" (2003) e \"La ragazza della porta accanto\". In altre occasioni, ha partecipato a \"Wild On!\" della E! ed al \"Sundance Film Festival - After Dark\". Nel 2007, in seguito all'uscita del film \"Debbie does Dallas... again\", fa parte di un documentario per la Showtime, nel quale vengono ripresi dettagli sulla produzione del film e sulla vita personale delle star facenti parte del cast.\nSunny ha dichiarato, in precedenza, che sotto il compenso di una giusta cifra, potrebbe seriamente considerare l'idea di una carriera a Bollywood. In passato \u00e8 stata corteggiata da registi indiani ma non si \u00e8 mai ritrovata nei ruoli che avrebbe dovuto recitare. Sembrerebbe che, inizialmente, Mohit Suri abbia chiesto a Sunny di recitare come protagonista nel film \"Kalyug\" ma alla fine, a causa dell'indisponibilit\u00e0 da parte del regista di pagare l'attrice per la somma di 1 milione di dollari, \u00e8 stata inserita nel cast Deepal Shaw. Sunny ha menzionato che oltre il 60% dei suoi fan sono della parte sud dell'Asia e che il suo attore di Bollywood preferito \u00e8 Aamir Khan.\nNel 2004 ha fatto parte del \"No More Bush Girls\", nel quale lei e altre attrici porno si radevano la zona pubica come segno di protesta verso la presidenza Bush. Nel 2008 gira un video promozionale per la Declare Yourself. Sunny ha indicato Barack Obama come scelta alle elezioni del 2008, poich\u00e9 sentiva Obama pi\u00f9 favorevole all'industria del porno rispetto al suo rivale John McCain. Sunny ha anche rilasciato un annuncio di servizio pubblico per conto della ASACP, ricordando ai webmaster di siti per adulti di applicare l'etichetta \"Restricted to Adults\" per proteggere i bambini dai contenuti non adatti a loro presenti sul web.\nNel 2005 \u00e8 stata menzionata nella rivista \"Forbes\" per un'intervista sulla Vivid. Ha trovato spazio anche su riviste come \"FHM\", \"Front\" e \"Jane\". Nel 2007, insieme ad altre ragazze Vivid, \u00e8 apparsa su vari cartelloni pubblicitari presenti in Times Square, W. 48Th street e Seventh Avenue. Sunny \u00e8 anche una delle \"Penthouse Pets\" che appare nel gioco \"Pocket Pool\" per PSP.\nNel 2008 annunci\u00f2 che avrebbe fatto parte del cast del film d'avventura e azione \"Pirate's Blood\", le cui riprese sono state effettuate in Oman. Nel 2009 Sunny ha ottenuto un ruolo in \"Middle Men\". Nel 2010, invece, approda sul grande schermo con \"The Virginity hit\", nel quale interpreta se stessa. Sunny ha partecipato ad eventi come il SEMA International Auto Salon del 2002, l'Extreme Autofest Pomona del 2002 e il World Series of Poker nel 2006, a Las Vegas. \u00c8 stata ospite anche ad eventi in vari club come il Mansion a Miami e l'Highlands ad Hollywood.\nSunny ha un forte interesse per la forma e la salute, ed \u00e8 apparsa in diverse riviste di fitness. Ha fatto da modella per la \"Fantasy Fitness\" e ha dichiarato che mantiene in forma il suo corpo praticando il pi\u00f9 possibile attivit\u00e0 fisica, nonostante l'agenda di lavoro sempre piena. Inoltre, in un'intervista al periodico \"Men's Fitness\" ha detto: \"Cerco di mangiare in modo salutare: mangiando tante verdure e bevendo la mia porzione di latte ogni giorno\". La Leone ha partecipato anche a due reality. Nel 2007 \u00e8 una delle concorrenti del reality della Fox \"My bare lady 2: Open for business\". Le partecipanti sono attrici porno e si chiede a loro di trovare idee per avere successo nel mondo del business.\nNel 2011, invece, partecipa all'edizione numero 5 del reality televisivo indiano \"Big Boss\". Entra nella casa il giorno 49, tenendo segreta la sua carriera da attrice pornografica e dicendo di essere una semplice modella. Secondo alcuni dati, l'entrata di Sunny nella casa ha provocato un certo movimento del popolo di Twitter e lei ha guadagnato 8000 nuovi followers in soli due giorni. Google ha detto che il boom di ricerche che la riguardavano hanno portato ad un blackout. Ci sono state anche delle lamentele depositate presso il Ministero Indiano dell'Informazione e delle Trasmissioni, nelle quali viene detto che il canale televisivo Colors promuove la pornografia, dato che ha un'attrice porno come partecipante dello show \"Big Boss\". Tra chi si \u00e8 lamentato troviamo gli Indian Artistes, Actors Forum e Anurag Thakur. Durante la sua permanenza nella casa del \"Big Boss\", Sunny ha incontrato e accettato la proposta di Mahesh Bhatt, il quale \u00e8 entrato brevemente nella casa per offrire all'attrice un ruolo da protagonista nel film \"Jism 2\" (il sequel del film \"Jism\" del 2003).\nVita privata.\nNel giugno del 2006 ha ricevuto la cittadinanza statunitense, volendo comunque mantenere anche quella canadese, come aveva affermato in precedenza. Nel 2012 ha dichiarato di aver preso la residenza in India, spiegando in un'intervista al \"The New Indian Express\" che, grazie all'origine indiana dei genitori, le era stato riconosciuto lo status di \"Overseas Citizen of India\". \nNonostante sia bisessuale, ha dichiarato di preferire gli uomini.\nRapporto con la religione.\nUn articolo del 2008 su \"Eye Weekly\", ha riportato che: \nSunny dichiara a proposito: \nIn un'intervista del 2010 ha detto: "}
{"id": "1288051", "revid": "124635442", "url": "https://it.wikipedia.org/wiki?curid=1288051", "title": "Oreste Castagna (attore)", "text": "Biografia.\nNasce a Milano nel 1959, si diploma e frequenta l'Universit\u00e0 di Lingue e Letterature Straniere e il D.A.M.S. di Bologna. \nDiplomato alla Scuola di Teatro delle Grazie di Bergamo diretta da Umberto Verdoni. Fonda con Pietro Ghislandi nel 1980 il gruppo di cabaret \"Quelli del Bunker\" e per 10 anni fa spettacoli nei pi\u00f9 noti locali italiani; \nNel 1983 inizia la sua collaborazione come attore con Bruno Bozzetto. Ha debuttato in televisione nel 1984 conducendo insieme a Elisabetta Gardini su Raiuno il programma \"Cartoni Magici\".\nDal 1990 al 2000 ha doppiato Dod\u00f2 nel programma televisivo \"L'albero azzurro\", trasmesso sulle reti Rai la mattina. Nello stesso, inizia l'attivit\u00e0 di regista a Firenze con il gruppo \"Teatro Aster\", dove sperimenta la sua esperienza televisiva nel programma \"L'albero azzurro\", con il ciclo di spettacoli \"Cartastorie\". Da qui inizia la collaborazione con la Fondazione AIDA di Verona, che propone spettacoli in lingua italiana e inglese, con la trilogia di Oscar Wilde: \"Il principe felice\", \"Il gigante egoista\", \"L'usignolo e la rosa\". Negli anni novanta comincia anche la collaborazione con il Teatro Prova di Bergamo come regista e autore.\n\u00c8 regista di diversi spettacoli per ragazzi e anche di spot pubblicitari e videoclip in Francia, Italia, Spagna e Inghilterra.\nNel 2001 \u00e8 protagonista nel lavoro teatrale diretto da Silvia Barbieri e Elio De Capitani al Teatro dell'Elfo di Milano \"Nessuno tocchi Caino\". L'anno dopo conclude la trilogia teatrale su Dante con gli allievi attori della scuola del Teatro Prova di Bergamo ne \"Inferno-Purgatorio-Paradiso\", \u00e8 regista de \"Il campanaro\" prodotto dal Teatro Prova di Bergamo.\nNel 2004 ha diretto il musical \"La lauda di Francesco\" su musiche di Angelo Branduardi su San Francesco.\nDal 2002 \u00e8 \"Gipo Scribantino\", un nuovo personaggio del programma per bambini di Rai 3 \"La Melevisione\". In seguito interpreta lo stesso personaggio nelle trasmissioni \"Il Videogiornale del Fantabosco,\" \"Le storie di Gipo e\" Buongiorno con Yoyo in onda tuttora su Rai Yoyo. Nel 2014 torna nel cast de \"L'albero azzurro\", con il ruolo dello gnomo Gipo, direttamente dalla Torre Scribantina.\n\u00c8 docente di teatro e formatore nei corsi per attore della Regione Lombardia e nelle aziende, dove \u00e8 specializzato nei temi sulla comunicazione."}
{"id": "1288052", "revid": "2108263", "url": "https://it.wikipedia.org/wiki?curid=1288052", "title": "Regno di Finlandia (1742)", "text": "Il tentativo di creare un regno di Finlandia nel 1742 costituisce un piccolo capitolo della storia della Finlandia. A seguito dell'occupazione russa del territorio finlandese nell'ambito della guerra tra Russia e Svezia (1741\u20131743) e vaghe promesse di rendere il paese indipendente, i finlandesi elessero il duca Pietro di Holstein-Gottorp come re di Finlandia. La situazione politica, fece per\u00f2 terminare presto questo regno.\nScenario.\nQuando la controffensiva russia nella guerra russo-svedese (1741\u20131743) inizi\u00f2 nel marzo 1742, la zarina Elisabetta di Russia si present\u00f2 ai finlandesi (che continuavano a sottostare al giogo svedese) con una dichiarazione che rendeva la Finlandia indipendente qualora essi non si fossero opposti alle truppe russe. Al momento il cancelliere Aleksej Petrovi\u010d Bestu\u017eev-Rjumin caldeggi\u00f2 l'idea di uno stato indipendente tra Russia e Svezia. Dal luglio 1742, la Russia occup\u00f2 ben presto tutta la Finlandia, non incontrando alcuna resistenza.\n\"Lantdag\" di Turku.\nIl generale James Keith, un mercenario scozzese che si preoccup\u00f2 dell'occupazione russa del sud della Finlandia, cre\u00f2 un \"lantdag\" (protettorato) a Turku l'8 ottobre 1742. Il governo diretto di questa citt\u00e0, consent\u00ec ai russi di instaurarvi una nobilt\u00e0 ed una borghesia autonomi.\nIncoraggiati dalla precedente promessa d'indipendenza, dall'amichevole occupazione e dell'apparente affidabilit\u00e0 dei russi, i finlandesi presentarono al generale la decisione di chiedere al duca Pietro di Holstein-Gottorp di accettare l'elezione a re di Finlandia.\nAllo stesso il \"Riksdag\" (parlamento del regno) si era riunito a Stoccolma, cercando di risolvere la situazione politica. Dal momento che Federico I si trovava senza alcun erede apparente, il parlamento svedese decise di utilizzare la causa della corona per future contrattazioni, scegliendo lo stesso duca come il successivo re di Svezia.\nIl duca Pietro di Holstein-Gottorp era il parente pi\u00f9 stretto di Carlo XII di Svezia (era il suo pronipote). Egli era molto popolare tra i contadini svedesi sebbene fosse appena quattordicenne, tedesco e non avesse mai visto la Svezia. Ci\u00f2 che maggiormente contribu\u00ec alla sua popolarit\u00e0 era forse il fatto che egli era il nipote della zarina Elisabetta, e questo avrebbe assicurato alla nazione un lungo periodo di pace. Gi\u00e0 nel luglio del 1742 un gruppo di rappresentanti finlandesi aveva richiesto il duca come re di Finlandia.\nLa situazione politica, per\u00f2 si faceva sempre pi\u00f9 tesa in quanto l'imperatrice di Russia non era intenzionata a fare della Finlandia uno stato indipendente, ma aveva la chiara intenzione di annetterlo alla Russia. Inoltre, dal momento che ella stessa si trovava senza un erede, Pietro di Holstain-Gottorp si trovava ad essere la persona migliore per succedergli al trono. Per questo motivo fu ella stessa ad annullare il processo di elezione del nuovo re di Finlandia e rinunci\u00f2 per il nipote ai diritti su quel trono.\nGli eventi successivi.\nIl disappunto del parlamento finlandese, caus\u00f2 una rivolta contro l'occupazione russa, che comunque non produsse gravi danni all'impero.\nIn generale gli eventi di Turku terminarono presto in quanto l'occupazione russa fu effimera. Il candidato di Elisabetta, venne successivamente eletto Re di Svezia e molti territori passarono alla Russia per concessioni, ma solo per breve tempo. La Svezia rielesse un proprio re e riprese i domini finlandesi che tornarono alla Russia solo settant'anni dopo, nel 1809, con l'istituzione di un granducato affidato alla Russia."}
{"id": "1288053", "revid": "287204", "url": "https://it.wikipedia.org/wiki?curid=1288053", "title": "Shuttarna II", "text": "Discendeva e probabilmente era un figlio del grande re mitanno Artatama I, anche se non esistono prove su eventuali legami di parentela tra i due.\nIl suo regno \u00e8 databile alla prima met\u00e0 del XIV secolo a.C. essendo questo sovrano spesso citato nella corrispondenza diplomatica egizia rinvenuta ad Amarna e corrispondente al regno del faraone egizio Amenhotep III (1388-1348 a.C.), di cui Shuttarna era alleato in funzione anti-ittita. La figlia di Shuttarna, Kilu-Hepa (anche Gilukhipa) fu data in sposa ad Amenhotep III per suggellare l'alleanza tra le due casate reali.\nSotto Shuttarna il regno di Mitanni raggiunse l'apice del suo potere e della sua prosperit\u00e0: il cuore del regno era nel bacino del fiume Habur, dove si trovava la capitale Washshukanni, e giungeva fino pi\u00f9 o meno all'Oronte, con l'Assiria e Arrapha nell'est che erano suoi regni vassalli. Gli ittiti cercarono di invadere i confini settentrionali delle terre di Mitanni, ma furono sconfitti da Shuttarna.\nA lui successe Tushratta o forse Artashumara in dubbie circostanze.\nBibliografia.\nUniversit\u00e0 di Cambridge, \"Storia antica II,1\", Il Saggiatore, Milano 1975"}
{"id": "1288054", "revid": "858648", "url": "https://it.wikipedia.org/wiki?curid=1288054", "title": "S\u00ec Referendum", "text": "S\u00ec Referendum \u00e8 stata una lista elettorale che si \u00e8 presentata in tutte le circoscrizioni alle elezioni politiche del 1992.\nEssa propugnava la necessit\u00e0 di cambiare radicalmente la politica italiana attraverso una serie di referendum abrogativi (istituzione del sistema maggioritario, abolizione di una serie di ministeri ritenuti inutili, abrogazione del finanziamento ai partiti...). Tra le personalit\u00e0 che pi\u00f9 si erano impegnate in questo senso vi fu il democristiano Mario Segni. Tuttavia dal gruppo di Segni si distacc\u00f2 Massimo Severo Giannini che riteneva necessaria una presentazione immediata alle elezioni politiche di una lista che portasse avanti i princ\u00ecpi referendari.\nLo slogan della lista era:\nIn effetti la lista raccoglieva al suo interno grosse personalit\u00e0 del mondo della cultura che, con l'introduzione della \"preferenza unica\" alle elezioni del 1992, si presupponeva potessero sbaragliare molti professionisti della politica.\nTra i candidati figuravano: il politologo Ernesto Galli Della Loggia, il critico d'arte Federico Zeri, i filosofi Giacomo Marramao, Marcello Pera, Aldo Gargani, lo storico Massimo Teodori, il costituzionalista Nicola Matteucci. Alla guida era Massimo Severo Giannini.\nLa lista fu un insuccesso: raccolse 320.061 voti (pari allo 0,81%) alla Camera e 332.318 voti (pari all'1%) al Senato, senza ottenere seggi.\nLe battaglie del movimento furono poi portate a compimento l'anno successivo con i referendum abrogativi del 1993."}
{"id": "1288057", "revid": "87909", "url": "https://it.wikipedia.org/wiki?curid=1288057", "title": "Suttarna II", "text": ""}
{"id": "1288058", "revid": "287204", "url": "https://it.wikipedia.org/wiki?curid=1288058", "title": "Honda CB 350", "text": "La Honda CB 350, prodotta dal 1969 al 1977, fu una motocicletta di media cilindrata di impostazione classica e costituiva un'ottima alternativa ai bicilindrici italiani, prodotti da case come Moto Guzzi e Moto Morini.\nPer la grande risonanza che ebbe il fenomeno 4 cilindri, fu la sorella meno famosa della CB 350 Four.\nNon meno interessante dal punto di vista tecnico era per\u00f2 anche il bicilindrico parallelo frontemarcia della 350 Twin, dotato di albero a camme in testa, distribuzione a catena e di carburatori a depressione che garantiva un'ottima risposta al richiamo dell'acceleratore e al contempo sopportava regimi di rotazione elevati.\nDiretta rivale della Moto Morini 3\u00bd (che per\u00f2 si presentava pi\u00f9 potente, con telaio e sospensioni nettamente migliori) l'Honda CB era pi\u00f9 votata al comfort e alla praticit\u00e0 d'utilizzo e il gap di potenza era compensato dalle notevoli fluidit\u00e0 e docilit\u00e0 del propulsore.\nOttima nelle finiture e gradevolmente armoniosa nelle forme era dotata gi\u00e0 dal lancio dell'avviamento elettrico e di alcune comodit\u00e0 (come ad esempio i ganci antifurto per i caschi) che la rendevano un mezzo di utilizzo quotidiano."}
{"id": "1288061", "revid": "29244", "url": "https://it.wikipedia.org/wiki?curid=1288061", "title": "Corambe thompsoni", "text": ""}
{"id": "1288064", "revid": "15756", "url": "https://it.wikipedia.org/wiki?curid=1288064", "title": "Nicola Badalucco", "text": "Biografia.\nNato a Milano nel 1929 da genitori siciliani, trascorre a Trapani l'infanzia e la prima giovinezza. Si diploma presso il liceo classico Ximenes quindi, a Palermo, si laurea in giurisprudenza e, tornato a Trapani, intraprende l'attivit\u00e0 di procuratore legale presso la Camera del Lavoro. Socialista, nel maggio 1952, a 23 anni viene eletto nel consiglio comunale di Trapani. Si sposa con Anna Accardi, sorella della pi\u00f9 nota Carla. Si interessa di scrittura e cinema e diventa collaboratore della rivista \"Cinema Nuovo\" e di altre pubblicazioni di settore.\nGiornalista.\nVerso la fine del 1953 decide di trasferirsi a Roma per provare a diventare autore per il cinema, cominciando scrivendo recensioni e saggi sull\"'Avanti!\" e su \"Mondo Operaio\"; l'anno dopo viene assunto all\"Avanti!\" come redattore e si dedica al giornalismo. Nel 1955 \u00e8 inviato in Sicilia e svolge un'inchiesta sull'assassinio, da parte della mafia, del giovane sindacalista Salvatore Carnevale (). Badalucco riesce a scoprire i nomi dei quattro assassini del sindacalista e, constatando l'inerzia degli organi inquirenti, li pubblica sull\"Avanti!\". Riceve minacce di morte ed \u00e8 costretto a nascondersi. L'ultima lettera di minaccia, essendo introvabile, viene recapitata all\"Avanti!\". Pu\u00f2 tornare allo scoperto quando i colpevoli vengono arrestati. Era la prima volta che dei mafiosi venivano processati per l'uccisione di un sindacalista. Dopo quasi sessant'anni da quell'episodio, nel settembre del 2014 la Fondazione socialista antimafia \"Carmelo Battaglia\", che ha sede in Sicilia, conferisce a Badalucco un'onorificenza intitolata a Carnevale. Nel 1959 ne diventa redattore capo. Da quel momento, la collaborazione intensa con Pietro Nenni, leader del Partito Socialista, la nascita del primo centrosinistra (governo Moro-Nenni), le battaglie per il rinnovamento civile, la parit\u00e0 dei diritti delle donne, il divorzio, l'aborto, le inchieste sul rapporto mafia\u2013politica lo impegnano per gli anni che seguono.\nSceneggiatore.\nAlla fine degli anni sessanta, lascia il giornalismo esordendo come autore cinematografico scrivendo la storia Gotterdammerung che diviene il soggetto per un film di Luchino Visconti, \"La caduta degli dei\" del 1969. Il film fu un successo mondiale e Badalucco viene candidato all'Oscar per la migliore sceneggiatura e per la migliore storia originale; dal 2000 (Festival della prosa di Salisburgo) molti teatri europei utilizzano la sceneggiatura scritta da Badalucco insieme a Enrico Medioli e a Luchino Visconti, per rappresentarla sul palcoscenico. Continua la collaborazione artistica con Luchino Visconti con la sceneggiatura di \"Morte a Venezia\", adattamento del racconto omonimo di Thomas Mann.\nSeguono altri film, da quelli storici a quelli basati su opere letterarie, tra cui spiccano \"La Tenda Rossa\" in collaborazione con Ennio De Concini e Richard Adams, di Michail K. Kalatozov, processo immaginario che narra dell'incidente del dirigibile Italia del 1928, \"\" di Florestano Vancini, sul tragico episodio durante la spedizione dei Mille in Sicilia, mentre sul ventennio fascista e la Resistenza, in collaborazione con \"Luciano Vincenzoni\", di \"Libera, amore mio!\" (1975) di Bolognini, e tratti da opere letterarie, gli adattamenti \"L'Agnese va a morire\" (1976), dal romanzo di R. Vigan\u00f2, e \"Gli occhiali d'oro\" (1987), dal romanzo di G. Bassani, entrambi diretti da Giuliano Montaldo.\nNon mancano film di impegno sociale e civile, tra cui \"Roma Bene\" (1971), tratto dall'opera \"Mani aperte sull'acqua\" di Luigi Bruno Di Belmonte, e \"Torno Nera\" (1972) sulla mafia settentrionale, entrambi scritti in collaborazione con Vincenzoni e girati da Carlo Lizzani, ed ancora \"Io ho paura\" (1977) sui servizi segreti deviati, ed \"Un uomo in ginocchio\" (1979), di argomento mafioso, entrambi diretti da Damiano Damiani. Fa anche sceneggiature per film commedia all'italiana come Piedone lo sbirro (1973) e La poliziotta (1974), entrambi diretti da Steno.\nTra gli altri ha scritto anche per registi italiani come Mario Monicelli per Rossini! Rossini! (1991) e stranieri come Sergej Bondar\u010duk, Ren\u00e9 Cl\u00e9ment, Bob Swaim, Andreas Gruber, Xaver Schwarzenberger.\nDal 1971 \u00e8 membro della sezione scrittori della Academy of Motion Picture Arts and Sciences e fa parte della giuria che assegna i premi Oscar.\nDal 1982 cominci\u00f2 a scrivere anche per la televisione e suo \u00e8 il soggetto della \"Piovra\" (1984), ambientato a Trapani. Nel film alcuni personaggi appartenenti alla societ\u00e0 civile della citt\u00e0 venivano rappresentati come \u201camici degli amici\u201d di stampo mafioso. Aspri giudizi sull'autore, considerato un siciliano che offendeva la propria citt\u00e0, erano stati pubblicamente espressi da un magistrato, legato alla cosca mafiosa dominante nella zona. Questi poco tempo dopo veniva arrestato, processato e condannato, per detenzione di armi non denunciate e soldi di dubbia provenienza. Di quell'episodio clamoroso parlarono quasi tutti i giornali a partire da \"La Repubblica\".\nHa insegnato per tredici anni drammaturgia cinematografica presso il Centro sperimentale di cinematografia, ha tenuto seminari e conferenze al DAMS di Bologna e in varie universit\u00e0 italiane e straniere. \u00c8 stato fondatore nel 1996 e primo presidente della SACT, l'associazione degli sceneggiatori italiani fino allo scioglimento nel 2014.\nHa inoltre partecipato al documentario \"Il falso bugiardo\" di Claudio Costa dedicato al suo amico sceneggiatore Luciano Vincenzoni.\nNegli anni 2000 ha scritto le sceneggiature di diverse fiction TV.\nL'ultimo soggetto al quale ha collaborato \u00e8 stato quello della fiction tv \"Maltese - Il romanzo del Commissario\", ambientato a Trapani.\nLibri.\nVolumi dedicati a sceneggiature o racconti scritti da Nicola Badalucco per film non sempre realizzati."}
{"id": "1288065", "revid": "37401", "url": "https://it.wikipedia.org/wiki?curid=1288065", "title": "Qaddesh", "text": ""}
{"id": "1288066", "revid": "830939", "url": "https://it.wikipedia.org/wiki?curid=1288066", "title": "Giuseppe Papaleoni", "text": "Nasce a Daone da Francesco e da Elisa Alimonta. A met\u00e0 degli anni settanta dell'Ottocento la sua famiglia si trasferisce a Condino per un breve periodo e poi a Trento definitivamente.\nBiografia.\nDal 1874 al 1877 frequenta i primi tre anni di studi secondari a Cremona e poi completa gli studi ginnasiali a Trento presso l'attuale Liceo classico Giovanni Prati, dove consegue il diploma di maturit\u00e0 nel 1882. In quello stesso anno si iscrive alla facolt\u00e0 di Lettere presso il Regio Istituto di studi superiori di Firenze e nel 1885 consegue il diploma di laurea in \u00abArchivistica e Paleografia\u00bb. Dall'anno successivo lavora presso l'Archivio di Stato di Firenze e poi presso quello di Massa Carrara dove conosce Elvina Lupacchini che poi sposer\u00e0. Nel 1890 ottiene la Cattedra di \u00abStoria, geografia, diritti e doveri\u00bb presso la Scuola Normale maschile di Messina. Nel 1892 a Napoli, dove si trasferisce, gli viene assegnata la Cattedra di Storia e Geografia al Regio istituto tecnico Giovanni Battista Della Porta. Dal 1911 al 1914 fa parte della \"Giunta per l'istruzione media\" nel Consiglio superiore della pubblica istruzione di Roma. Nel novembre del 1918 si trasferisce a Trento, appena divenuto territorio italiano, dove opera in qualit\u00e0 di capo dell'ufficio scolastico della Venezia tridentina (Provveditore agli studi) fino al dicembre 1920. Torna quindi a Napoli dove dal 1925 al 1933 ricopre l'incarico di Direttore dell'Istituto magistrale froebeliano. In pensione dal 1933 muore il 22 febbraio 1943 a Piano di Sorrento. Il 24 febbraio 1946 i suoi resti mortali vengono traslati a Napoli nel cimitero di Poggioreale.\nIncarichi e onorificenze.\nRicopr\u00ec i seguenti incarichi:\ne venne insignito delle seguenti onorificenze:\nOpere.\nTutte le sue opere vennero raccolte e recentemente ripubblicate in cinque volumi da \u00abIl Chiese\u00bb "}
{"id": "1288071", "revid": "93556", "url": "https://it.wikipedia.org/wiki?curid=1288071", "title": "USS Thornhill (DE-195)", "text": "Lo USS \"Thornhill (codice e numero d'identificazione DE-195) \u00e8 stato un cacciatorpediniere di scorta della United States Navy, appartenente alla classe Cannon varata in grandi numeri nel corso della seconda met\u00e0 della seconda guerra mondiale. Il cacciatorpediniere partecip\u00f2 ad alcune azioni militari in Oceano Atlantico e dal gennaio 1945 sul fronte dell'Oceano Pacifico, sebbene i suoi compiti primari fossero la difesa e la protezione dei convogli. Posto provvisoriamente in riserva il 17 giugno 1947, il 10 gennaio 1951 fu ceduto con i gemelli e alla Marina Militare, che lo ribattezz\u00f2 Aldebaran\" (unit\u00e0 eponima della stessa classe) e gli assegn\u00f2 il nuovo distintivo ottico F 590.\nEntrate in servizio insieme alle unit\u00e0 Classe Artigliere, il \"Thornhill\" e le unit\u00e0 sorelle erano state cedute nel quadro di un programma di potenziamento navale avviato nel 1950, afferente alla NATO: inizialmente utilizzate come avviso scorta, nel 1957 furono riclassificate fregate e a partire dal 1962 come corvette. Nel 1976, ormai obsoleta e logorata, l'unit\u00e0 fu posta in disarmo e avviata alla demolizione."}
{"id": "1288072", "revid": "125172781", "url": "https://it.wikipedia.org/wiki?curid=1288072", "title": "Ingruentium Malorum", "text": "Ingruentium Malorum \u00e8 la ventitreesima enciclica pubblicata da Pio XII il 15 settembre 1951."}
{"id": "1288077", "revid": "767487", "url": "https://it.wikipedia.org/wiki?curid=1288077", "title": "Lita (album)", "text": "Lita \u00e8 il terzo album di Lita Ford, pubblicato nel 1988 per l'Etichetta discografica RCA Records.\nIl successo dell'album \u00e8 stato trainato principalmente dai singoli \"Kiss Me Deadly\" e \"Close My Eyes Forever\", quest'ultimo inciso in collaborazione con Ozzy Osbourne."}
{"id": "1288080", "revid": "599013", "url": "https://it.wikipedia.org/wiki?curid=1288080", "title": "Hamit Alt\u0131ntop", "text": "\u00c8 fratello gemello di Halil Alt\u0131ntop, anche lui calciatore.\nCarriera.\nClub.\nAlt\u0131ntop inizia la sua carrera professionistica nella squadra locale del Wattenscheid insieme a suo fratello Halil. Dopo che le sue prestazioni avevano attirato l'attenzione delle squadre maggiori, Hamit firm\u00f2 per lo nel 2003, dove di solito era schierato in un ruolo difensivo a centrocampo. Successivamente, nel mercato estivo della stagione 2006-2007, lo Schalke 04 ingagger\u00e0 anche suo fratello dal Kaiserslautern. Ha preso parte anche alla Champions League e alle semifinali della Coppa UEFA.\nNell'estate del 2007 si \u00e8 unito al Bayern Monaco dopo lo svincolo dallo Schalke 04. Hamit Alt\u0131ntop ha debuttato per la squadra bavarese nella partita disputata a Hong Kong contro i campioni brasiliani del S\u00e3o Paulo, segnando anche un gol su punizione. Nel suo primo periodo a Monaco fu titolare e segn\u00f2 un gol da 30 metri nell'incontro di DFB-Ligapokal contro il Werder Brema, incontro terminato 4-1 in favore del Bayern. Il 14 febbraio 2008 segna con una ribattuta in seguito ad un calcio di rigore sbagliato un gol ai sedicesimi di finale di Coppa UEFA nel pareggio per 2-2 con l'Aberdeen. Al termine della sua prima stagione a Monaco il Bayern realizzer\u00e0 il double vincendo campionato e Coppa di Germania.\nNella stagione successiva la presenze si riducono drasticamente, soprattutto a causa di una sfortunata serie di infortuni: risulteranno solamente 18 al termine della stagione comprendendo campionato, Coppa di Germania e Champions League. Il Bayern non porter\u00e0 a casa nessun trofeo in quella stagione.\nIl 19 maggio 2011 il Real Madrid ufficializza l'ingaggio del calciatore turco a parametro zero. Il centrocampista si lega ai \"blancos\" fino al 2015. Segna il suo primo gol in campionato il 17 dicembre nella goleada esterna ai danni del Siviglia per 2-6.\nIl 13 luglio 2012 passa ai turchi del Galatasaray. Dopo 4 anni e mezzo, 89 presenze e 4 gol in tutto, rimasto svincolato il 31 gennaio 2017 firma un contratto di sei mesi con il Darmstadt.\nStatistiche.\nPresenze e reti nei club.\n\"Statistiche aggiornate al 6 maggio 2017.\""}
{"id": "1288085", "revid": "110965695", "url": "https://it.wikipedia.org/wiki?curid=1288085", "title": "Peponocephala electra", "text": "Il peponocefalo (Peponocephala electra) \u00e8 un cetaceo della famiglia Delphinidae (Delphinidae). \u00c8 strettamente imparentato con la feresa e con i globicefali. Il peponocefalo \u00e8 largamente diffuso in tutte le acque tropicali del mondo, sebbene non venga spesso avvistato dall'uomo a causa della sua preferenza per le acque profonde.\nTassonomia.\nA causa della sua inaccessibilit\u00e0 (la maggior parte dei dati scientifici provengono dagli spiaggiamenti di massa) questa specie \u00e8 scarsamente conosciuta. Fino al 1966 era classificata nel genere \"Lagenorhynchus\". Gli scienziati riclassificarono poi la creatura in un genere monospecifico, \"Peponocephala\".\nDescrizione.\nIl peponocefalo ha la forma del corpo piuttosto simile ad un siluro. Il corpo \u00e8 pi\u00f9 o meno uniformemente grigio chiaro ad eccezione di una faccia grigio scuro - a volte chiamata \"maschera\". Le pinne pettorali sono lunghe e appuntite. La pinna dorsale \u00e8 bassa con l'estremit\u00e0 appuntita - reminiscenza della sua cugina orca. Quando \u00e8 vista di profilo la testa non \u00e8 cos\u00ec arrotondata come quella della feresa e questo fatto pu\u00f2 risultare adatto per una giusta identificazione.\nQuesto delfinide \u00e8 capace di nuotare molto rapidamente, particolarmente quando viene sorpreso. Quando nuota cos\u00ec spesso esegue brevi balzi ad una piccola altezza sulla superficie del mare, provocando molti schizzi. Si raggruppano solitamente in grande numero (da un minimo di 100 e possibilmente ad un massimo di 1000 in rare occasioni) e talvolta si spiaggiano insieme.\nPesa circa 10-15 chilogrammi ed \u00e8 lungo 1 metro alla nascita. Un adulto cresce fino a 3 metri di lunghezza e pu\u00f2 pesare pi\u00f9 di 200 chilogrammi. La durata della vita di questi delfini \u00e8 di quasi 20 anni e probabilmente pi\u00f9 di 30 per le femmine.\nLa loro dieta principale \u00e8 costituita da calamari.\nPopolazione e distribuzione.\nIl peponocefalo \u00e8 molto diffuso al largo di tutti gli oceani tropicali e sub-tropicali del mondo. Ai margini settentrionali del suo areale \u00e8 possibile trovarla nelle correnti calde delle acque temperate; per esempio ci sono stati degli insospettati avvistamenti al largo delle coste meridionali dell'Irlanda. Comunque normalmente vive oltre la piattaforma continentale tra i 20\u00b0 S e i 20\u00b0 N. Le Hawaii e Cebu, nelle Filippine, sono luoghi favorevoli per vedere questo delfino, l\u00e0 dove la piattaforma continentale \u00e8 pi\u00f9 stretta. Sebbene non esistano dati specifici la specie non dovrebbe essere migratrice come gli altri animali della sua sottofamiglia."}
{"id": "1288087", "revid": "92719", "url": "https://it.wikipedia.org/wiki?curid=1288087", "title": "Balena assassina pigmea", "text": ""}
{"id": "1288088", "revid": "92719", "url": "https://it.wikipedia.org/wiki?curid=1288088", "title": "Balena dalla testa a melone", "text": ""}
{"id": "1288089", "revid": "73843", "url": "https://it.wikipedia.org/wiki?curid=1288089", "title": "Arrapha", "text": "Arrapha (, in siriaco: \u0710 \u072a \u0726 \u0717 \u0710) \u00e8 un'antica citt\u00e0 assira in parte corrispondente all'odierna cittadella di Kirkuk, in Iraq.\nLa citt\u00e0 fu fondata attorno al 2000 a.C. come insediamento di Gutei e deriv\u00f2 il suo nome dall'antica parola accadica \"Arabkha\", che venne successivamente mutata in \"Arrapha\".\nGli scavi del sito archeologico non sono mai iniziati, principalmente a causa della citt\u00e0 attuale, posta sopra quella antica."}
{"id": "1288093", "revid": "1543377", "url": "https://it.wikipedia.org/wiki?curid=1288093", "title": "Incidente nella miniera di San Jos\u00e9", "text": "L'incidente nella miniera di San Jos\u00e9 \u00e8 avvenuto il 5 agosto 2010. Si \u00e8 trattato del crollo del tetto della miniera sotterranea di San Jos\u00e9, situata a a nord della citt\u00e0 di Copiap\u00f3, in Cile. 33 minatori sono rimasti intrappolati a circa di profondit\u00e0.\nIl 22 agosto, grazie a un primo contatto tra i minatori e i tecnici in superficie, si \u00e8 saputo con certezza che i 33 erano sopravvissuti al crollo, e che si trovavano in un rifugio con ossigeno e viveri.\nLa miniera, di oro e rame, \u00e8 di propriet\u00e0 della compagnia San Esteban, ed era stata gi\u00e0 chiusa in passato: l'ultima volta, nel 2007, un incidente aveva causato la morte di un minatore.\nFra il 13 e il 14 ottobre 2010, nell'arco di circa 27 ore, tutti i minatori sono stati portati in salvo.\nL'incidente.\nCome riportato dalla San Esteban Mining Company (CMSE), il Ministero del Lavoro e della Salute Pubblica, il Sottosegretariato cileno alla miniere e il direttore del SERNAGEOMIN (il Servizio Nazionale Miniere e Geologia), il crollo avviene il 5 agosto 2010 alle ore 14 ora del Cile.\nIn quel momento nella miniera \u00e8 presente un gruppo di minatori nella parte alta vicino all'entrata e un secondo di 33 minatori nella parte profonda. Il primo gruppo riesce ad uscire immediatamente senza incidenti, mentre il secondo rimane intrappolato. La nuvola di polvere sollevata dal crollo acceca i minatori intrappolati per sei ore e causa loro irritazioni agli occhi.\nLa Confederazione Cilena delle Miniere ha ricordato che il Cile non \u00e8 firmatario della Convenzione 176 dell'Organizzazione Internazionale del Lavoro (OIL) sulla sicurezza e la salute nelle miniere. Soprattutto, ha denunciato una legislazione sul lavoro in parte ereditata dalla dittatura di Pinochet, limitando per esempio il diritto allo sciopero.\nLa miniera \u00e8 di propriet\u00e0 della societ\u00e0 mineraria San Estaban, che \u00e8 di propriet\u00e0 di Alejandro Bohn (60% del capitale) e Marcelo Kemeny (40%). Secondo le testimonianze dei minatori, l'azienda cercava costantemente di aumentare la produttivit\u00e0 dei suoi dipendenti, in particolare attraverso l'uso quasi sistematico degli straordinari (fino a 12 ore al giorno), e si preoccupava poco della loro sicurezza. Al momento dell'incidente, per esempio, i 33 minatori scoprirono che non era stata installata alcuna scala nel camino di emergenza.\nTentativi di salvataggio.\nIl primo tentativo di soccorso \u00e8 stato interrotto, il 7 agosto, da un crollo secondario che ha bloccato il condotto di ventilazione, individuato inizialmente come via d'accesso per i soccorritori.\nIl \"piano A\".\nIl piano A prevedeva l'utilizzo di una macchina \"raise boring\" Strata 950, in grado di eseguire uno scavo di 702 metri con un angolo di 90\u00b0. La Strata 950 \u00e8 stata la prima scelta per effettuare una via di fuga per i minatori. Nonostante il foro pilota fu completato, un'ulteriore perforazione avrebbe causato ulteriori cedimenti di detriti rocciosi. Quindi si prefer\u00ec arrestare questo primo piano.\nContatti con i minatori intrappolati.\nDal giorno successivo sono stati perforati canali di 12\u00a0cm di diametro con l'obiettivo di localizzare i minatori: il 19 agosto una perforazione ha raggiunto il luogo in cui si credevano situati i dispersi, senza per\u00f2 individuarli. La mattina del 22 agosto i minatori hanno incollato ad una sonda un biglietto firmato \"i 33\" con scritto, tra l'altro, \"stiamo bene nel rifugio\": il ritrovamento \u00e8 stato annunciato ai mezzi di comunicazione dal presidente Sebasti\u00e1n Pi\u00f1era.\nNelle ore successive, i minatori sono stati ripresi da una videocamera calata nella miniera e il giorno seguente \u00e8 avvenuto un contatto audio. Essi avevano occupato il rifugio di e, a causa dei problemi di aerazione, le gallerie circostanti; mangiavano tonno e due bicchieri di latte ogni due giorni: si stima che abbiano perso, nei primi 18 giorni, 8 o ciascuno.\nSono stati mandati ai 33 uomini integratori, medicinali e ossigeno, inseriti in lunghi barattoli; successivamente anche cibo e oggetti vari: carte da gioco, domino, una bandiera cilena, statue di santi. L'agenzia spaziale statunitense NASA ha fornito al governo cileno alimenti speciali per astronauti, oltre all'ausilio di due consiglieri, esperti in condizioni di isolamento.\nIl \"piano B\".\nDopo la chiusura della via d'accesso secondaria, la compagnia statale cilena Enap diede inizio alle operazioni di perforazione di un tunnel largo a sufficienza per il trasporto degli uomini (la societ\u00e0 proprietaria della miniera, sull'orlo della bancarotta, non era in grado di partecipare alle spese, di almeno 1,7 milioni di dollari). Si prevedeva che l'operazione richiedesse fino a 4 mesi di tempo, stima di cui i minatori furono informati il 25 agosto.\nFu anche valutata la possibilit\u00e0, annunciata dal presidente Pinera, di riutilizzare il tunnel a spirale originario della miniera.\nIl 12 settembre si apprese per\u00f2 che una delle tre perforatrici impegnate nello scavo, proveniente dall'Australia, si era frantumata su una roccia dura a 268 metri di profondit\u00e0, interrompendo l'operazione di scavo e col rischio di compromettere l'utilizzo del tunnel gi\u00e0 scavato.\nNuova perforazione.\nUna nuova struttura di grosse dimensioni sarebbe entrata in funzione nei giorni successivi.\nIntanto, il 17 settembre, secondo l'annuncio del responsabile della squadra di soccorso della San Esteban, una perforazione aveva raggiunto la profondit\u00e0 a cui erano intrappolati i minatori, ma il foro doveva essere allargato ai 60\u00a0cm necessari per il passaggio dell'ascensore.\nElenco dei lavoratori.\nI lavoratori nella miniera sono un boliviano e 32 cileni. Uno di essi, Franklin Lobos, \u00e8 stato calciatore e membro della nazionale di calcio del Cile: ha giocato nel turno di qualificazione dei giochi olimpici del 1984.\nTra i lavoratori, una coppia di fratelli: Florencio Avalos Antonio Silva \u00e8 stato identificato nel primo video, il 22 agosto. Renan Anselmo Avalos Silva \u00e8 suo fratello.\nIl salvataggio.\nIn data 12 ottobre 2010, alle ore 21.45 (le 02.45 del 13 ottobre ora italiana), la capsula di salvataggio \"Fenix\" viene introdotta vuota nel tunnel e fatta scendere fino a 65 metri di profondit\u00e0, fino al punto in cui finisce la parte \"intubata\" del pozzo creato per le operazioni di salvataggio. Successivamente la capsula viene fatta scendere fino a 460 metri, sempre vuota, fino al punto in cui il pozzo diventa pi\u00f9 stretto. Dopo questa fase di prove durata poco pi\u00f9 di un'ora, la capsula ha effettuato un intero viaggio di andata e ritorno con all'interno un soccorritore, per registrare le fasi della discesa e della salita da far visionare ai tecnici per stabilire la tenuta della capsula e permettere una risalita sicura a tutti i 33 minatori. Alle ore 04.30 circa (ora italiana), la capsula \"Fenix\" esegue il primo viaggio di andata con l'obiettivo di risalire con al suo interno Florencio Avalos, il primo dei minatori ad essere salvato. Alle ore 4.50 (ora italiana) Florencio Avalos ha cominciato la sua risalita all'interno della capsula Fenix terminandola dopo circa 20 minuti.\nQuesto l'elenco dei minatori salvati:\nFilm.\nNel 2015 \u00e8 stato realizzato il film \"The 33\" che ripercorre la storia dell'incidente nella miniera, ricostruita nel libro \"La montagna del tuono e del dolore\" del premio Pulitzer Hector Tobar. Il film \u00e8 diretto da Patricia Riggen e interpretato da un cast internazionale che comprende Antonio Banderas, Juliette Binoche, Rodrigo Santoro, Gabriel Byrne e molti altri."}
{"id": "1288095", "revid": "123703168", "url": "https://it.wikipedia.org/wiki?curid=1288095", "title": "Melchior Broederlam", "text": "Biografia.\nDopo il periodo di formazione, durante il quale si ritiene possa aver compiuto un viaggio in Italia, l'artista divenne, dal 1381, pittore ufficiale alla corte di Luigi II di Fiandra. Dopo la morte di Luigi nel 1384 fu nominato \"valet de chambre\" di Filippo l'Ardito e nel 1385 inviato al castello di Hesdin, come supervisore alla ristrutturazione delle gallerie. Il lavoro fu interrotto e la presenza di Broederlam richiesta a Bruges per la preparazione degli armamenti necessari ad una progettata ma mai effettuata invasione dell'Inghilterra da parte dell'armata del duca. \nTorn\u00f2 al castello di Hesdin nell'autunno dello stesso anno dove continu\u00f2 ad occuparsi delle gallerie, degli apparati scenici e delle feste. Il castello e gli apparati decorativi sono andati distrutti; si ipotizza che una derivazione da una serie di scene tratte dalla storia di \"Giasone e il vello d'oro\" si sia conservata su un rotolo di pergamena conservato a Berlino e attribuito a Dreux Jean. \nNel 1392 Broederlam approv\u00f2 le spese per due polittici commissionati allo scultore Jacques de Baerze. Il lavoro di doratura e dipintura delle due opere destinate alla Certosa di Champmol prosegu\u00ec a Ypres, nella bottega dell'artista, dove egli torn\u00f2 nel 1393, e fu terminato solo nel 1399. Nel frattempo Broederlam continu\u00f2 a svolgere incarichi per Filippo l'Ardito e, dopo la morte di quest'ultimo nel 1404, per la vedova Margherita. L'ultimo incarico per la famiglia ducale, nel 1407, consistette nei ritratti a figura intera di Filippo e Margherita destinati alla serie di ritratti di conti di Fiandra esposti nella cappella della residenza di Kortrijk.\nStile.\nI due trittici provenienti dalla certosa di Champmol sono le uniche opere sicuramente attribuibili al Broederlam. Alla sua mano si assegnano nel retablo della Crocifissione le quattro scene dipinte sul dorso dei pannelli laterali relative all'infanzia di Cristo: Annunciazione e Visitazione a sinistra, Presentazione al Tempio e Fuga in Egitto a destra. Due strutture architettoniche, che richiamano Giotto e gli artisti senesi del Trecento, definiscono e suddividono gli spazi, consentendo la rappresentazione di quattro scene distinte entro dimensioni contenute e favorendo la collocazione spaziale delle figure. Lo stile di Broederlam risulta da queste prove pienamente compreso nell'ambito del gotico internazionale, la cui preziosit\u00e0 ed eleganza non impedisce l'adeguamento del sentimento generale dell'opera all'ambiente monastico cui \u00e8 destinata, attraverso una rappresentazione quasi interiorizzata del paesaggio, l'attenzione agli aspetti espressivi nelle figure, un avvicinamento alla quotidianit\u00e0 e alla realt\u00e0 delle cose, anche per mezzo della figura contadinesca di san Giuseppe, elementi che aprono alla \"seconda anima\" del gotico internazionale.\nIndiscusso \u00e8 in queste scene il riferimento a modelli italiani; la \"Presentazione al Tempio\" \u00e8 la sola conosciuta ripresa della \"Presentazione\" di Ambrogio Lorenzetti al di fuori del territorio italiano e l'angelo inginocchiato al di fuori del portico nell\"Annunciazione\" dichiara ascendenze senesi. \nDa un punto di vista tecnico l'opera di Broederlam si caratterizza per un inusuale e innovativo utilizzo dell'olio e per un sottomodellato a tratteggio, costituito da lunghe e distanziate pennellate incrociate, che sar\u00e0 ripreso dalla generazione seguente. Il modellato solido e la spazialit\u00e0 di Broederlam formeranno parte della cultura figurativa di artisti fiamminghi come Robert Campin e Jan van Eyck."}
{"id": "1288101", "revid": "124442002", "url": "https://it.wikipedia.org/wiki?curid=1288101", "title": "Annabeth Gish", "text": "Biografia.\nFiglia di Robert e Judy Gish, ha un fratello, Tim, e una sorella, Robin; sua nonna si chiamava Lillian, ma non aveva alcuna relazione con l'attrice del cinema muto Lillian Gish. \u00c8 sposata con lo \"stuntman\" Wade Allen, conosciuto sul \"set\" della serie TV \"X-Files\", dal quale ha avuto due figli: Cash Alexander (nato nel 2007) e Enzo Edward (nato nel 2008).\nCarriera.\nDebutta nel 1986 nel film \"Un fiore nel deserto\"; in seguito si fa notare in \"Mystic Pizza\", al fianco dell'esordiente Julia Roberts. Negli anni seguenti prende parte a film come \"Wyatt Earp\", \"Una cena quasi perfetta\", \"Gli intrighi del potere\", \"Beautiful Girls\", \"Steel\" e \"Fuori di cresta\". Nel 1999 recita al fianco di Ashley Judd in \"Colpevole d'innocenza\". Nel 2001 entra nel \"cast\" di \"X-Files\" nel ruolo dell'agente speciale dell'FBI Monica Reyes, dopo l'annuncio di David Duchovny di voler lasciare la serie.\nIn seguito alla fine di \"X-Files\" prende parte ad alcuni episodi di \"West Wing - Tutti gli uomini del Presidente\", interpretando Elizabeth Bartlet Westin. Nel 2010 compare nella serie TV di successo targata ABC \"FlashForward\", nel ruolo di Lita. Nel 2011 prende parte alla miniserie TV \"Mucchio d'ossa\", tratta dall'omonimo romanzo di Stephen King, in cui interpreta la parte di Johanna Noonan, moglie dello scrittore Mike Noonan, interpretato da Pierce Brosnan. Nel 2012 viene ingaggiata come membro del \"cast\" principale della serie \"The Bridge\". Nel 2014 entra a far parte del \"cast\" della settima ed ultima stagione di \"Sons of Anarchy\", nel ruolo del nuovo sceriffo.\nDoppiatrici italiane.\nNelle versioni in italiano dei suoi film, Annabeth Gish \u00e8 stata doppiata da:"}
{"id": "1288102", "revid": "111003456", "url": "https://it.wikipedia.org/wiki?curid=1288102", "title": "Red Album", "text": ""}
{"id": "1288106", "revid": "287204", "url": "https://it.wikipedia.org/wiki?curid=1288106", "title": "The Red Album", "text": ""}
{"id": "1288113", "revid": "122890696", "url": "https://it.wikipedia.org/wiki?curid=1288113", "title": "Attore cinematografico", "text": "L'\"actor\" (e attrice) cinematografico \u00e8 un attore che usa come mezzo espressivo l'obiettivo di una macchina da presa o di una telecamera. La recitazione \u00e8 relativa principalmente "}
{"id": "1288121", "revid": "38120", "url": "https://it.wikipedia.org/wiki?curid=1288121", "title": "Episode G", "text": ""}
{"id": "1288123", "revid": "38120", "url": "https://it.wikipedia.org/wiki?curid=1288123", "title": "Episodio G", "text": ""}
{"id": "1288125", "revid": "38120", "url": "https://it.wikipedia.org/wiki?curid=1288125", "title": "I Cavalieri dello Zodiaco - Episode G", "text": ""}
{"id": "1288129", "revid": "124643228", "url": "https://it.wikipedia.org/wiki?curid=1288129", "title": "Tonino Zugarelli", "text": "Biografia.\nDi famiglia di origini siciliane, comincia come raccattapalle nei circoli sportivi di Roma nord. Milita nelle giovanili della Roma, ma inviato in prestito in Serie D, abbandona a 17 anni.\nViene portato al tennis professionistico da Mario Belardinelli.\nVanta un titolo ATP conquistato nel 1976 al torneo di B\u00e5stad, dove super\u00f2 in finale il compagno di Davis Corrado Barazzutti col punteggio di 4-6, 7-5, 6-2, diventando il quarto tennista italiano a conquistare un torneo del circuito maggiore in era Open.\nComponente della squadra italiana che vinse la Coppa Davis 1976, ricopriva in essa il ruolo di \"riserva di lusso\", essendo il cosiddetto quarto uomo, dietro ai titolari Adriano Panatta e Corrado Barazzutti (nei singolari) e la coppia Panatta-Bertolucci nel doppio. Questo non gli imped\u00ec di giocare alcuni importanti incontri e di dare un contributo fondamentale alla vittoria della Coppa Davis, quando fu schierato come singolarista al posto di Barazzutti nella vittoriosa trasferta sull'erba di Wimbledon contro l'Inghilterra, dove batt\u00e9 Roger Taylor e John Lloyd. Fu schierato, anche se a risultato ormai acquisito, nella vittoriosa finale contro il Cile, venendo sconfitto in tre set da Belus Prajoux.\nNel 1977, fu finalista agli Internazionali d'Italia, unico tennista italiano, insieme ad Adriano Panatta, ad aver compiuto l'impresa nell'era Open. A sconfiggerlo nell'atto conclusivo fu Vitas Gerulaitis col punteggio di 2-6, 6-7, 6-4, 6-7.\nIl 2 luglio 1977 raggiunse il suo miglior ranking ATP, arrivando alla 27\u00aa posizione mondiale\nLa sua carriera in Coppa Davis si concluse nel 1979, con un totale di 15 partite giocate in singolare (6 vittorie e 9 sconfitte). In quello stesso anno, la squadra italiana raggiunse la finale e Zugarelli fu protagonista di una determinante vittoria nell'unico incontro di doppio da lui disputato nella manifestazione, contro la Gran Bretagna, in coppia con Barazzutti (sostituendo per quell'occasione la coppia titolare Panatta-Bertolucci). Gioca un singolo contro John McEnroe nella finale di Davis persa dall'Italia contro gli USA per 5-0.\nLascia il tennis professionistico nel novembre 1982."}
{"id": "1288132", "revid": "1711941", "url": "https://it.wikipedia.org/wiki?curid=1288132", "title": "Cittadella di Kirkuk", "text": "La cittadella di Kirkuk \u00e8 ubicata nel centro della citt\u00e0 di Kirkuk, in Iraq ed \u00e8 considerata come la parte pi\u00f9 antica della citt\u00e0. Si trova su un'altura artificiale alta 40\u00a0m sulla piana oltre il fiume Khasa. Si pensa che l'altura sia stata costruita da re Ashurnasirpal II tra l'884 e l'858 a.C. come linea militare difensiva di Arrapha.\nIn seguito re Sluks costru\u00ec un muro difensivo con settantadue torri e strade e due entrate alla cittadella. Un gioiello della cittadella \u00e8 la cosiddetta \"Chiesa rossa\" che presenta tracce di mosaici pre-islamici. Le mura odierne risalgono al periodo ottomano.\nNegli anni novanta del XX secolo, Saddam Hussein, allora presidente dell'Iraq, annunci\u00f2 una campagna di restauro e abbellimento della cittadella, che secondo alcuni sarebbe stata solo una scusa per rimuovere le centinaia di famiglie turcomanne e curde che vivevano nelle vecchie case.\nLa cittadella \u00e8 considerata dai turcomanni un importante pezzo della loro storia. Intorno ad essa ci sono diversi quartieri turcomanni come Topkapi, Helvacilar, Hamam, Agalik, Yedi Kizlar e Zindan, mentre un ampio numero di siti di importanza storica e religiosa esistono ancora l\u00ec, come una tomba che si crede essere del profeta Daniele"}
{"id": "1288138", "revid": "1543377", "url": "https://it.wikipedia.org/wiki?curid=1288138", "title": "Cristianesimo e mitraismo", "text": "Il confronto tra Mitraismo e Cristianesimo \u00e8 ritenuto molto interessante da alcuni storici, i quali sostengono che ci siano diverse somiglianze tra queste due religioni. Il culto di Mitra ha origini molto antiche (intorno al 1400 a.C.), ma si deve distinguere la forma originaria, quella indo-persiana, dalla versione romana, che ne \u00e8 una rielaborazione originale.In generale chi sostiene l'unicit\u00e0 del Cristianesimo lo confronta con il Mitraismo romano, mentre chi ne sostiene la similitudine lo rapporta al Mitraismo persiano.\nIl Mitraismo implica il concetto di salvazione similmente a quella cristiana e, al pari di prototipi pagani, \u00abil dio del sole del culto mitraico, diffuso in molte regioni dell'impero soprattutto tra i soldati\u00bb, portato a Roma dalle stesse legioni romane, diventa Cristo il vero Elio come rappresentato nel mosaico della Tomba dei Giulii alle Grotte Vaticane.\nCriteri di confronto.\nIl confronto fra Cristianesimo e Mitraismo deve tener conto di una serie di difficolt\u00e0:\nSomiglianze fra le due religioni.\nVisione del mondo.\nAmbedue (come moltissime altre religioni) hanno le seguenti credenze sul mondo, il destino, paradiso ed inferno (il primo abitato dai beati, il secondo popolato da demoni), e l'immortalit\u00e0 dell'anima. Le loro concezioni sulla battaglia tra Bene e Male sono praticamente identiche, inclusa una grande e finale battaglia alla fine dei tempi. Tutte e due aspettano il giudizio finale e la resurrezione. \nL'immagine di Mitra veniva sepolta in una tomba all'interno di una caverna e questa veniva ritualisticamente rimossa ogni anno e si diceva che tornasse alla vita di nuovo. Il trionfo di Mitra e l'ascensione al Paradiso erano celebrati durante l'equinozio di primavera, quando le ore di luce cominciano a prevalere su quelle di buio.\nBattesimo.\nAmbedue le religioni utilizzano il battesimo come purificazione e unico modo per entrare a far parte della comunit\u00e0. I due riti per\u00f2 sono completamente diversi: il battesimo romano di Mitra si esprime nel rituale della tauroctonia, consistente nel disporre il fedele in una cavit\u00e0 sotterranea, chiusa in alto da una grata, sulla quale \u00e8 condotto e sgozzato un toro; il fedele viene cos\u00ec coperto dal sangue ancora caldo dell'animale. Questo rito per\u00f2 era del tutto assente nel culto indo persiano da cui ebbe origine e fu adottato soltanto successivamente nel culto romano Bisogna per\u00f2 aggiungere che, al di l\u00e0 delle testimonianze iconografiche su questo rito, non si hanno altre informazioni sul significato teologico e sull'effettivo svolgimento del rito mitraico. Il battesimo cristiano avviene per immersione in una vasca d'acqua, senza alcun sacrificio animale e senza sangue come diretta derivazione dalle usanze Essene di cui a Qumran si sono ritrovate ampie tracce. A parziale riconoscimento del comune elemento rituale va detto che, seppur il rito del battesimo cristiano usi come simbolo l'acqua, esso rappresenti in effetti il sangue di Cristo che purifica il fedele, ma solo in una successiva rielaborazione. Infatti, il battesimo cristiano viene inaugurato da San Giovanni Battista, che dichiara che verr\u00e0 uno dopo di lui che battezzer\u00e0 con il fuoco. Non si hanno invece notizie circa il battesimo mitraico iraniano.\nNascita di Mitra e nascita di Ges\u00f9.\nSecondo quando descritto da fonti accademiche e presenti nelle fonti iconografiche antiche, nel mitraismo Mitra nacque da una roccia, la \"petra genetrix\". Fonti non accademiche, come Acharya S parlano di una nascita da una vergine, ma non citano fonti antiche.\nNascita dalla \"petra genetrix\".\nL'iconografia romana rappresenta Mithra, che nasce gi\u00e0 fanciullo da una roccia, la \"petra genetrix\" (forse un simbolo della materia cosmica primordiale) lasciando una grotta dietro di s\u00e9. Secondi alcuni, fu affiancato da due personaggi minori interpretati da Franz Cumont come pastori recanti doni. Nel Vangelo secondo Luca, Ges\u00f9 \u00e8 un neonato e i pastori non assistono direttamente alla nascita, ma vi si recano in seguito e senza doni.\nLa presenza dei pastori alla nascita di Mitra \u00e8 ormai contestata dagli studiosi. Si tratterebbe infatti semplicemente di rappresentazioni di Cautes e Cautopates, i due assistenti mitologici di Mitra. L'abito, considerato \"da pastore\" \u00e8 quello tipico della Frigia. In ogni caso le immagini non consentono di dedurre che i cosiddetti doni siano oro, incenso e mirra, i doni recati a Ges\u00f9 non dai pastori ma dai Re Magi.\nIn et\u00e0 ellenistica per\u00f2 la sua nascita veniva celebrata nel solstizio d'inverno chiamato in persiano Shab-e Yalda, come si addice ad un dio della luce.\nIn relazione alla nascita di Cristo, la roccia non pu\u00f2 certamente essere paragonata ad \"una vergine\", e inoltre Mitra nacque gi\u00e0 adulto [MS.173]. Dunque pertanto non pu\u00f2 considerarsi valida l'analogia tra la figura di Maria Vergine e quella della roccia, ma pu\u00f2 considerarsi valida se confrontata col rito iraniano. Va sempre ricordato che il Mazdeismo cos\u00ec come le altre religioni che successivamente si ispireranno alla bibbia, nasce in Medio Oriente e qui se ne pu\u00f2 interpretare la forma originale. Successivamente, passando dal Medio Oriente ad altre regioni, queste ne modificano il contenuto originale adattandolo alle proprie necessit\u00e0 o consuetudini. Si consideri poi che la nascita di Mitra avrebbe avuto luogo quando gli uomini non erano ancora stati creati [Cum.MM, 132]. Per quanto riguarda il cristianesimo nel vangelo di Matteo la nascita verginale di Ges\u00f9 \u00e8 messa in relazione con un brano del profeta Isaia (tratto dalla Bibbia detta dei Settanta, una versione in lingua greca composta intorno al II secolo a.C. e in seguito la pi\u00f9 diffusa in ambiente cristiano). Isaia rivolto alla \u00abcasa di Davide\u00bb annuncia di una vergine che concepir\u00e0 un figlio, il quale sar\u00e0 chiamato Emanuele, ovvero \"dio \u00e8 con noi\", per la liberazione dal peccato e dal male in cui era caduto Israele. La nascita verginale di Ges\u00f9, raccontata da Matteo, \u00e8 funzionale a dimostrare che la profezia di Isaia si era avverata.\nIpotesi di Acharya S - nascita da una vergine.\nSecondo Acharya S, che per\u00f2 non cita fonti antiche, Mitra sarebbe nato da una dea vergine. Questa ipotesi si basa sul fatto che alcune culture il calendario cominciava originariamente nella costellazione della Vergine, pertanto il Sole sarebbe \"nato da una Vergine\".\nUn'altra analogia \u00e8 riscontrata nel fatto che Mitra iranico \u00e8 uno yazata (\"divinit\u00e0 minore\" o \"angelo\") che nasce da una vergine per combattere il male, nella lotta finale col bene, per il dominio del mondo, creato originariamente da Ahura Mazd\u0101. Sull'origine divina di Ges\u00f9 poi e l'ordine che gli spetterebbe nella creazione e i rapporti di questo con il Dio Padre le prime chiese cristiane non erano concordi, prima dell'elaborazione teologica nicena, e alcune delle dottrine considerate oggi eretiche presentano maggiori affinit\u00e0 con il mitraismo. Tuttavia se si segue con precisione il mito di Mitra \u00e8 doveroso precisare che Mitra non sacrific\u00f2 se stesso, ma piuttosto comp\u00ec il gesto eroico di uccidere il \"grande toro del Sole\". Non esiste niente nella letteratura mitraica che giustifichi l'idea che Mitra si sia sacrificato. \nPer\u00f2 Mitra iranico era il rappresentante divino di Ahura-Mazda sulla terra ed era incaricato di proteggere i giusti dalle forze demoniache di Angra Mainyu. Era quindi una divinit\u00e0 di verit\u00e0 e legalit\u00e0 e, nel trasferimento al regno fisico, un dio dell'aria e della luce. Come nemico degli spiriti del male e delle tenebre, proteggeva le anime e, come \"psicopompo\", le accompagnava in \"paradiso\" (concetto e anche parola di origine persiana) e nell'Avesta si mette in luce come \"Giudice delle Anime\".\nData della celebrazione.\nNon c'\u00e8 alcuna prova che i natali di Mitra venissero celebrati il 25 dicembre se non il fatto che le celebrazioni per la sua nascita avvenissero proprio durante il solstizio d'inverno. La notizia trae origine dalla celebrazione di un'altra divinit\u00e0 solare, il Sol Invictus, proprio in quella data, anticamente corrispondente al solstizio invernale. Il solstizio d'inverno per il suo carattere simbolico di vittoria sulla tenebra divent\u00f2 un riferimento alla vittoria del bene sul male. Non stupisce che questo simbolo sia stato adottato da molti sistemi religiosi. Molti studiosi, quindi, hanno suggerito che la data del 25 dicembre per la nascita di Ges\u00f9 sia stata stabilita convenzionalmente. Dato che i vangeli non specificano in modo esplicito la data, molti cristiani hanno accettato questa interpretazione non essendocene un'altra valida. \nAd esempio nella rivista \"Famiglia Cristiana\" del 1\u00ba dicembre 2002, leggiamo:\nRecenti studi, per\u00f2, hanno portato a rivedere queste conclusioni. Si osservi anzitutto che il culto del Sole invitto fu imposto cinquant'anni prima, nel 220 dall'imperatore Eliogabalo, ma era gi\u00e0 diffuso fin dal regno di Settimio Severo, attorno all'anno 200. Inoltre, i primi cristiani, soprattutto in Oriente, non celebravano il Natale ma l'Epifania, ritenendola pi\u00f9 importante, e la data di celebrazione di questa festa, strettamente correlata alla data del Natale, \u00e8 attestata circa dall'anno 200 (la celebrazione era fatta dai seguaci di Basilide; altri scrittori di questo stesso periodo che confermano la data del Natale sono Clemente di Alessandria e Ippolito di Roma). Anche i riferimenti evangelici, basati sul turno sacerdotale del padre di Giovanni il Battista, Zaccaria, sono stati interpretati solo recentemente, quando un archeologo israeliano ha trovato fra i manoscritti del Mar Morto l'indicazione della collocazione temporale dei turni sacerdotali entro il calendario ebraico.. E poich\u00e9 gli Ebrei erano stati asserviti a Zarathustra da l\u00ec avevano imparato a conoscere Mitra e le sue celebrazioni, appunto nel solstizio d'inverno ovvero il 25 dicembre.\nGiorno santo.\nAmbedue le religioni considerano la domenica come giorno santo della settimana.\nCulto.\nMolte chiese furono costruite sopra a mitrei distrutti, come per esempio San Clemente a Roma e tante localit\u00e0 dell'anacoretismo cristiano potrebbero essere stati originariamente luoghi di culto mitraico in Romagna, nel Lazio, Campania, in Puglia e Calabria (\"Regio Urbicaria\").\nIl tema della grotta compare in chiese cristiane dedicate all'arcangelo Michele, che dopo la legalizzazione del Cristianesimo divenne il santo patrono dei soldati (vedi la grotta santa presso il Santuario di San Michele Arcangelo nel monte Gargano in Puglia, convertita a santuario in onore di Michele nel 493). Bisogna ricordare che il culto di Mitra era presente soprattutto nella classe militare.\nToro e cripta sono legati anche al culto del martire cristiano San Saturnino, di Tolosa in Francia. La connessione, tuttavia, \u00e8 molto superficiale dato che in questo caso la vittima era Saturnino e non il toro.\nNella letteratura mitraica non esiste alcun riferimento n\u00e9 alla morte n\u00e9 alla sepoltura di Mitra. Lo studioso Gordon dice apertamente che nel culto di Mitra non esiste \"nessuna morte di Mitra\" [Gor.IV, 96], dunque non si pu\u00f2 neppure parlare di resurrezione.\nIl mito non dice affatto che Mitra risorse. Dice piuttosto che non Mitra, ma gli d\u00e8i, dopo aver cercato gli umani, salirono al cielo, e Mitra attravers\u00f2 l'Oceano con il suo carro. L'Oceano cerc\u00f2 di inghiottirlo e fall\u00ec, e infine egli raggiunse la dimora degli immortali.\nRicerche storiche.\nL'analogia fra queste due religioni \u00e8 ormai sfatata. Alcuni studi sostengono che il Cristianesimo avrebbe caratteri del tutto originali rispetto al mitraismo romano. Tutte le somiglianze tra Ges\u00f9 e Mitra sarebbero, in parte, elementi che gli adoratori di Mitra hanno copiato dal Cristianesimo dal II secolo, e in parte, arbitrarie speculazioni di tempi recenti. In particolare il mito della morte e risurrezione di Mitra e in genere della resurrezione escatologica dei buoni \u00e8 completamente ignoto all'Avest\u0101 ed \u00e8 documentato solo in quelli mazdeisti in lingua iranica pahlavi, che sono posteriori al cristianesimo. Questa tesi, elaborata fra gli altri da Ioan Petru Culianu, \u00e8 seguita da molti studiosi cristiani, fra cui:\n Il carattere che maggiormente avvicina il Mitraismo al Cristianesimo \u00e8 il concetto di lotta contro il male e l'idea dell'itinerario della salvezza come \"militia\". Gi\u00e0 San Paolo aveva predicato la figura del \"miles christianus\" (\"soldato cristiano\"), ma in maniera diversa. Va ricordato che gli Ebrei eramo fortemente antipagani e San Paolo dice pi\u00f9 volte di non farsi influenzare dagli idoli pagani. Lo stesso Ges\u00f9 afferma nei Vangeli la stessa cosa. La Palestina del I d.C. era fortemente antipagana ed esclusivista del monoteismo ebraico.\nL'apologeta del secondo secolo Giustino vede il mitraismo come una diabolica imitazione del cristianesimo.\nIl mitraismo prometteva agli iniziati solo la \"liberazione dal fato che attende tutti gli uomini\" [MS.470] ovvero la morte del corpo. L'unica idea di una \"salvezza\" \u00e8 un affresco del 200 d.C. su cui \u00e8 scritto che Mitra avrebbe salvato gli uomini versando il sangue del toro che, secondo il mito, Mitra avrebbe ucciso. Questa \"salvezza\", secondo l'interpretazione mitraica \"astrologica\", non indica l'immortalit\u00e0 ma solo un livello di iniziazione pi\u00f9 elevato. Anche qui, si tratta di un'idea di ben due secoli successiva al Cristianesimo (secondo il Mazdeismo romano)."}
{"id": "1288155", "revid": "219355", "url": "https://it.wikipedia.org/wiki?curid=1288155", "title": "Pizzo d'Uccello", "text": "Il Pizzo d'Uccello (1.781 ) \u00e8 una montagna delle Alpi Apuane, che segna il confine orografico ed idrografico tra l'alta valle del Serchio (Garfagnana) e quella del Magra (Lunigiana), distinguendosi dalle altre cime della catena soprattutto per la sua \"Parete Nord\", alta quasi 800\u00a0m di dislivello, che la pone in paragone diretto con le pi\u00f9 famose pareti dolomitiche e delle Alpi occidentali. \nSu questa montagna insistevano alcune cave di marmo, che sono state oggetto di una dura battaglia da parte del movimento No Cav.\nDescrizione.\nFino alla prima met\u00e0 del XIX secolo la montagna si trovava sul confine politico tra il Ducato di Lucca (Vicaria di Minucciano) e l'exclave del Granducato di Toscana che comprendeva Casola in Lunigiana, mentre oggi \u00e8 confine tra le province di Lucca e Massa-Carrara. Alla montagna si accede dalla localit\u00e0 Orto di Donna un tempo amena valle, adesso in gran parte deturpata dall'escavazione del marmo circondata da cime ardite tra le cui il Monte Pisanino, il Monte Cavallo, il Monte Contrario e il Monte Grondilice.\nAlpinismo.\nSulla parete nord si snodano diverse vie di arrampicata tutte di grande impegno. \nSul lato sinistro dell'appicco si svolge la prima via di salita, la \"Via dei Genovesi, che salendo dalla cengia inferiore imbocca poi un canalone che attraversa tutta la parete (1922, E. Piantanida ed E. Stagno, 700\u00a0m, IV+).\nSeguono verso destra le tre vie di sinistra del: 1969 (F. Cantini e M. de Bertoldi nel marzo 1969); del 1966 (E. Biagi, M.de Bertoldi, A. Nerli, M. Piotti, R.Pucci); del 1977 (C. Ratti e M. Guadagni).\nAl centro della grande parete, sulla verticale della vetta \u00e8 stata tracciata nel 1940 la grande classica delle Apuane, la via di N. Oppio e S. Colnaghi che segue una perfetta linea di cammini fino al grande pilastro e poi sbuca precisamente in vetta. La prima invernale di questa via fu compiuta nel 1962 da Roberto Sorgato, M. Rulli e P. Zaccaria. Il verticale Gran Pilastro della parete nord fu vinto nella sua interezza in data imprecisata dai fiorentini M. Verin, L. Benincasi, G. Bertini nel 1969 (Diretta dei Fiorentini). \nSulla destra del pilastro fu tracciata invece un'altra via diretta da E. Biagi, A. Nerli, F. Zucconi nel 1965, prima via di VI sul Pizzo (Diretta dei Pisani). Il lato destro della parete si presenta sconvolto da canaloni, pilastri e gole e nel 1963 questo settore viene esplorato da E. Biagi e A. Nerli e G. Garuglieri (Via del Costone alberato) a cui segue la Via del camino obliquo del 1967 di EE. Biagi, M. de Bertoldi, A. Nerli, M. Piotti, R. Pucci ed un'altra via prossima alla diretta dei pisano. Nel 1969 M. de Bertoldi e R. Galassini vincono il Gran Diedro Nord. \nL'ultima struttura del versante ad essere vinta \u00e8 il Monte Bardaiano con la sua strapiombante parete, nel 1970 M. Piotti e G. Calcagno lo vincono con impiego sistematico di chiodi a pressione. Dalla fase esplorativa ad oggi sono sorte poi numerose vie sportive tutte di grande impegno. Anche la parete sud del pizzo \u00e8 apprezzata dagli alpinisti, essa \u00e8 suddivisa in 3 contrafforti: quello di sinistra percorso per la prima volta da G. Crescimbeni e S. Carmignani nel 1965, quello centrale da L. Lodi e F. Carozzi nel 1966 e quello di destra da S. Carmignani e G. Crescimbeni nel 1965 per il diedro sud (200\u00a0m, max V+), poi nel 1974 da Codega, Ratti e Marchetti per la Via Tiziana. Queste vie classiche sono intersecate da numerosi itinerari sportivi.\nAscensioni.\nIl Pizzo d'Uccello \u00e8 una delle cime pi\u00f9 note e frequentate delle Alpi Apuane. Per accedere alla sua cima gli itinerari pi\u00f9 frequentati sono:"}
{"id": "1288156", "revid": "196390", "url": "https://it.wikipedia.org/wiki?curid=1288156", "title": "Tall ship", "text": ""}
{"id": "1288157", "revid": "1318658", "url": "https://it.wikipedia.org/wiki?curid=1288157", "title": "Norgesserien 1947-1948", "text": "L'edizione 1947-48 della Norgesserien fu il terzo campionato di calcio norvegese e vide la vittoria finale del Freidig. Dal 1938-39 non si svolgeva il campionato a causa della Seconda guerra mondiale.\nFurono organizzati gruppi di qualificazione locali per determinare le squadre che avrebbero partecipato alla Norgesserien 1947-48, per ridurre drasticamente il numero delle partecipanti riqualificando il torneo.\nQualificazione.\nDistretto I.\nSparta Sarpsborg si qualifica per l'assegnazione del titolo, Lisleby ai play-out, Selbak, Sprint e Rapid retrocedono.\nDistretto II, Gruppo A.\nV\u00e5lerenga si qualifica per l'assegnazione del titolo, Birkebeineren ai play-out, Drafn, Nydalen, Strong e Geithus retrocedono.\nDistretto II, Gruppo B.\nMj\u00f8ndalen si qualifica per l'assegnazione del titolo, Sandaker ai play-out, Drammens, Frigg, Kongsberg e Slemmestad retrocedono.\nDistretto III.\nKapp si qualifica per l'assegnazione del titolo ma deve disputare i play-out, Raufoss, Gj\u00f8vik/Lyn, Fremad, Hamar, Hamarkameratene e Mesna retrocedono.\nDistretto IV, Gruppo A.\nStorm si qualifica per l'assegnazione del titolo, Skiens/Grane, Ur\u00e6dd, Sn\u00f8gg, Borg e Fram Larvik retrocedono.\nDistretto IV, Gruppo B.\n\u00d8rn si qualifica per l'assegnazione del titolo, Larvik Turn, Odd, Ulefoss, Skiens e T\u00f8nsberg Turn retrocedono.\nDistretto V, Gruppo A.\nDonn si qualifica per l'assegnazione del titolo ma deve disputare i play-out, Grane Arendal, Start, Vig\u00f8r, Flekkefjord e Mandalskameratene retrocedono.\nDistretto V, Gruppo B.\nViking si qualifica per l'assegnazione del titolo, \u00c5lg\u00e5rd ai play-out, Jarl, Stavanger, Djerv 1919, Vard e Brodd retrocedono.\nDistretto VI.\nBrann si qualifica per l'assegnazione del titolo, Hardy ai play-out, \u00c5rstad, Djerv, Voss e Nymark retrocedono.\nDistretto VII.\nKristiansund B.K. si qualifica per l'assegnazione del titolo ma deve disputare i play-out, Aalesunds, Molde, Clausenengen, Rollon e Nordlandet retrocedono.\nDistretto VIII.\nFreidig si qualifica per l'assegnazione del titolo, Ranheim ai play-out, Kvik Trondheim, Falken, Brage, Neset e Nessegutten retrocedono.\nPlay-Out.\nTurno preliminare.\n\"Andata 22 maggio, ritorno 29 maggio.\"\nBirkebeineren retrocede.\nGruppo 1.\n\u00c5lg\u00e5rd salvo, Lisleby, Hardy e Donn retrocedono.\nGruppo 2.\nSandaker salvo, Ranheim, Kristiansund e Kapp retrocedono.\nSfida scudetto.\nTurno preliminare.\n\"Andata 25 maggio, ritorno 29 maggio e 31 maggio.\"\nQuarti di finale.\n\"Andata 6 giugno, ritorno 20 giugno.\""}
{"id": "1288158", "revid": "729019", "url": "https://it.wikipedia.org/wiki?curid=1288158", "title": "Roy Hay", "text": "\u00c8 maggiormente noto come chitarrista e tastierista del gruppo new wave britannico dei Culture Club, di cui ha sempre costituito la pi\u00f9 o meno riconosciuta mente musicale professionalmente pi\u00f9 competente. Attivi tra 1982 e 1986, ufficialmente scioltisi una prima volta nel 1987 (anno di inizio della carriera solista del cantante, Boy George), e riformatisi nel periodo 1998-2002, per una serie di nuovi progetti (tra cui un nuovo album, un singolo numero 4 nel Regno Unito, un disco live e un lungo tour), i Culture Club comprendono anche Jon Moss alla batteria e alle percussioni, e Mikey Craig al basso.\nAl di fuori dell'esperienza con il quartetto britannico, Roy Hay \u00e8 stato anche leader e produttore di una band di scarso successo commerciale, chiamata This Way Up, da lui formata nel 1987.\nBiografia.\nPrima dei Culture Club.\nRoy Ernest Hay nasce a Southend, il 12 agosto 1961, secondo figlio di una rispettabile famiglia di scaricatori di porto. \"Il nome Ernest mi \u00e8 stato dato per colpa di mia madre,\" confida, \"che aveva un prozio di nome Ernest, e mi ha fatto soffrire fin da allora\".\nDopo un periodo trascorso nelle vicinanze di Canvey, la famiglia si trasferisce nell'attuale residenza a Corringham, vicino a Basildon (il luogo d'origine dei Depeche Mode), nella contea dell'Essex, dove Roy vivr\u00e0 fino al 1981.\nRiceve un'educazione scolastica, frequentando una \"comprehensive school\" (scuola composita, con diverse sezioni) vicino a Basildon, apprezzando in particolar modo la matematica, le arti e la musica. \"Sono sempre stato preso dalla musica, fin da quando mio padre mi costrinse a prendere delle lezioni di pianoforte, quando ero ancora un ragazzino\".\nRoy non \u00e8 mai stato veramente un gran compratore di dischi. Ricorda, infatti: \"Non uscivo per andare a comprare dieci dischi la settimana o cose del genere. Il primo disco che ho comprato, credo sia stato dei New Seekers, poi dei 10CC. E mi piacevano anche i Marmalade. Mio fratello maggiore era un fan del rock and roll e, per alcuni anni, ho attraversato anch'io questa fase. Ascoltavo gli Yes, i Genesis e i Led Zeppelin. Oggi li ascolto ancora, occasionalmente - \u00e8 bello riascoltarli\".\nScoprendo la chitarra all'et\u00e0 di 15 anni, Roy ne diventa un cultore per due anni. \"Sai, imparando tutti gli assoli e cercando di battere tutti gli altri chitarristi della zona\", precisa.\nAbbandona la scuola a 16 anni, senza ancora avere un'idea ben definita riguardo a quello che avrebbe voluto fare. Non desiderando proseguire gli studi n\u00e9 frequentare l'universit\u00e0, intraprende cos\u00ec l'unica alternativa apparentemente possibile: un lavoro in un ufficio di assicurazioni, a Londra. Qui, fa amicizia con un compagno di sventura, Keith Giddons, che risulter\u00e0 fondamentale per l'incontro coi Culture Club, il futuro di Roy e della band.\nRoy continua intanto a mantenere l'impegno musicale, passando di continuo dal pianoforte alla chitarra, incapace di scegliere tra i due strumenti (entrambi i quali, alla fine, gi\u00e0 membro affermato dei Culture Club, imparer\u00e0 a suonare alla perfezione). Facendosi prestare una batteria per costruire una base ritmica, realizza una serie di demo su cassetta, ispirati dal gruppo dei Joy Division, e con questo sistema impara molte cose sulla struttura delle canzoni e sulla musica in generale, tutte conoscenze che poi metter\u00e0 a completa disposizione dei Culture Club, di cui costituir\u00e0 sempre, nelle parole di Boy George, il \"membro pi\u00f9 musicale\", quello che \"pensa in termini di note e ottave\" (vedi sotto al capitolo 'Boy George su Roy Hay').\nNel giugno del 1981, incontra Alison Green al Crocs, un locale notturno di Rayleigh, di cui si innamora (e che qualche tempo dopo sposer\u00e0), diventando allo stesso tempo chitarrista nei Russian Bouquet, il gruppo del fratello di lei.\nUn giorno, Keith, l'amico londinese di Roy, incontra allo Street Theatre di Londra il futuro leader dei Culture Club, allora semplicemente George O'Dowd. O'Dowd era in realt\u00e0 gi\u00e0 stato \u00abLieutenant Lush\u00bb all'interno del gruppo dei Bow Wow Wow, chiamato (dal manager Malcolm McLaren) ad affiancare alle voci la cantante Annabella Lwin, con la quale era entrato s\u00f9bito in contrasto, accusato di averle rubato la scena. Quest'accusa, in s\u00e9guito, gli verr\u00e0 mossa da pi\u00f9 parti, e in particolar modo proprio da Roy e dalla consorte Alison.\nI Culture Club.\nGeorge, dopo l'esperienza con i Bow Wow Wow, positiva in quanto ai riscontri da lui ottenuti da parte del pubblico e della critica, ha intanto ormai deciso di intraprendere la carriera musicale e, nel frattempo, ha gi\u00e0 formato il suo proprio gruppo, che si chiama all'epoca \u00abSex Gang Children\u00bb. Della band fanno gi\u00e0 parte gli altri due terzi dei futuri Culture Club, il bassista Mikey Craig, cofondatore con George del nucleo originario, e il batterista Jon Moss, con cui, come accennato, George avr\u00e0 un'importante storia d'amore gay, all'insaputa degli altri membri della band.\nQuando George accenna a Keith che lui e la sua band, insoddisfatti della lentezza e presunta incapacit\u00e0 dell'allora quarto membro Suede (ancora ritratto nella primissima foto pubblicitaria del gruppo), sono alla ricerca di un nuovo chitarrista, Keith replica prontamente, facendo il nome di Roy Hayy.\nCon i Culture Club suona nel 1982-1986, e di nuovo nel 1998-2002. N\u00e9 il chitarrista/tastierista n\u00e9 il cantante hanno aderito alla proposta degli altri due membri di riformare il quartetto, nel 2006. Questo ha portato Craig e Moss ad arruolare per l'occasione Phil Pickett (gi\u00e0 tastierista supplementare dei Culture Club e coautore della multi-Numero Uno \"Karma Chameleon\"), al posto di Roy, e un altro cantante dallo stile pronunciatamente androgino, Sam Butcher, al suo debutto discografico. Il progetto non \u00e8 finora andato oltre il concerto di presentazione. Secondo alcuni, il tour sarebbe stato rinviato per dare modo alla nuova formazione di realizzare un album di inediti, ma pare invece che Jon Moss abbia deciso di abbandonare il progetto, forse a causa delle pesanti reazioni negative degli altri due componenti originari, soprattutto George.\nDopo i Culture Club.\nAl di fuori della band, Roy Hay ha collaborato anche con altri artisti, scrivendo, suonando e producendo canzoni, in particolare per la pi\u00f9 nota corista della band, Helen Terry, assieme allo stesso George. Con quest'ultimo realizzer\u00e0 anche i due noti brani inseriti nella colonna sonora del film \"Electric Dreams\" (distribuito dalla Virgin), \"Love Is Love\" (singolo di successo, specialmente in Giappone, ma anche in Italia, dove la band verr\u00e0 letteralmente assediata, prima dell'esibizione alla manifestazione estiva \"Un disco per l'estate\", svoltasi a Saint Vincent, nel 1984, dove le note di \"Love Is Love\" non partiranno prima dei titoli di coda, a causa dei disordini pubblici creatisi per l'isterico entusiasmo) e \"The Dream\" (contenuta per intero nel film, con tanto di videoclip completo annesso), entrambe accreditate per\u00f2 anche a Craig e a Moss, nonostante la loro assenza in sede di composizione. Oltre ad aver scritto e prodotto, di nuovo assieme a George, parecchi brani, pi\u00f9 o meno noti, per la carriera solista del cantante, Roy ha anche dato vita, per un breve periodo, a un suo proprio progetto, il duo chiamato This Way Up, pubblicando, tutti nel 1987, l'album \"Feelin' Good About It\", il singolo inedito \"Tell Me Why\" (Numero 72 nella classifica britannica dei singoli) e una cover del brano \"If I Can't Have You\" dei Bee Gees (che non entr\u00f2 in classifica tra le prime 75).\nDiscografia con i This Way Up.\nAlbum.\n\"Feelin' Good About It\"\nSingoli.\n\"Tell Me Why\"\n\"If I Can't Have You\""}
{"id": "1288169", "revid": "767487", "url": "https://it.wikipedia.org/wiki?curid=1288169", "title": "Wyatt Earp (film)", "text": "Wyatt Earp \u00e8 un film del 1994 diretto da Lawrence Kasdan. \u00c8 un film biografico che copre trent'anni di vita di Wyatt Earp.\nTrama.\nDurante la guerra civile americana, l'adolescente Wyatt Earp vive nella sua fattoria di famiglia, mentre i suoi fratelli maggiori Virgil e James prestano servizio nell'esercito dell'Unione. Wyatt tenta di fuggire, con l'intenzione di mentire sulla sua et\u00e0 e unirsi alla guerra ma suo padre lo cattura. I suoi fratelli tornano a casa alla fine della guerra, con James gravemente ferito e la famiglia si trasferisce a ovest. Wyatt vede un uomo ucciso durante uno scontro a fuoco e vomita alla vista.\nAnni dopo, Wyatt lavora a ovest come conducente di un carro, fungendo anche da arbitro per i combattimenti e si trova in contrasto con un bullo. Wyatt e il bullo arrivano al punto di combattere, con il bullo intenzionato a sparargli ma Wyatt lo disarma e lo sconfigge, prendendo la sua pistola.\nDi ritorno a casa nel Missouri, Wyatt sposa la sua fidanzata d'infanzia, Urilla Sutherland. Si trasferiscono nella loro casa e lui inizia a lavorare come poliziotto; mesi dopo, per\u00f2, la moglie incinta muore di febbre tifoide. Dopo essere rimasto al suo fianco per la malattia, Wyatt diventa profondamente depresso. Brucia la sua casa, inizia a bere e va da una citt\u00e0 all'altra, arrivando a Pine Bluff, nell'Arkansas. Deruba un uomo e ruba il suo cavallo ma viene catturato. Con Wyatt che sta per affrontare la sicura impiccagione, suo padre lo fa uscire di prigione, dicendogli di non tornare mai pi\u00f9 in Arkansas.\nLavorando come cacciatore di bufali, Wyatt fa amicizia con Bat Masterson e suo fratello Ed Masterson. Gli anni passano e Wyatt diventa un vice sceriffo a Wichita, nel Kansas, costruendosi una reputazione da bravo uomo di legge. Viene reclutato per lavorare come vice a Dodge City, con un salario inferiore ma guadagnando denaro extra per ogni arresto. A Dodge City, Wyatt uccide il suo primo uomo, sotto gli occhi dell'attrice Josie Marcus. Wyatt ha una relazione con una prostituta, Mattie Blaylock e i Masterson si uniscono a lui come vice. Wyatt crede che Ed sia troppo passivo, ma il consiglio comunale di Dodge City licenzia Wyatt per la sua forza eccessiva, nominando Ed per prendere il suo posto. Wyatt inizia a lavorare per la ferrovia, catturando i fuorilegge.\nInseguendo il fuorilegge Dave Rudabaugh, Wyatt viene presentato al pistolero e giocatore d'azzardo Doc Holliday a Fort Griffin, in Texas e i due diventano amici. Holliday assiste Earp nel localizzare Rudabaugh. Wyatt riceve la notizia che Ed \u00e8 stato ucciso, dopo aver \nucciso entrambi i suoi assalitori prima di morire per strada. Wyatt torna a Dodge City per aiutare a portare la legge e l'ordine, prima di spostare la sua famiglia a Tombstone, in Arizona, nonostante le proteste di mogli e Mattie. Wyatt si trova immediatamente in conflitto con la banda di \"Cowboy\". Ha una relazione con Josie Marcus, facendo arrabbiare il suo fidanzato, lo sceriffo Behan, sottolineando il suo rapporto con Mattie e diventa oggetto di voci sulla citt\u00e0.\nWyatt e i suoi fratelli Morgan e Virgil arrestano diversi cowboy e Virgil subentra come sceriffo dopo l'omicidio di Fred White. La tensione cresce tra i fratelli e la banda mentre Wyatt interrompe diverse alterazioni che coinvolgono i Cowboys, in particolare Ike Clanton, e Doc Holliday giura la sua lealt\u00e0 verso Wyatt, che considera il suo unico vero amico. La sparatoria all'OK Corral rende i fratelli molto impopolari in citt\u00e0. A Virgil viene tesa un'imboscata e ferito mentre Morgan viene ucciso. In un grido di vendetta, Wyatt e i suoi amici si vendicano contro i Cowboy rimasti.\nMolti anni dopo, Wyatt e Josie estraggono l'oro in Alaska. Un giovane sulla stessa barca riconosce Wyatt e racconta una storia in cui Wyatt aveva salvato lo zio del ragazzo, \" Tommy Behind-The-Deuce \". Wyatt dice a Josie, \"Alcune persone dicono che non \u00e8 successo in quel modo\", a cui lei risponde, \"Non curarti di loro, Wyatt. \u00c8 successo in quel modo.\"\nUn epilogo afferma che Doc Holliday \u00e8 morto sei anni dopo in un ospedale a Glenwood Springs, in Colorado. I membri della banda di Clanton continuarono a morire misteriosamente per anni dopo l'omicidio di Morgan. Il matrimonio di Josie e Wyatt \u00e8 durato 47 anni fino alla morte di Wyatt all'et\u00e0 di 80 anni a Los Angeles.\nProduzione.\nKevin Costner era stato originariamente coinvolto in \"Tombstone\", un altro film incentrato sulle vicende di Wyatt Earp. Poich\u00e9 la produzione voleva dare maggiore spazio ai personaggi secondari, l'attore abbandon\u00f2 il progetto per realizzare una propria versione con la collaborazione del regista Lawrence Kasdan, in cui l'enfasi si concentrava invece tutta sul protagonista.\nLe riprese furono eseguite tra il 19 luglio e il 15 dicembre 1993 prevalentemente tra il Nuovo Messico e il Dakota del Sud.\nAccoglienza.\n\"Wyatt Earp\" venne distribuito nei cinema il 24 giugno 1994, sei mesi dopo \"Tombstone\". Nonostante un importante budget di 63 milioni, al botteghino incass\u00f2 soltanto 25 milioni, mentre il rivale (costato nemmeno la met\u00e0 del budget) super\u00f2 i 56 milioni di dollari. Fu inoltre candidato ai Razzie Awards, vincendone uno per il peggior attore protagonista a Kevin Costner. Tuttavia ottenne una nomination per l'Oscar alla migliore fotografia."}
{"id": "1288171", "revid": "322321", "url": "https://it.wikipedia.org/wiki?curid=1288171", "title": "Zignago", "text": "Zignago (\"Zign\u00e6go\" in ligure, \"Zignaigu\" nella variante locale) \u00e8 un comune italiano sparso di 483 abitanti della provincia della Spezia in Liguria. La sede comunale \u00e8 situata nella frazione di Pieve.\nGeografia fisica.\nIl territorio del comune di Zignago \u00e8 costituito da diversi nuclei abitativi nell'alta val di Vara; la sede comunale Pieve \u00e8 situata a 632\u00a0m sul livello del mare. Nei pressi della frazione di Valgiungata si sale fino al valico del Rastrello (1047 m s.l.m.) sullo spartiacque tra le valli Vara e Magra e gi\u00e0 confine amministrativo tra la Repubblica di Genova e il Granducato di Toscana. Sono comprese nel territorio zignaghese le vette del monte Dragnone (1.016 m) e del monte Fiorito (1.091 m); i principali corsi d'acqua sono i torrenti Casseruola, Mangia e Scannabecco.\nIl comune \u00e8 parte integrante della filiera agroalimentare del \"biologico\" con produzioni pregiate di carni bovine ed ovine.\nStoria.\nSecondo alcune fonti il toponimo Zignago deriverebbe molto probabilmente dal termine dialettale \"Zign\u00e8gu\", cio\u00e8 abitante vicino all'acqua.\nIl sito di Zignago era gi\u00e0 abitato in epoca preistorica, come testimonia la statua stele qui ritrovata, nel 1827, nella frazione Nov\u00e0.\nIl territorio, chiamato originariamente con il toponimo Cornia, fu zona di confine tra i Longobardi e i Bizantini. \nDivenuto possedimento feudale dei Signori di Vezzano, che vi edificheranno un castello, Zignago venne in seguito ceduto al comune di Pontremoli; fu quindi propriet\u00e0 della famiglia nobiliare dei Fieschi di Lavagna.\nNel 1273 entr\u00f2 a far parte dei territori della Repubblica di Genova, in netto anticipo rispetto ad altri territori della val di Vara, sottraendolo al dominio della famiglia Malaspina, gi\u00e0 signori della Lunigiana e di altri borghi dello spezzino. \nA met\u00e0 del XVI secolo la repubblica genovese la elev\u00f2 al titolo di Podesteria con un apposito magistrato nominato dal governo genovese.\nCos\u00ec come gli altri paesi sotto il dominio genovese segu\u00ec le sorti e le vicende storiche di Genova quali l'invasione austriaca nel 1747 e quella francese di Napoleone Bonaparte nel 1797.\nCon la dominazione francese rientr\u00f2 dal 2 dicembre nel Dipartimento del Vara, con capoluogo Levanto, all'interno della Repubblica Ligure. Dal 28 aprile del 1798 con i nuovi ordinamenti francesi, il territorio di Zignago rientr\u00f2 nel III cantone, come capoluogo (Pieve di Zignago), della Giurisdizione di Mesco e dal 1803 centro principale del IV cantone di Godano nella Giurisdizione del Golfo di Venere. Annesso al Primo Impero francese, dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Godano del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nAl 1956 risalgono gli ultimi aggiustamenti al territorio comunale con il distacco della frazione di Bozzolo e il suo accorpamento nel territorio di Brugnato.\nDal 1973 al 31 dicembre 2008 ha fatto parte della Comunit\u00e0 montana dell'Alta Val di Vara e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Val di Vara.\nSimboli.\nLo stemma \u00e8 stato concesso con il decreto del Presidente della Repubblica datato al 12 settembre del 1953. \nOnorificenze.\nZignago \u00e8 tra le citt\u00e0 decorate al valor militare per la guerra di Liberazione, insignito della Croce di guerra al valor militare, concessa con decreto del Presidente della Repubblica del 13 ottobre 1984, per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nSiti archeologici.\nLa stele di Zignago fu trovata il 29 dicembre del 1827 nei pressi del greto del torrente Gravegnola dopo essere stata custodita per secoli sotto lo strato del terreno. A differenza dei pi\u00f9 noti ritrovamenti archeologici della vicina Lunigiana, la statua stele di Zignago si presenta squadrata e la figura umana \u00e8 stata scolpita in un grande ceppo di arenaria di colore grigio cenere. L'altezza massima \u00e8 di 1 metro e 8 centimetri, larga trentasette centimetri e raggiunge una profondit\u00e0 massima di 24\u00a0cm.\nDopo la sua scoperta la stele \u00e8 stata oggetto di numerosi studi, soprattutto per la presenza di un'antica iscrizione portante la dicitura \"MEZVNEMVSVS\"; alcuni storici hanno valutato l'ipotesi che tale dicitura derivi dall'antica lingua ligure, scritta con caratteri etruschi, e riporterebbe il nome di un certo \"Mezio Menisco\" alla quale \u00e8 stata dedicata la stele sepolcrale.\nLa sua eccezionale scoperta ha permesso agli storici un nuovo approfondimento e studio della protostoria nella regione ligure e nel levante. Oggi la stele \u00e8 conservata presso il museo di archeologia ligure di Genova Pegli.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Zignago sono .\nGeografia antropica.\nIl comune \u00e8 costituito, oltre alla sede comunale, dalle otto frazioni di Imara, Debbio, Sasseta, Ser\u00f2, Valgiuncata, Vezzola e Torpiana per un totale di .\nConfina a nord con il comune di Zeri (MS), a sud con Brugnato, ad ovest con Sesta Godano, e ad est con Zeri e Rocchetta di Vara.\nEconomia.\nZignago \u00e8 un comune della val di Vara facente parte della cosiddetta \"valle del biologico\". Fiorente \u00e8 la zootecnica con allevamenti di bestiame da carne nelle localit\u00e0 il Castellaro, la Casetta, Casa Panigale, Vig\u00e0, Costacavallara.\nAltra fonte di discreto reddito \u00e8 la silvicoltura praticata nei boschi limitrofi con tagli colturali di essenze quali pino, ontano, castagno e cerro.\nDi particolare pregio \u00e8 l'olio extravergine di oliva che viene prodotto in quantit\u00e0 non elevate, ma di indiscussa qualit\u00e0 considerato che il territorio comunale presenta alcune zone con clima tipicamente mediterraneo (localit\u00e0 Sasseta, Pignola di Ser\u00f2, Valgiuncata e Cravarezzo).\nDiscreta anche la produzione di vino con prevalenza di rossi ricavate prevalentemente da vitigni quali il Sangiovese, Arbarola, etc.\nProduzione artigianale di pasta nella frazione di Vezzola.\nInfrastrutture e trasporti.\nStrade.\nIl territorio di Zignago \u00e8 attraversato principalmente dalla strada provinciale 5 che permette il collegamento stradale con Rocchetta di Vara, a sud, e la strada provinciale 3 nel territorio comunale di Sesta Godano.\nMobilit\u00e0 urbana.\nDal comune di Rocchetta di Vara un servizio di trasporto pubblico locale gestito dall'ATC garantisce quotidiani collegamenti bus con Zignago e per le altre localit\u00e0 del territorio comunale.\nAmministrazione.\nAltre informazioni amministrative.\nZignago fa parte dell'Unione dei comuni della Val di Vara."}
{"id": "1288175", "revid": "465036", "url": "https://it.wikipedia.org/wiki?curid=1288175", "title": "Congregazione dei Vallombrosani", "text": ""}
{"id": "1288177", "revid": "1543377", "url": "https://it.wikipedia.org/wiki?curid=1288177", "title": "Connect Music Festival", "text": "Il Connect Music Festival, lanciato nel 2007, \u00e8 stato un festival di musica moderna organizzato in Scozia, presso il castello di Inveraray nella contea di Argyll, situata nella regione occidentale dei laghi.\nIl \"target\" del festival era un pubblico pi\u00f9 adulto rispetto alla media degli altri festival musicali britannici, cosa che si rispecchiava in una selezione musicale pi\u00f9 d'avanguardia.\nIl festival si \u00e8 tenuto per due soli anni, nel 2007 e nel 2008. La terza edizione non ha mai avuto luogo a causa degli alti costi di produzione.\nGruppi.\nPrima edizione (31-8, 1-2/9/2007).\nBj\u00f6rk, Primal Scream, Beastie Boys, The Jesus &amp; Mary Chain, Mogwai, LCD Soundsystem, Teenage Fanclub, Idlewild, Big Star, Hot Chip, The Divine Comedy, Cansei de Ser Sexy, The Only Ones, The Polyphonic Spree, Patrick Wolf &amp;c.\nSeconda edizione (29-31/8/2008).\nManic Street Preachers, Spiritualized, Bloc Party, Franz Ferdinand, Mercury Rev, Sigur R\u00f3s, Kasabian, Ladytron, The Coral, Turin Brakes, James Holden, Goldfrapp, Grinderman, Paolo Nutini &amp; c."}
{"id": "1288178", "revid": "124526319", "url": "https://it.wikipedia.org/wiki?curid=1288178", "title": "Comunit\u00e0 montana Appennino Parma Est", "text": "La Unione montana Appennino Parma Est \u00e8 composta da 7 comuni dell'appennino parmense: \nL'Emilia-Romagna ha organizzato il proprio territorio montano in 18 di cui due insistono sulla provincia di Parma; la regione sostiene lo sviluppo sociale ed economico di queste comunit\u00e0."}
{"id": "1288184", "revid": "599013", "url": "https://it.wikipedia.org/wiki?curid=1288184", "title": "Veicolo corazzato da combattimento", "text": "Col termine veicolo corazzato da combattimento (VCC / ) si possono indicare:\nInoltre con la sigla VCC si possono indicare:"}
{"id": "1288189", "revid": "287204", "url": "https://it.wikipedia.org/wiki?curid=1288189", "title": "Azienda Consorziale Ferrarese Trasporti", "text": "L'Azienda Consorziale Ferrarese Trasporti (sigla ACFT) \u00e8 stata un'azienda che si occupava della gestione del trasporto pubblico nella citt\u00e0 di Ferrara. L'Acft era stata costituita il 1 Giugno 1975. Da aprile 2009 \u00e8 stata incorporata in ATC - Trasporti Pubblici Bologna, che a sua volta \u00e8 stata incorporata da Tper a partire dal 1\u00ba febbraio 2012.\nStoria.\nNel 1888 entr\u00f2 in servizio un tram a cavalli e in breve divennero operative varie linee che collegarono diverse zone principalmente con la stazione ferroviaria.\nNel 1904 erano presenti in citt\u00e0 tre linee:\nNel 1912 venne inaugurata la nuova linea Ferrara-Pontelagoscuro ed entrarono in funzione i primi tram elettrici.\nDal 1937, come gi\u00e0 stava accadendo in diverse citt\u00e0 italiane, le vecchie linee tranviarie vennero sostituite da una moderna rete filoviaria. La gestione dei filobus ferraresi venne affidata alla Societ\u00e0 Trasporti Urbani (STU) di Milano, azienda del gruppo Fiat.\nNell'ottobre del 1945, dopo anni di lavori e proteste da parte dei cittadini che denunciavano la scarsa affidabilit\u00e0 del servizio, vennero ripristinate le principali linee filoviarie e nel corso del 1952 la gestione del servizio di trasporto pubblico pass\u00f2 ad una nuova societ\u00e0 denominata ATAM (Azienda Trasporti Autofiloviari Municipali).\nSviluppo e scioglimento dell'ACFT.\nIl 1\u00ba gennaio 1976 si costitu\u00ec un consorzio fra la Provincia di Ferrara e i Comuni serviti per la programmazione e per l'esercizio dei servizi di trasporto pubblico svolti sul territorio, denominato Consorzio Trasporti Ferrarese (CTF), suddividendo fra tali enti locali anche le consistenti perdite finanziarie di gestione.\nIl 1\u00ba luglio successivo il CTF costitu\u00ec l'Azienda Consorziale Ferrarese Trasporti (ACFT), cui venne affidata la gestione del servizio, mantenendo in capo al consorzio il ruolo di programmatore dei servizi.\nIl 15 dicembre 1987 il Consiglio Comunale di Ferrara confer\u00ec all'Azienda Consorziale Ferrarese Trasporti l'esercizio del servizio di trasporto cittadino, di competenza ATAM che, dal 1 gennaio 1988, conflu\u00ec nell'ACFT..\nIl 1 febbraio 2006 la Provincia di Ferrara e io 26 Comuni costituiscono l'agenzia AMI, che subentra a Comune e Provincia nel monitoraggio della qualit\u00e0 e dell'efficienza del servizio di trasporto pubblico di Ferrara.\nIl 1\u00ba gennaio 2001 ACFT si \u00e8 trasformata in societ\u00e0 per azioni costituendo, il 23 gennaio 2006, una societ\u00e0 consortile a responsabilit\u00e0 limitata con la denominazione in TPF (Trasporto Pubblico Ferrarese) insieme alle societ\u00e0 FER (Ferrovie Emilia Romagna) e FEM (consorzio di imprese private formato da Cosepuri, La Valle Trasporti, Saca). Per poter concorrere alle gare di assegnazione per il servizio del trasporto pubblico l'azienda \u00e8 costretta a scindere il proprio patrimonio immobiliare con la neo costituita agenzia AMI il 30 luglio 2003. Il primo febbraio 2006, a seguito della gara, diventa operativo il Contratto di Servizio fra TPF e AMI per la gestione del servizio di trasporto pubblico ferrarese.\nDal 1\u00ba dicembre 2008 ACFT per conto di TPF torna ad avere la titolarit\u00e0 degli introiti tariffari, modificando il contratto da \"gross cost\" a \"net cost\" in ottemperanza alle esigenze di fusione per incorporazione da parte di ATC di Bologna.\nIl 14 aprile del 2009, in seguito alla fusione tra le aziende di Bologna e Ferrara, ATC incorpor\u00f2 l'ACFT e la societ\u00e0 CERM Srl, da quest'ultima totalmente partecipata, operante nel settore della manutenzione dei mezzi."}
{"id": "1288195", "revid": "93556", "url": "https://it.wikipedia.org/wiki?curid=1288195", "title": "Visagino futbolo klubas Interas", "text": "L'Interas-AE Visaginas (nome completo \"Visagino futbolo klubas \"Interas\"\"), chiamato comunemente Interas, \u00e8 una societ\u00e0 calcistica con sede a Visaginas, in Lituania."}
{"id": "1288200", "revid": "767487", "url": "https://it.wikipedia.org/wiki?curid=1288200", "title": "Craig G", "text": "\u00c8 stato uno dei membri originali della Juice Crew ed \u00e8 presente sulla famosa traccia \"The Simphony\".\nStoria.\nNel 1989 esce il suo primo album, \"The Kingpin\", interamente prodotto da Marley Marl. A distanza di due anni, nel 1991, incide il suo secondo LP, intitolato \"Now, That's More Like It\", anche questo quasi interamente prodotto da Marley Marl.\nCraig G \u00e8 diventato famoso per le sue battaglie di \"freestyle\" contro il rapper MC Supernatural. Nel 1994, Craig inflisse a Supernatural la prima grande sconfitta della sua carriera, pronunciando una rima nella quale svelava le vere origini del rivale (nativo dell'Indiana). Craig \u00e8 apparso poi nel 2000 sul documentario \"Freestyle: The Art Of Rhyme\", nel quale parla della battaglia e delle controversie attorno ad essa.\nNel 2002, Craig ha scritto la maggior parte delle rime utilizzate nelle battaglie di freestyle per il film \"8 Mile\". Nell'anno successivo \u00e8 uscito con il suo terzo disco intitolato \"This Is Now!!!\", dopo dodici anni dall'uscita del precedente album."}
{"id": "1288201", "revid": "599013", "url": "https://it.wikipedia.org/wiki?curid=1288201", "title": "Scopelliti", "text": ""}
{"id": "1288203", "revid": "2153076", "url": "https://it.wikipedia.org/wiki?curid=1288203", "title": "1967-1970", "text": "1967-1970 (meglio conosciuto come The Blue Album, \"L'album blu\") \u00e8 una raccolta di canzoni dei Beatles pubblicata nel 1973. Venne pubblicata assieme a \"The Red Album\".\nL'album contiene alcuni singoli dei Beatles usciti nel periodo, come suggerisce il titolo, tra il 1967 e il 1970. Tra i singoli presenti in questa raccolta si possono citare: \"Strawberry Fields Forever\", \"Lucy in the Sky with Diamonds\", \"All You Need Is Love\", \"Hey Jude\", \"While My Guitar Gently Weeps\", \"Something\" e \"Let It Be.\"\nLa copertina ritrae i quattro musicisti nello stesso posto in cui venne scattata la foto per la copertina di \"Please Please Me\" e utilizzata anche per \"The Red Album\". In origine, la foto doveva essere la copertina di \"Get Back\", che in seguito prender\u00e0 il nome di \"Let It Be\".\nL'album arriva in prima posizione nella Billboard 200, in Francia, Austria e Spagna, in seconda nei Paesi Bassi, in Giappone, in Norvegia, nella Official Albums Chart ed in Germania Ovest, in terza in Canada e Svizzera, in quarta in Nuova Zelanda, in sesta in Italia ed in ottava in Australia."}
{"id": "1288204", "revid": "287204", "url": "https://it.wikipedia.org/wiki?curid=1288204", "title": "Cascate del Serio", "text": "Le cascate del Serio sono formate dall'omonimo fiume pochi chilometri dopo la sua nascita, nelle Alpi Orobie, in provincia di Bergamo. Sono situate a circa di altitudine (testa della cascata). Si trovano nel territorio di Valbondione, in alta Val Seriana.\nAlte complessivamente 315 metri, misura che le rende una delle cascate pi\u00f9 alte d'Italia, sono formate da tre salti principali di 166, 74 e 75 metri; in occasioni rarissime e prima della costruzione della diga a monte, in caso di particolari temporali e piogge persistenti, si potevano ammirare quasi in un unico getto e salto.\nStoria.\nGi\u00e0 nel 1808 Giovanni Maironi da Ponte descriveva l'unicit\u00e0 delle cascate. Nel 1897 il CAI terr\u00e0 il XXIX Congresso proprio al Barbellino con il barone Scotti, il conte Albani e il presidente Cur\u00f2. Fino al 1931 erano visibili tutto ll'anno, in quanto scendevano naturalmente dal soprastante Piano del Barbellino, in cui confluivano le acque provenienti da monti come il Recastello e il Monte Gleno, mentre d'estate erano alimentate dal ghiacciaio del Trobio, a quel tempo ancora imponente (negli ultimi anni lo spessore del ghiaccio si sta assottigliando, anche se il ghiacciaio rimane comunque uno dei pi\u00f9 importanti di tutto l'arco orobico).\nDal 1932, anno di realizzazione della diga del Barbellino, esse non furono pi\u00f9 visibili perch\u00e9 il bacino della diga tratteneva le acque che le alimentavano.\nSolo dal 1969 fu possibile ammirare nuovamente le cascate grazie a un accordo tra Enel, proprietaria della diga, e l'amministrazione di Valbondione, nel cui territorio sono situate. Le cascate tornarono a essere permanentemente visibili tra il 1975 e il 1977, quando a causa di alcuni lavori di restauro della diga si svuot\u00f2 completamente il bacino.\n\u00c8 possibile godersi la cascata per cinque volte all'anno, solitamente una domenica al mese tra giugno e ottobre. In queste cinque date l'invaso del Barbellino viene aperto per mezz'ora, lasciando defluire tra gli 8\u02d9000 e i 10\u02d9000 m3 di acqua. Queste acque, una volta percorso il salto, vanno ad aumentare la portata del Serio di 4,5 - 6 m3 di acqua al secondo.\nNel luglio del 1984, durante una delle aperture, un elicottero che stava sorvolando le cascate per ammirare dall'alto l'evento entr\u00f2 in contatto con i cavi della teleferica che raggiunge la centrale idroelettrica soprastante le cascate. Il contatto con i cavi provoc\u00f2 la rottura delle pale dell'elicottero che precipit\u00f2. L'incidente provoc\u00f2 la morte di tutti e 4 i passeggeri dell'elicottero (compreso il pilota), inoltre l'effetto frusta generato dalla rottura del cavo teso della teleferica fer\u00ec 5 persone che stavano assistendo all'evento da terra.\nL'attrazione turistica dell'apertura delle cascate \u00e8 diventata fonte di economia per il paese di Valbondione: richiama infatti centinaia di turisti che si appostano lungo i sentieri di fronte alla cascata o che soggiornano al vicino rifugio Cur\u00f2.\nFormazione.\nAttorno alle cascate sorge una leggenda circa la loro formazione.\nSi racconta che nella zona del Pian del Barbellino viveva nel suo castello una nobildonna innamorata di un pastore che si aggirava con il suo gregge in questi monti. Egli, per\u00f2, era fidanzato con una bellissima ragazza del borgo, e non intendeva lasciarla.\nUn giorno la nobildonna fece rapire la ragazza e la fece rinchiudere nelle prigioni del castello sulle alture del Barbellino. Il pianto della prigioniera fu talmente forte e disperato da trasformarsi in ruscelli e torrenti che travolsero ogni cosa, castello e dama compresi, modificando il paesaggio e creando il salto dove si tuffa il Serio.\nPi\u00f9 verosimilmente, le cascate nacquero diverse centinaia di migliaia di anni fa. Anticamente, sul Piano del Barbellino doveva esistere un lago contenuto dalle rocce vulcaniche che formano le montagne attorno. Col passare del tempo l'azione erosiva dell'acqua riusc\u00ec ad aprire un varco tra queste rocce, formando la cascata. Poi l'azione modellante dei ghiacciai del Quaternario ha ulteriormente plasmato il salto, andando ad erodere la roccia l\u00ec dove era pi\u00f9 friabile. L'uomo ha poi imitato la natura costruendo la grande diga del Barbellino che ha sbarrato nuovamente le acque.\nCitazioni.\nCos\u00ec Giovanni Maironi da Ponte descrive nel XVIII secolo il luogo dello spumeggiante salto da oltre 300 metri.\nNel XIX secolo le cascate vengono incluse nell'atlante di geografia della casa editrice Vallardi (\"La Terra, trattato popolare di geografia universale\"), dove compare una descrizione dettagliata del luogo e del triplice salto.\nLe cascate compaiono nel film premio Oscar \"Chiamami col tuo nome\" del registra Luca Guadagnino, tratto dall'omonimo libro di Andr\u00e9 Aciman, durante una gita sulle Alpi Orobie dei due protagonisti Elio e Oliver.\nLe cascate sono raffigurate nello stemma della comunit\u00e0 montana della Valle Seriana Superiore."}
{"id": "1288205", "revid": "1361571", "url": "https://it.wikipedia.org/wiki?curid=1288205", "title": "Giovan Filippo Certani", "text": "Biografia.\nNotizie di questo personaggio, vissuto a cavallo del 1600, si hanno da Giovanni Fatuzzi nella sua opera \"Notizie degli Scrittori Bolognesi\" e da Corrado Ricci, \"I teatri di Bologna nei secoli XVII e XVIII\".\nFond\u00f2, nel 1606 insieme a Giovanni Capponi, l'\"Accademia dei Selvaggi\", il cui motto era \"un suono esprime\", mentre il suo emblema era rappresentato da un flauto appeso ad un albero. L'Accademia dur\u00f2 all'incirca dall'anno 1606 al 1629.\nUn sonetto di Gian Filippo Certani precede la Favola Pastorale intitolata \"Tirinto\", scritta da Giovanni Capponi e a lui dedicata.\nMembri dell'accademia con relativo pseudonimo adottato:\nIn casa Certani, nella prima met\u00e0 del Seicento, furono rappresentate dall'Accademia dei Selvaggi molte favole e tragedie, tra le quali il gi\u00e0 nominato \"Tirinto\", nel 1607.\nGiovan Filippo Certani fu sepolto nella Basilica di San Domenico, a Bologna."}
{"id": "1288206", "revid": "1543377", "url": "https://it.wikipedia.org/wiki?curid=1288206", "title": "Futbolo Klubas \u0160iauliai", "text": "L'FC \u0160iauliai (nome completo \"Futbolo Klubas \u0160iauliai\"), chiamato comunemente \u0160iauliai, \u00e8 una societ\u00e0 calcistica lituana con sede a \u0160iauliai. Milita nella \"A Lyga\", la massima serie del campionato lituano.\nStoria.\nIl club venne fondato nel 2004.\ndi seguito, i cambi di denominazione della societ\u00e0:\nNella stagione 2008-2009, la squadra \u00e8 stata allenata dal tecnico italiano Fabio Lopez.\n2016. 1 \u00b0 febbraio, il club ha ufficialmente annunciato che avrebbe cessato le sue attivit\u00e0."}
{"id": "1288210", "revid": "287204", "url": "https://it.wikipedia.org/wiki?curid=1288210", "title": "Futbolo Klubas \u0160ilut\u0117", "text": "L'FK \u0160ilut\u0117 (nome completo \"Futbolo Klubas \u0160ilut\u0117\"), chiamato comunemente \u0160ilut\u0117, \u00e8 una societ\u00e0 calcistica con sede a \u0160ilut\u0117, in Lituania.\nStoria.\nPrima del 2003, anno in cui adott\u00f2 la denominazione attuale, era noto come \"Laisv\u0117 \u0160ilut\u0117\"."}
{"id": "1288213", "revid": "599013", "url": "https://it.wikipedia.org/wiki?curid=1288213", "title": "True West", "text": ""}
{"id": "1288219", "revid": "15756", "url": "https://it.wikipedia.org/wiki?curid=1288219", "title": "Hitman (serie)", "text": "Hitman \u00e8 una serie di videogiochi action di tipo \"stealth\" in terza persona sviluppati da IO Interactive e pubblicati da Eidos Interactive e Square Enix a partire dal 2000.\nAl 2021 la serie conta otto capitoli principali (', ', ', ', \"\", \"Hitman\", \"Hitman 2\" e \"Hitman 3\") e tre \"spin-off\" (\"Hitman: Sniper Challenge\", \"Hitman: Go\" e \"Hitman: Sniper\").\n\"Hitman\" \u00e8 considerata da molti critici e giocatori come una delle migliori serie \"stealth\" di tutti i tempi; in totale ha venduto oltre trenta milioni di copie in tutto il mondo.\nCaratteristiche.\nTutti i giochi della serie \"Hitman\" appartengono al genere \"stealth\", e permettono di completare i livelli in diversi modi. Si pu\u00f2 scegliere un approccio furtivo utilizzando armi silenziate, corde per strangolare, coltelli, veleni, cercando cos\u00ec di fare il minor rumore possibile, oppure si pu\u00f2 scegliere un approccio brutale, uccidendo ogni nemico che si presenti con qualsiasi arma a disposizione. Per ottenere punteggi migliori (o, come nel caso di \"\", una maggior ricompensa), \u00e8 preferibile completare i livelli con minor traccia possibile, ovvero senza farsi mai scoprire in alcun modo e senza uccidere personaggi oltre i bersagli.\nIn ogni livello, inoltre, si presentano varie strade per arrivare all'obiettivo, ma sta al giocatore scegliere la strada che ritiene pi\u00f9 opportuna. Importante \u00e8 la possibilit\u00e0 di travestirsi; in questo modo si potr\u00e0 accedere ad aree riservate destando pochi sospetti. Il personaggio \u00e8 abbastanza manovrabile, compiendo i salti solo avvicinandosi ai muri o a qualunque cosa su cui possa arrampicarsi; per il resto compie movimenti che permettono ottimamente di svolgere il ruolo di \"assassino\". Nel quarto capitolo della serie, \"\", sono stati implementati nuovi movimenti, riguardanti soprattutto l'interazione con il paesaggio. Per esempio si possono scavalcare balconi, si possono scalare impalcature, ci si pu\u00f2 arrampicare su di un ascensore e strangolare chi lo sta usando, e altro ancora.\nDa ' in poi \u00e8 stata aggiunta la funzionalit\u00e0 \"Alarm Meter\". Essa serve a indicare il livello di sospetto che hanno guardie o persone sul protagonista. In ' \u00e8 stato inserito un sistema di pagamento in denaro con la possibilit\u00e0 di comprare armi e informazioni, oltre a un sistema di notoriet\u00e0 che varia secondo il modo in cui sono portate a termine le missioni, dove \u00e8 conveniente mantenere un basso profilo. A differenza di tanti giochi di questa categoria, Agente 47 non perde subito la vita quando \u00e8 colpito, ma viene soltanto ferito.\nVideogiochi.\nCapitoli principali.\nSerie originale\nSerie riavviata\nMissioni.\nQuesto \u00e8 un elenco, in ordine cronologico, di tutte le missioni concluse dall'Agente 47 nei vari videogiochi della serie."}
{"id": "1288224", "revid": "1086846", "url": "https://it.wikipedia.org/wiki?curid=1288224", "title": "Unione Calcio Sampdoria 1988-1989", "text": "Stagione.\nNella stagione 1988-1989 la Sampdoria, sempre allenata dal tecnico slavo Vujadin Bo\u0161kov, ha ottenuto con 39 punti il quinto posto in Serie A, dopo aver chiuso con 23 punti al terzo posto il girone di andata; un vero peccato il calo tra la 22\u00aa e la 29\u00aa giornata, dove la squadra blucerchiata ha ottenuto solo 2 punti, compromettendo l'esito del torneo, chiudendolo a \u201319 punti dalla scudettata \" dei record\" allenata da Giovanni Trapattoni. Mattatore di stagione Gianluca Vialli autore di 32 reti cos\u00ec suddivise, 14 in campionato, 12 in Coppa Italia e 5 in Coppa delle Coppe ed 1 nella finale di Supercoppa italiana. Molto bene anche il gemello Roberto Mancini con 14 centri, dei quali 9 in campionato e 5 in Coppa Italia.\nLa squadra ligure ha rivinto la Coppa Italia bissando il successo della stagione scorsa e inscrivendo per la terza volta il proprio nome nell'albo d'oro della competizione, battendo nella doppia finale il di Diego Armando Maradona, dopo un lungo e vincente percorso iniziato ad agosto 1988 e terminato con la seconda finale il 28 giugno 1989. Ha invece fallito per un soffio, la sua possibile prima affermazione europea, perdendo (2-0) la finale di Coppa delle Coppe a Berna il 10 maggio 1989, contro gli spagnoli del , anche qui dopo un ottimo percorso iniziato a settembre.\nIl 14 giugno 1989 la Sampdoria ha disputato la finale della Supercoppa, un trofeo istituito dalla Lega Calcio, alla sua prima edizione, che mette di fronte annualmente in gara unica, le vincitrici del Campionato e della Coppa Italia Serie A e B della stagione precedente. Il Milan \u00e8 stato la prima squadra ad aggiudicarsi questo trofeo battendo (3-1) la Sampdoria.\nMaglie e sponsor.\nLo sponsor tecnico per la stagione 1988-1989 fu Kappa, mentre lo sponsor ufficiale fu ERG."}
{"id": "1288230", "revid": "1573940", "url": "https://it.wikipedia.org/wiki?curid=1288230", "title": "Sarindoides violaceus", "text": "Sarindoides violaceus \u00e8 una specie di ragno della famiglia Salticidae, diffuso in Brasile.\n\u00c8 l'unica specie del genere Sarindoides."}
{"id": "1288232", "revid": "228587", "url": "https://it.wikipedia.org/wiki?curid=1288232", "title": "Giacomo Certani", "text": "Noto anche come Jacopo Certani, ovvero Giacomo Cerretani), fu canonico, teologo Collegiato Filosofo, e nell'Universit\u00e0 di Bologna pubblico Professore di filosofia morale.\nBiografia.\nCittadino Nobile di Bologna e fratello di Don Filippo Maria, fu Canonico Regolare di San Giovanni in Monte dove tenne per due volte pubbliche Conclusioni di filosofia e di teologia, arciprete di Monteveglio ed .\nFu lettore di filosofia a Cesena per tre anni e maestro di teologia a Brescia, Milano e Bologna per 5 anni. Predic\u00f2 nei principali pulpiti italiani ed in particolare nel 1650 nella Basilica di San Petronio a Bologna.\nIl 12 novembre del 1649 si laure\u00f2 a Bologna, aggregato al Collegio dei Teologi e nominato Lettore Pubblico di Morale nell'Universit\u00e0 di Bologna.\nNel 1653 divenne arciprete di Santo Stefano di Sinigallia. Il 17 giugno del 1655 fu nominato canonico di San Petronio e nel 1665 rinunci\u00f2, divenendo Arciprete di San Pietro di Anzola e successivamente ottenne anche il canonicato della Pieve di Budrio.\nOpere principali.\nPubblic\u00f2 le seguenti Opere:"}
{"id": "1288233", "revid": "6923", "url": "https://it.wikipedia.org/wiki?curid=1288233", "title": "Stiletto (Lita Ford)", "text": "Stiletto \u00e8 il quarto album di Lita Ford, pubblicato nel 1990 per l'Etichetta discografica RCA Records. "}
{"id": "1288237", "revid": "6923", "url": "https://it.wikipedia.org/wiki?curid=1288237", "title": "Lagenorhynchus", "text": "Lagenorhynchus \u00e8 un genere dell'ordine dei cetacei, che in passato comprendeva sei specie:\nRecenti studi filogenetici hanno ridotto l'appartenenza al solo \"L. albirostris\". Viene inoltre incluso nel genere la specie estinta \"Lagenorhynchus harmatuki\".\nEtimologia.\nIl termine \"Lagenorhynchus\" deriva dal greco \"lagenos\" che significa bottiglia e \"rhynchus\" che significa becco. Infatti il \"naso a bottiglia\" \u00e8 una caratteristica di questo genere. Il peponocefalo (\"Peponocephala electra\") veniva una volta classificato in questo genere, ma pi\u00f9 tardi venne inserito nel genere monospecifico \"Peponocephala\".\nTassonomia.\nRecenti analisi del gene del citocromo \"b\" mitocondriale indicano che il genere \"Lagenorhynchus\", tradizionalmente riconosciuto, non \u00e8 un gruppo naturale (monofiletico). LeDuc ed altri (1999) hanno scoperto che i \"Lagenorhynchus albirostris\" e i \"Lagenorhynchus acutus\" sono isolati filogeneticamente all'interno dei Delphinidae, mentre le restanti quattro specie sono membri dei Lissodelphinae, un clade predominantemente pacifico di delfini che include anche i lissodelfini e i cefalorinchi. Queste scoperte hanno creato qualche problema tassonomico, dal momento che \"L. albirostris\" \u00e8 la specie tipo del genere \"Lagenorhynchus\"; se le altre specie non sono strettamente imparentate con il lagenorinco rostrobianco questi andrebbero rimossi dal genere. In seguito a questo LeDuc ed altri hanno suggerito che il lagenorinco rostrobianco andrebbe posto all'interno del genere monospecifico \"Leucopleurus\" e che le specie restanti avrebbero bisogno di una migliore revisione tassonomica.\nMay-Collado e Agnarsson (2006) hanno scoperto recentemente che i lagenorinchi dalla croce e lagenorinchi australi sono simili filogeneticamente alle specie di \"Cephalorhynchus\" e suggeriscono che queste due specie debbano essere trasferite in quel genere. A sostegno di questa ipotesi ci sono aspetti acustici e morfologici, soprattutto per quanto riguarda il lagenorinco australe. In accordo con Schevill e Watkins (1971) quest'ultimo e le specie di \"Cephalorhynchus\" sono gli unici delfini che non fischiano (per il lagenorinco dalla croce non sono disponibili dati acustici). Il lagenorinco australe \u00e8 simile ai \"Cephalorhynchus\" anche per l'avere un'\"ascella\" bianca ben distinta dietro la pinna pettorale.\nIn accordo con le analisi di May-Collado e Agnarsson le due specie restanti, i lagenorinchi scuri e i lagenorinchi dai denti obliqui sono strettamente imparentati tra di loro e formano un gruppo associato al genere (espanso) \"Cephalorhynchus\". Se questa collocazione \u00e8 giusta dovr\u00e0 essere coniato un nuovo nome per questo genere che dovr\u00e0 accogliere queste due specie."}
{"id": "1288238", "revid": "339392", "url": "https://it.wikipedia.org/wiki?curid=1288238", "title": "Delfino dai fianchi bianchi pacifico", "text": ""}
{"id": "1288239", "revid": "339392", "url": "https://it.wikipedia.org/wiki?curid=1288239", "title": "Delfino scuro", "text": ""}
{"id": "1288240", "revid": "782150", "url": "https://it.wikipedia.org/wiki?curid=1288240", "title": "Vescica natatoria", "text": "La vescica natatoria \u00e8 un organo interno dell'anatomia dei pesci che contribuisce alla capacit\u00e0 di molti pesci ossei di controllare il galleggiamento. Essa viene utilizzata per adattare il peso specifico del pesce all'ambiente riempiendosi di gas, sfruttando il principio di Archimede, in modo da poter nuotare consumando meno energia e da poter effettuare spostamenti verticali senza nuotare. Inoltre, la vescica natatoria viene utilizzata come camera di risonanza, per produrre o ricevere suoni. La vescica natatoria \u00e8 evolutivamente omologa ai polmoni. Charles Darwin la cita come esempio nella sua trattazione \"L'origine delle specie\". Pesci con disfunzioni, malattie o ferite alla vescica natatoria nuotano in maniera sconnessa.\nI pesci cartilaginei, come squali e razze, non hanno vesciche natatorie. Alcuni di loro possono controllare la profondit\u00e0 nuotando; altri conservano grassi o oli con densit\u00e0 inferiore a quella dell'acqua per produrre una spinta neutra o quasi neutra, che non cambia con la profondit\u00e0.\nAnatomia e funzione.\nLa vescica natatoria normalmente consiste di due sacche piene di gas situate nella porzione dorsale del pesce, sebbene in alcune specie primitive sia presente solo una sacca. Le sacche derivano da un'estroflessione dell'esofago. Negli attinotterigi, derivano dalla trasformazione delle primitive sacche polmonari per atrofizzazione del tessuto vascolare. Inoltre, nei pesci fisostomi si ha la presenza del dotto pneumatico, che collega la vescica all'esofago, mentre nei pesci fisoclisti il dotto s'\u00e8 perduto e la vescica risulta, quindi, isolata dal tubo digerente, e delimitando, in pratica, una \"bolla\" di ambiente esterno isolata all'interno del corpo. Alla vescica natatoria \u00e8 associata la rete mirabile, che serve a riempire la vescica di gas contro gradiente, e una valvola denominata ovale, che serve a sgonfiare la stessa. Le pareti della vescica contengono pochissimi vasi sanguigni e sono rivestite con guanina, che la rendono impermeabili ai gas. Regolando l'organo, il pesce pu\u00f2 ottenere diversi gradi di galleggiabilit\u00e0 e salire e scendere in un'ampia gamma di profondit\u00e0. Il condotto pneumatico consente al pesce di riempire o svuotare la vescica natatoria inghiottendo l'aria o espellendola. Nei pesci fisoclisti, ove non vi \u00e8 la connessione con l'esofago, la vescica viene riempita contro il gradiente di pressione sfruttando l'effetto Bohr e particolarmente l'effetto Root, specifico delle emoglobine dei pesci: un accumulo di lattato diminuisce il pH del sangue acidificandolo, il che diminuisce l'affinit\u00e0 (effetto Bohr) e la capacit\u00e0 (effetto Root) dell'emoglobina per l'ossigeno che allora ne rilascia una certa quantit\u00e0 allo stato gassoso. Nelle fasi iniziali del loro ciclo vitale questi pesci devono salire in superficie per riempire le loro vesciche natatorie, solo nelle fasi di crescita successive, il condotto pneumatico scompare e va a formarsi la ghiandola responsabile dell'introduzione del gas nella vescica. Le vesciche natatorie dei fisoclisti hanno lo svantaggio di impedire l'innalzamento rapido, che potrebbe causare la rottura della vescica.\nLa composizione dei gas nella vescica \u00e8 variabile. Nei pesci che vivono in acque superficiali, la composizione si avvicina a quella dell'atmosfera, mentre i pesci che vivono in acque profonde tendono ad avere percentuali pi\u00f9 elevate di ossigeno. Ad esempio, \u00e8 stato osservato che l'anguilla \"Synaphobranchus\" ha un rapporto di 75,1% di ossigeno, 20,5% di azoto, 3,1% di anidride carbonica e 0,4% di argon. \nLa vescica natatoria di alcune specie, principalmente pesci d'acqua dolce (carpa comune, pesce gatto), \u00e8 interconnessa con l'orecchio interno del pesce e si collega con quattro ossicini dell'Apparato di Weber. Queste ossa, attraverso le loro vibrazioni sono responsabili della capacit\u00e0 di rilevamento del suono di queste specie. Anche in alcuni pesci di acque profonde la vescica natatoria potrebbe essere collegata all'orecchio interno per far s\u00ec che il pesce riceva dei suoni. Nel piranha rosso, la vescica gioca un ruolo importante nella produzione dei suoni, che avviene attraverso contrazioni rapide dei muscoli.\nEvoluzione.\nLe vesciche per il nuoto sono evolutivamente correlate (cio\u00e8 omologhe) ai polmoni. Si \u00e8 a lungo ritenuto che i primi polmoni, semplici sacche collegate all'intestino che permettevano l'ingresso di aria in condizioni di scarsit\u00e0 di ossigeno, si fossero evoluti nei polmoni degli attuali vertebrati terrestri e di alcuni pesci. Nel 1997, Farmer propose che i polmoni si fossero evoluti per fornire ossigeno al cuore. Nel pesce, il sangue va dalle branchie direttamente al muscolo scheletrico e solo successivamente arriva al cuore. Durante l'esercizio intenso, l'ossigeno sanguigno viene utilizzato dal muscolo scheletrico prima che raggiunga il cuore. I polmoni primitivi davano un vantaggio evolutivo fornendo al cuore sangue ossigenato attraverso lo shunt cardiaco. Questa teoria \u00e8 sostenuta dai reperti fossili, e dagli studi di fisiologia sui pesci esistenti. Non esistono animali che hanno sia i polmoni che una vescica natatoria. I pesci cartilaginei (ad esempio gli squali) si sono separati evolutivamente dagli altri pesci circa 420 milioni di anni fa e non hanno polmoni e vesciche natatorie, il che suggerisce che queste strutture si siano evolute dopo questa divisione. Questi pesci hanno due pinne pettorali eterocere, simili a ali, che aiutano nel sollevamento vista la mancanza di vesciche natatorie. \nMalattia della vescica natatoria.\nLa malattia della vescica natatoria \u00e8 un disturbo comune nei pesci d'acquario. Un pesce affetto da disturbi della vescica natatoria pu\u00f2 galleggiare con il muso verso il basso, oppure pu\u00f2 galleggiare verso l'alto o affondare sul fondo dell'acquario.\nStrato riflettente profondo.\nGli operatori del sonar durante la seconda guerra mondiale, notarono quello che sembrava essere un falso fondo marino presente a 300-500 metri di profondit\u00e0 durante giorno e meno profondo durante la notte. Ci\u00f2 \u00e8 dovuto a milioni di organismi marini, in particolare a piccoli pesci mesopelagici, che riflettono il sonar. Questi organismi migrano verso acque pi\u00f9 basse al tramonto per nutrirsi di plancton. La maggior parte dei pesci mesopelagici effettua quotidianamente migrazioni verticali, spostandosi di notte nella zona epipelagica, seguendo le migrazioni degli zooplancton e ritornando nelle profondit\u00e0 durante il giorno, per mettersi al riparo da eventuali predatori. Queste migrazioni si verificano su grandi distanze verticali e sono intraprese grazie alla vescica natatoria che, date le alte pressioni nella zona mesoplegica, richiede anche un'energia significativa. Mentre il pesce sale, la pressione nella camera oscilla e deve essere regolata per evitare che scoppi. Quando il pesce vuole tornare alle profondit\u00e0, la vescica viene sgonfiata. Alcuni pesci mesopelagici effettuano migrazioni quotidiane attraverso il termoclino, dove la temperatura varia tra 10 e 20 \u00b0C, mostrando una notevole tolleranza al cambiamento di temperatura.\nIl campionamento tramite pesca a strascico indica che il pesce lanterna rappresenta il 65% di tutte le biomasse di pesci di alto mare, sono tra i vertebrati pi\u00f9 distribuiti, numerosi e diversi, e svolgono un ruolo ecologico importante poich\u00e9 sono preda di organismi pi\u00f9 grandi. La biomassa globale stimata dei pesci lanterna \u00e8 di 550-660 milioni di tonnellate, pi\u00f9 grande di quella dell'intera pesca mondiale. I pesci lanterna rappresentano anche gran parte della biomassa responsabile dello strato di dispersione profonda degli oceani del mondo. \nUtilizzi umani.\nIn alcune zone dell'Asia la vescica natatoria \u00e8 considerata una specialit\u00e0 gastronomica. Vengono utilizzati principalmente quelle di pesci di grandi dimensioni, e in Cina sono conosciuti come fauci di pesce (\u82b1 \u81a0 / \u9c7c\u9cd4) e sono serviti in zuppe o stufati. Il consumo di questo alimento \u00e8 la causa indiretta del rischio di estinzione per la vaquita, la pi\u00f9 piccola focena esistente. Questo cetartiodattilo vive nella parte pi\u00f9 interna del Golfo della California, in Messico, e conta circa 12 l esemplari in tutto. L'estinzione del delfino \u00e8 dovuta alle reti usate per catturare la totoaba (il pi\u00f9 grande pesce tamburo del mondo) la cui vescica pu\u00f2 valere fino a $ 10.000 al chilogrammo. Anche quest'ultimo \u00e8 ormai a rischio di estinzione.\nLe vesciche natatorie sono utilizzate anche nell'industria alimentare come fonte di collagene. Possono essere trasformati in colla resistente all'acqua, o utilizzati per produrre la colla di pesce per la chiarificazione della birra. In passato erano usate per produrre i preservativi. I chimici di inizio novecento utilizzavano la vescica natatoria come membrana di dialisi."}
{"id": "1288242", "revid": "339392", "url": "https://it.wikipedia.org/wiki?curid=1288242", "title": "Delfino clessidra", "text": ""}
{"id": "1288244", "revid": "92719", "url": "https://it.wikipedia.org/wiki?curid=1288244", "title": "Delfini dal naso a bottiglia", "text": ""}
{"id": "1288247", "revid": "1776051", "url": "https://it.wikipedia.org/wiki?curid=1288247", "title": "Dangerous Curves (album)", "text": "Dangerous Curves \u00e8 il quinto album di Lita Ford, pubblicato nel 1991 per l'Etichetta discografica RCA Records."}
{"id": "1288249", "revid": "599013", "url": "https://it.wikipedia.org/wiki?curid=1288249", "title": "Valle di Ledro", "text": "La Valle di Ledro \u00e8 una valle del Trentino sud-occidentale. Prende il nome forse dai suoi antichi abitanti, chiamati \"Leutrenses\" dai Romani.\n\u00c8 una valle prealpina di origine glaciale che corre da est a ovest geologicamente interessante per la sua formazione.\nStoria.\nLe palafitte del lago di Ledro testimoniano una forte presenza umana in valle gi\u00e0 nel tardo neolitico eneolitico. Queste furono scoperte nell'autunno del 1929, quando il livello del lago fu abbassato per i lavori di presa della centrale idroelettrica del Ponale in costruzione a Riva del Garda. Emersero oltre 10.000 pali, attestando una delle pi\u00f9 grandi stazioni preistoriche scoperta fino ad allora in Italia ed una delle testimonianze pi\u00f9 importanti in Europa.\nIl 21 luglio del 1866 a Bezzecca si svolse la famosa Battaglia e sempre a Bezzecca il nove agosto Garibaldi rispose al generale Alfonso La Marmora con il famoso telegramma: \"Ho ricevuto il dispaccio n. 1073. Obbedisco\".\nIdrografia.\nIl lago di Ledro, dal caratteristico colore azzurro, si trova nella zona centrale. \u00c8 servito dal torrente Massangla. Funge anche da serbatoio idrico per alimentare la centrale idroelettrica di Riva del Garda. Per non disperdere l'energia elettrica prodotta in sovrabbondanza dalle centrali termoelettriche nel periodo notturno, questa viene utilizzata per far funzionare potenti pompe ad alta prevalenza che rimandano l'acqua del lago di Garda fino al lago di Ledro, da dove scende al mattino per far fronte alle punte di richiesta di utilizzo.\nAmministrazione.\nAmministrativamente appartiene alla comunit\u00e0 di valle Alto Garda e Ledro che in Trentino svolge anche le funzioni di comunit\u00e0 montana.\nI sei comuni esistenti nella valle per alcuni anni si sono accordati per costituire l'unione dei comuni della valle di Ledro, in attesa che un referendum sancisse definitivamente la costituzione di un unico comune. Il 30 novembre 2008 tutta la popolazione \u00e8 stata chiamata alle urne e il referendum, con il 74,39% di s\u00ec, ha sancito la costituzione del nuovo comune di Ledro, entrato in funzione dal 1\u00ba gennaio 2010.\nA maggio 2010 i cittadini sono stati chiamati al voto per la lista di preferenza, nonch\u00e9 nella scelta di 6 prosindaci.\nLa valle \u00e8 collegata con la Valle del Chiese attraverso la forra dell'Ampola ricavata nella roccia dal torrente Palvico e con la piana di Riva del Garda e Arco attraverso la Strada del Ponale realizzata da Giacomo Cis a met\u00e0 del 1800 e ora servita pi\u00f9 comodamente dalla galleria di 3600 metri chiamata Agnese in onore del sindaco di Molina di Ledro che si batt\u00e9 a Roma per ottenere la conclusione dei lavori e l'apertura."}
{"id": "1288250", "revid": "287204", "url": "https://it.wikipedia.org/wiki?curid=1288250", "title": "Filippo Maria Certani", "text": "Fratello dell'Abate Giacomo Certani, ne segu\u00ec le orme entrando nei Canonici Regolari Lateranensi, ordine di cui vest\u00ec l'abito a Monteveglio l'8 settembre 1626, facendo solenne professione un anno pi\u00f9 tardi.\nAppartenente ad una illustre ed antica famiglia, si procur\u00f2 ben presto fama di autorevolezza dottrinaria all'interno della sua congregazione e fu devotissimo di Sant'Ubaldo Baldassini, figura alla quale dedic\u00f2 la sua opera principale intitolata \"Idea del buon vivere, Azioni pi\u00f9 considerabili di S. Ubaldo, Canonico Regolare Lateranense, e Vescovo di Gubbio\", pubblicata nel 1666 a Milano, presso la stamperia Archiepiscopale."}
{"id": "1288252", "revid": "3303", "url": "https://it.wikipedia.org/wiki?curid=1288252", "title": "Val di Ledro", "text": ""}
{"id": "1288259", "revid": "3831", "url": "https://it.wikipedia.org/wiki?curid=1288259", "title": "Fisica Applicata", "text": ""}
{"id": "1288262", "revid": "287204", "url": "https://it.wikipedia.org/wiki?curid=1288262", "title": "Idrissa Ouedraogo", "text": ""}
{"id": "1288263", "revid": "16953", "url": "https://it.wikipedia.org/wiki?curid=1288263", "title": "Maracuia", "text": ""}
{"id": "1288264", "revid": "1543377", "url": "https://it.wikipedia.org/wiki?curid=1288264", "title": "Futbolo Klubas V\u0117tra", "text": "L'FK V\u0117tra (nome completo \"Futbolo Klubas V\u0117tra\"), chiamato comunemente V\u0117tra o anche V\u0117tra Vilnius, era una societ\u00e0 calcistica lituana con sede nella citt\u00e0 di Vilnius.\nStoria.\nMilitava nella \"A Lyga\", la massima serie del campionato lituano, fino alla sedicesima giornata di campionato 2010 quando viene espulsa per problemi finanziari."}
{"id": "1288266", "revid": "640277", "url": "https://it.wikipedia.org/wiki?curid=1288266", "title": "Maracuja", "text": ""}
{"id": "1288267", "revid": "1305772", "url": "https://it.wikipedia.org/wiki?curid=1288267", "title": "Oliver (scimpanz\u00e9)", "text": "Oliver (1958 circa \u2013 2 giugno 2012) \u00e8 stato un esemplare maschio di scimpanz\u00e9, studiato per i suoi insoliti comportamenti parzialmente umani.\nCaratteristiche.\nOliver aveva l'abitudine di camminare in posizione eretta, senza appoggiarsi sulle nocche, molto pi\u00f9 di un normale scimpanz\u00e9.\nPresentava anche stranezze nell'aspetto: faccia pi\u00f9 piatta e orecchie meno sporgenti di uno scimpanz\u00e9 medio, lentiggini, calvizie. Le particolarit\u00e0 rientravano comunque nei normali limiti di variabilit\u00e0 della specie.\nVita.\nOliver \u00e8 nato nelle foreste dello Zaire; fu venduto nei primi anni settanta a due addestratori sudafricani, Frank e Janet Berger.\nQuando era in periodo di accoppiamento, Oliver non si accontentava delle femmine di scimpanz\u00e9: andava dietro alla signora Berger.\nA causa della sua sfrenata libidine, i suoi addestratori furono costretti a venderlo a un addestratore americano e la bizzarra scimmia cominci\u00f2 una carriera come scimpanz\u00e9 addestrato, dimostrando in tutti i modi la sua portentosa intelligenza.\nAll'et\u00e0 di 52 anni si \u00e8 accoppiato con uno scimpanz\u00e9 femmina e ha vissuto in una casa sorvegliata accuratamente, creata apposta per lui in Texas. Oliver muore nel sonno all'et\u00e0 di 54 anni ed \u00e8 stato ritrovato il 2 giugno 2012 nella sua amaca preferita con la sua compagna, Raisin, di fianco a lui.\nRicerche scientifiche.\nOliver venne addirittura definito come \"L'anello mancante\" e si pens\u00f2 di studiare il suo DNA. Si sparse la notizia che il suo codice genetico avrebbe contenuto 47 cromosomi, vale a dire uno in meno dei normali scimpanz\u00e9 e uno in pi\u00f9 rispetto agli uomini.\nOliver continu\u00f2 a essere definito l'anello mancante fino al 1997, quando una serie di test genetici fatti dall'Universit\u00e0 di Chicago stabilirono che la scimmia non era altro che un semplice scimpanz\u00e9 molto intelligente, nessun anello mancante dell'evoluzione umana, tanto meno un ibrido tra un uomo e una scimmia. Inoltre fu scoperto che Oliver aveva nel DNA 48 cromosomi come un normale scimpanz\u00e9.\nLa risposta del dr. David Lebletter fu:\nIl dr. Lebletter fece i test a Oliver il ventennio precedente, rimanendo stupito che i risultati non fossero cambiati."}
{"id": "1288269", "revid": "228587", "url": "https://it.wikipedia.org/wiki?curid=1288269", "title": "True West (Shepard)", "text": "True West \u00e8 una commedia scritta da Sam Shepard, realizzata nel 1971 e messa in scena per la prima volta in California, a San Francisco, al teatro San Francisco's Magic Theatre il 10 luglio 1980.\nLa commedia \u00e8 stata in seguito messa in scena da diverse compagnie teatrali e interpretata da diversi attori: a New York nel 1983, a cura della \"Steppenwolf Theatre Company\", nella quale ha debuttato a teatro l'attore John Malkovich, con la regia di Gary Sinise, e nella versione francese di Pierre Legris del 1994 per il Canada nella quale ha recitato l'attore Roy Dupuis.&lt;br&gt;\nNel 2000 fu rimessa in scena a Broadway da Philip Seymour Hoffman che sostitu\u00ec, di tanto in tanto, parti dell'originale commedia. Nel 2003, Wilson Milam port\u00f2 al \"Bristol Old Vic\" una nuova versione della commedia rivisitata e rimodernizzata nella quale Phil Daniels interpret\u00f2 la parte di Lee e Andrew Tiernan quella di Austin.&lt;br&gt;\nBruce Willis recit\u00f2 nella versione televisiva della commedia, messa in onda sul canale a pagamento \"Showtime\".\nTrama.\n\u00c8 la storia di due fratelli: Lee ed Austin. &lt;br&gt;\nLee \u00e8 un piccolo criminale, un opportunista ed \u00e8 in mezzo alle lotte con cani mentre Austin \u00e8 un bravo sceneggiatore con una moglie e dei figli, due fratelli e due vite completamente diverse. Fra di loro non c'\u00e8 un vero rapporto familiare come nemmeno fra loro ed il padre. Austin e Lee si occupano di sorvegliare la casa della madre, mentre \u00e8 in vacanza. Lee, che si trasferisce a vivere nella casa della madre, vuole solo essere lasciato in pace ma Austin si preoccupa per il quartiere vedendo nel fratello solo un ladro. L'arrivo di un produttore nella citt\u00e0 cambier\u00e0 ogni cosa, sembra infatti molto pi\u00f9 interessato alla storia vera di Lee che alle finte sceneggiature di Austin."}
{"id": "1288276", "revid": "1543377", "url": "https://it.wikipedia.org/wiki?curid=1288276", "title": "Ottone in villa", "text": "Ottone in villa (RV 729) \u00e8 un dramma per musica in tre atti di Antonio Vivaldi su libretto di Domenico Lalli, che a sua volta si basa su \"Messalina\" di Francesco Maria Piccioli.\nFu la prima opera del Prete Rosso e venne rappresentata per la prima volta al Teatro delle Garzerie di Vicenza il 17 maggio 1713. Fu commissionata da Antonio Francesco Farsetti, l'allora capitano (governatore) di Vicenza. Alla prima rappresentazione i cantanti che si esibirono furono Maria Giusti (Cleonilla), il celebre contralto Diana Vico (Ottone), il soprano castrato Bartolomeo Bartoli (Caio Silio), il tenore Gaetano Mozi (Decio) e Margarita Faccioli (Tullia).\nIl testo di Lalli si basa su un precedente libretto prodotto da Piccioli, \"Messalina\", musicato e rappresentato da Carlo Pallavicino nel 1680 a Venezia. La costruzione della situazione teatrale \u00e8 un misto fra dramma eroico (dal quale prende le intenzioni epiche) e pastorale (dal quale eredita le infedelt\u00e0 amorose n\u00e9 scoperte n\u00e9 punite).\nVivaldi quando produsse quest'opera aveva trentacinque anni ed era gi\u00e0 un celebre compositore di musica strumentale e poteva ormai contare su una lunga attivit\u00e0 di violinista presso i teatri d'opera di Venezia. Tutto questo gli permise pi\u00f9 agevolmente di debuttare in questo nuovo genere musicale. Inoltre, prudentemente, decise di dare il suo primo spettacolo teatrale in provincia, a Vicenza appunto, lontano dall'ambiente musicale veneziano, in modo che un imprevisto insuccesso non potesse compromettere la sua carriera d'operista.\nTrama.\nL'Imperatore di Roma Ottone (si parla dell'Otone che succedette a Galba nel 69, 'anno dei quattro imperatori') \u00e8 legato sentimentalmente con Cleonilla, la quale per\u00f2, volatile per natura, da tempo ha una relazione segreta con Caio Silio. Ottone, ingenuo, non sa nulla. All'inizio dell'opera questa relazione \u00e8 a sua volta in crisi perch\u00e9 Cleonilla si \u00e8 innamorata di Ostilio e si \u00e8 ormai stancata di Caio. Ostilio \u00e8 in realt\u00e0 una donna, Tullia, la quale si \u00e8 mascherata perch\u00e9 innamorata di Caio, che l'ha lasciata per Cleonilla tempo prima. Tullia progetta di uccidire Cleonilla per la gelosia, ma prima tenta di dissuaderla nell'intraprendere una relazione con Caio. Egli vedendo le due donne insieme travisa credendo che si tratti di un incontro romantico. Dunque Caio avverte Ottone, il quale gli ordina di uccidere Ostilio. Prima di eseguire l'ordine Ostilio rivela di essere Tullia. Cleonilla afferma di aver sempre saputo questo e si riconcilia con Ottone, salvando la reputazione e cavandosela a buon mercato. Egli le crede e l'opera si conclude con il matrimonio di Tullia e Caio. Tullia \u00e8 felicissima, Ottone \u00e8 tranquillo e anche Caio Silio se l'\u00e8 cavata a buon mercato, come Cleonilla. Decio, che per tre atti ha vanamente tentato di avvertire Ottone delle varie tresche, rimproverato Caio e rimbeccato Cleonilla, \u00e8 l'unico personaggio serio in questo dramma che, sull'onda dell\"Incoronazione di Poppea\", prevede che a trionfare non sia la virt\u00f9, ma il vizio (senza ovviamente alcun risvolto cruento)."}
{"id": "1288277", "revid": "119384978", "url": "https://it.wikipedia.org/wiki?curid=1288277", "title": "Autostrade in Svezia", "text": "La Svezia possiede un vasto sistema autostradale (in svedese: \"motorv\u00e4g\") a sud. La prima autostrada fu la Malm\u00f6\u2013Lund e venne aperta nel 1953; dopo questa data altre nuove autostrade furono costruite, ma il processo fu molto lento; dopo il 1990, anche in Svezia la costruzione autostradale incominci\u00f2 a migliorare, permettendo alla Svezia di avere un vasto sistema autostradale a sud. Lo scopo primario delle autostrade svedesi \u00e8 quello di congiungere le citt\u00e0 pi\u00f9 importanti alle loro zone circostanti.\nPer molto tempo non ci fu nessun termine in svedese che fosse specifico per le autostrade. Per questo motivo venne usato l'italiano autostrada, tuttora in uso nella zona meridionale della Svezia.\nIn Svezia molte strade sono numerate secondo la numerazione delle strade europee. Pertanto pu\u00f2 capitare che strade, con la stessa numerazione, possono avere tratti classificati tecnicamente come autostrada altri come viabilit\u00e0 ordinaria.\nLo stesso vale per le strade numerate secondo lo standard nazionale."}
{"id": "1288280", "revid": "174852", "url": "https://it.wikipedia.org/wiki?curid=1288280", "title": "P\u00e0rdula", "text": ""}
{"id": "1288281", "revid": "1522738", "url": "https://it.wikipedia.org/wiki?curid=1288281", "title": "Strage di Vergarolla", "text": "La strage di Vergarolla, conosciuta anche come strage di Vergarola (in croato \"Eksplozija na Vergaroli\") fu causata dall'esplosione di materiale bellico, avvenuta il 18 agosto 1946 sulla spiaggia di Vergarolla a Pola. L'esplosione provoc\u00f2 la morte accertata di 65 persone.\nIn quel periodo l'Istria era rivendicata dalla Jugoslavia di Tito, che l'aveva occupata fin dal maggio 1945. Pola invece era amministrata a nome e per conto degli Alleati dalle truppe britanniche, ed era quindi l'unica parte dell'Istria al di fuori del controllo jugoslavo.\nLe responsabilit\u00e0 dell'esplosione, la dinamica e perfino il numero delle vittime sono tuttora fonte di accesi dibattiti. L'inchiesta delle autorit\u00e0 inglesi stabil\u00ec che \"\"gli ordigni furono deliberatamente fatti esplodere da persona o persone sconosciute\".\nInquadramento storico.\nNegli ultimi mesi della Seconda guerra mondiale i territori a cavallo dell'allora confine orientale italiano furono al centro di una disputa ad un tempo stesso nazionale e politica, ennesimo atto di un secolare conflitto fra italiani e slavi.\nIl 13 settembre 1943 il Comitato Popolare di Liberazione (CPL) dell'Istria - formalmente composto da croati e italiani della regione, ma dominato completamente dai primi - proclam\u00f2 a Pisino l'annessione della regione alla Croazia; il 25 settembre il proclama venne ribadito a Oto\u010dak dallo ZAVNOH (\"Zemaljsko antifa\u0161isti\u010dko vije\u0107e narodnog oslobo\u0111enja Hrvatske\" - Consiglio territoriale antifascista di liberazione nazionale della Croazia). Il 30 novembre entrambi i proclami vennero fatti propri a Jajce dall'AVNOJ (\"Antifa\u0161isti\u010dko vije\u0107e narodnog oslobo\u0111enja Jugoslavije\" - Consiglio antifascista di liberazione popolare della Jugoslavia). Parallelamente, ad Aidussina un'assemblea popolare slovena proclam\u00f2 l'annessione del Litorale sloveno (intendendo con questo termine in linea generale una parte dell'antico Litorale austriaco, comprendente Gorizia, la costa fino a Grado, Trieste e l'Istria nord-occidentale).\nAl termine delle ostilit\u00e0, i territori in questione furono l'oggetto di una delle maggiori contese politico/diplomatiche del dopoguerra. Inizialmente occupati quasi per interno dall'Esercito Popolare di Liberazione della Jugoslavia, il 9 giugno 1945 vennero divisi in due zone - A e B - separate da un confine chiamato Linea Morgan. All'interno della zona A l'amministrazione militare sarebbe dipesa dalle forze angloamericane, mentre le forze armate jugoslave avrebbero amministrato militarmente la zona B.\nLa citt\u00e0 di Pola venne inclusa nella zona A, divenendo una sorta di enclave circondata dal territorio della zona B. Al tempo era la maggiore citt\u00e0 istriana a maggioranza italiana, in larga parte contraria all'annessione alla Jugoslavia.\nQuesto stato delle cose - secondo gli accordi fra gli angloamericani e gli jugoslavi - sarebbe stato modificato in seguito alle trattative di pace.\nCi\u00f2 cre\u00f2 di fatto una situazione del tutto particolare, essendo garantita a Pola - a differenza del resto dell'Istria - la libert\u00e0 di espressione dei propri sentimenti nazionali, la pubblicazione di stampa non controllata dal Partito Comunista Jugoslavo e perfino una certa libert\u00e0 di organizzazione di manifestazioni politiche pubbliche, sempre sotto il controllo delle forze militari angloamericane.\nIl fatto.\nIl 18 agosto 1946, sulla spiaggia di Vergarolla (Pola), si sarebbero dovute tenere le tradizionali gare natatorie per la Coppa Scarioni, organizzate dalla societ\u00e0 dei canottieri \"Pietas Julia\". La manifestazione aveva l'intento dichiarato di mantenere una parvenza di connessione col resto dell'Italia, e il quotidiano cittadino \"L'Arena di Pola\"\" reclamizz\u00f2 l'evento come una sorta di manifestazione di italianit\u00e0.\nLa spiaggia era gremita di bagnanti, tra i quali molti bambini. Ai bordi dell'arenile erano state accatastate - secondo la versione pi\u00f9 accreditata - ventotto mine antisbarco - per un totale di circa nove tonnellate di esplosivo - ritenute inerti in seguito all'asportazione dei detonatori. I documenti delle indagini della Corte Militare di Inchiesta, conservati negli archivi di Londra, e recentemente utilizzati per la prima volta nel volume dello storico Gaetano Dato dedicato alla strage, parlano invece di 15-20 bombe antisommergibile tedesche, accompagnate da tre testate di siluro, quattro cariche di tritolo e cinque fumogeni. Alle 14,15 l'esplosione di questi ordigni uccise diverse decine di persone. Alcune rimasero schiacciate dal crollo dell'edificio della \"Pietas Julia\". Secondo le rilevazioni di Dato, basate sui documenti della polizia alleata, della corte militare di inchiesta, dei cimiteri di Pola e dell'anagrafe di Pola, i morti identificati furono 65, i resti ritrovati corrispondevano a 109 o 110 o 116 diversi cadaveri, e 211 furono i feriti. Quasi un terzo erano bambini o avevano meno di 18 anni. Sembrano inoltre accreditati cinque anonimi dispersi.\nIl boato si ud\u00ec in tutta la citt\u00e0 e da chilometri di distanza si vide un'enorme nuvola di fumo. I soccorsi furono complessi e caotici, anche per il fatto che alcune persone furono letteralmente \"polverizzate\". Questa \u00e8 una delle cause per cui non si riusc\u00ec a definire l'esatto numero delle vittime, tuttora controverso.\nL'ospedale cittadino \"Santorio Santorio\" divenne il luogo principale della raccolta dei feriti: nell'opera di assistenza medica si distinse in particolar modo il dottor Geppino Micheletti, che nonostante avesse perso nell'esplosione i figli Carlo e Renzo, di 9 e 6 anni, oltre al fratello e alla cognata, per pi\u00f9 di 24 ore consecutive non lasci\u00f2 il suo posto di lavoro.\nLe reazioni, i funerali e la quantificazione delle vittime.\nIl consiglio comunale di Pola si radun\u00f2 d'urgenza e inoltr\u00f2 una protesta formale al comando supremo alleato del Mediterraneo, all'ammiraglio Ellery Stone, capo della Commissione Alleata di Controllo a Roma, al Comando del Corpo al quale appartenevano le truppe di stanza a Pola, al Colonnello dell'AMGVG (\"Allied Military Government Venezia Giulia\" - Governo Militare Alleato della Venezia Giulia) di Trieste e dell\"Area Commissioner\" di Pola. Le autorit\u00e0 furono fermamente invitate a \"stabilire le responsabilit\u00e0\" della strage.\n\"L'Arena di Pola\" titol\u00f2 a tutta pagina \"Pola \u00e8 in lutto\", e scrisse: \"non \u00e8 finita la guerra. Lutti che si rinnovano, bare che si compongono in lunga fila, lamento di feriti che riempiono ancora le corsie degli ospedali. Un martirio che poche citt\u00e0 hanno conosciuto!\".\nL'intera citt\u00e0 partecip\u00f2 ai funerali, tanto che si dovettero organizzare due diversi cortei funebri. Tutti gli stabilimenti, gli uffici ed i negozi rimasero chiusi in segno di lutto. Le esequie furono celebrate dal vescovo di Parenzo e Pola Raffaele Mario Radossi, che durante l'omelia disse: \"Non scendo nell'esame delle cause prossime che hanno determinato un simile macello; io rimetto tutto al giudizio di Dio (...) al quale nessuno potr\u00e0 sfuggire nell'applicazione tremenda della sua inesorabile giustizia\".\nI feriti furono molte decine, fra cui anche due militari britannici feriti gravemente e altri due con lievi lesioni, mentre il numero esatto dei morti non venne mai accertato, almeno fino alla recente opera di Dato che ha verificato la scomparsa di 65 persone e i cinque dispersi: alla manifestazione sportiva erano accorse anche centinaia di persone dai villaggi limitrofi, e se circa cinquanta furono i cadaveri riconosciuti ufficialmente, ai funerali ventun bare contenevano corpi non identificati, oltre a quattro bare di resti non ricomponibili. Il totale di morti stimati che veniva accreditato in passato \u00e8 di circa ottanta, ma alcune stime sono arrivate ad ipotizzarne cento, tuttavia con scarsi supporti documentari; un'indicazione simile fu fornita dal dottor Geppino Micheletti (nonostante la ritrosia dei pi\u00f9 recenti autori a considerare attendibile la testimonianza), il quale disse in presenza di testimoni che le vittime complessive dovevano essere fra le 110 e le 116.\nLa notizia sulla stampa italiana.\nIl modo di riportare la notizia della strage di Vergarolla nella stampa italiana in qualche modo pu\u00f2 essere considerato un indicatore della rovente temperie politica dell'epoca, nonch\u00e9 della difficolt\u00e0 di recepire notizie da una zona ancora formalmente parte del territorio italiano, ma di fatto separata da esso.\nLa prima segnalazione del quotidiano del PCI l'Unit\u00e0 fu del 21 agosto 1946, a esequie avvenute. Il titolo \u00e8 \"Gli anglo-americani responsabili della strage di Pola\", ed in esso si d\u00e0 spazio alla notizia secondo cui il vescovo di Pola avrebbe \"\"stigmatizzato con roventi parole le autorit\u00e0 angloamericane, che presidiano la zona, chiamandole \"responsabili\" della tragedia per non aver rimosso le mine dalla spiaggia, dove erano state gettate dalla marea, per non averle disinnescate dopo averle lasciate sulla spiaggia\"\". La tesi del quotidiano - nonostante i vari sospetti sull'ipotesi dell'attentato doloso - \u00e8 che si sia trattato di una disgrazia, dovuta all'incuria degli angloamericani. Il numero delle vittime \u00e8 stabilito in 62.\nIl giorno successivo, l'Unit\u00e0 riport\u00f2 un \"rapporto telegrafico della Camera del Lavoro di Pola\" secondo il quale il numero delle vittime sarebbe salito a \"oltre 100\", ma la tesi \u00e8 sempre quella della \"sciagura dovuta ad incuria dei colpevoli\". L'articolo segnala la \"giusta indignazione della popolazione di Pola e di tutta l'Italia\", affermando che il consiglio municipale della cittadina istriana avrebbe votato un ordine del giorno \"di protesta\".\n\u00c8 da notare che il quotidiano comunista italiano in quegli stessi giorni conduceva una continua campagna di stampa in difesa degli interessi jugoslavi nella regione, contro - dall'altra parte - \"i servi del fascismo e dell'Italia fascista\" che contrapponendosi alla Jugoslavia assieme agli Stati Uniti avevano portato l'Europa sull'orlo di una nuova guerra.\n\"La Nuova Stampa\" di Torino diede la notizia il 20 agosto, intitolando \"Sventura a Pola\" e inserendo nel sommario l'interrogativo: \"Si tratta di un attentato?\".\nL'inchiesta inglese.\nIl comando inglese, attiv\u00f2 immediatamente la Polizia Civile. I documenti di quelle indagini sono conservati a Washington e mostrano che l'inchiesta sul luogo della strage e attraverso le testimonianze raccolte spinsero le autorit\u00e0, una settimana dopo, a istituire una Corte Militare d'inchiesta per verificare se fu dolo o incidente. N\u00e9 la polizia, n\u00e9 la Corte, riuscirono a determinare le responsabilit\u00e0 della strage, aumentando i dubbi su alcune circostanze. La relazione finale della Corte raggiunse le seguenti conclusioni:\n\"L'Arena di Pola\" ribad\u00ec varie volte l'argomento: \"Stando cos\u00ec le cose, le mine non possono essere scoppiate da sole senza l'intervento di alcuno\". La cittadinanza ebbe la netta impressione che i militari alleati agissero con poca determinazione nella ricerca dei colpevoli, ed essendosi maturata la convinzione che Pola fosse una sorta di pedina di scambio nel gioco delle potenze vincitrici della guerra, tutto ci\u00f2 esacerb\u00f2 ulteriormente gli animi.\nLa strage nel quadro dell'esodo.\nA differenza del resto dei territori in seguito ceduti dall'Italia alla Jugoslavia col trattato di pace, ove l'amministrazione militare era affidata all'esercito jugoslavo, l'esodo da Pola fu effettuato sotto la sovrintendenza delle forze alleate. La maggior parte della popolazione and\u00f2 via dalla citt\u00e0.\nL'idea dell'abbandono di Pola da parte della \"larghissima maggioranza\" dei cittadini era maturata mesi prima della strage di Vergarolla. Le feroci contrapposizioni fra i filoitaliani e i filojugoslavi erano condite da accuse e minacce, e la radicalizzazione della frattura non lasci\u00f2 ai perdenti \"alcun margine di accettazione della soluzione avversa\". Complessivamente, la popolazione di Pola ritenne di trovarsi di fronte ad un'alternativa secca: o rimanere nella propria citt\u00e0 in balia di un potere che non offriva nessuna garanzia sul piano della sicurezza personale, n\u00e9 su quello della libera espressione del proprio sentire nazionale e politico, oppure abbandonare tutto per prendere la via dell'esilio.\nLe notizie trapelate a maggio del 1946 in merito all'orientamento delle grandi potenze riunite a Parigi a favore della cosiddetta \"linea francese\" - che assegnava Pola alla Jugoslavia - rappresentarono un fulmine a ciel sereno: in citt\u00e0 si era infatti convinti che il compromesso sarebbe stato raggiunto sulla \"linea americana\" o sulla \"linea inglese\", che avrebbero lasciato la citt\u00e0 all'Italia.\nIl 25 giugno, la Camera del Lavoro proclam\u00f2 uno sciopero generale di protesta che raccolse un'adesione altissima. Il 3 luglio si costitu\u00ec il \"Comitato Esodo di Pola\". Il giorno successivo \"L'Arena di Pola\" titol\u00f2 a piena pagina: \"O l'Italia o l'esilio\". Nell'articolo principale a firma di Guido Miglia, si legge: \"\"Il nostro fiero popolo lavoratore, quello che pure aveva creduto nella democrazia e s'era ribellato ad ogni forma di schiavit\u00f9, abbandonerebbe in massa la citt\u00e0 se essa dovesse sicuramente passare alla Jugoslavia, e trover\u00e0 ospitalit\u00e0 e lavoro in Italia, ove il governo dar\u00e0 ogni possibile aiuto a tutti questi figli generosi che preferiscono l'esilio alla schiavit\u00f9 ed alla snazionalizzazione. A Pola rimarranno forse alcune migliaia di fanatici che, dopo alcune settimane di occupazione jugoslava, si pentiranno atrocemente di tutto il male fatto da loro e cercheranno allora di sfuggire alla persecuzione violenta ed all'oppressione. E proprio perch\u00e9 sanno che a loro toccher\u00e0 questa sorte, e per continuare ad essere dei gerarchi della \"minoranza\" italiana, fanno ogni sforzo per convincere la gente a rimanere in citt\u00e0; dopo averla terrorizzata con un anno di propaganda bestiale, con deportazioni in massa di innocenti e con lancio di uomini vivi nelle foibe, fra lo sghignazzare di alcuni ubriachi di sangue\"\".\nIl 12 luglio, il \"Comitato Esodo di Pola\" cominci\u00f2 la raccolta delle dichiarazioni dei cittadini che intendevano lasciare la citt\u00e0 nel caso di una sua cessione alla Jugoslavia; il 28 luglio furono diffusi i dati: su 31.700 polesani, 28.058 avevano scelto l'esilio. Pur essendo da considerarsi queste dichiarazioni prevalentemente come un tentativo di pressione sugli Alleati a sostegno della richiesta di plebiscito, cionondimeno esse avevano assunto un significato pi\u00f9 profondo: \"L'esodo si era trasformato nella maggior parte della popolazione da reazione istintiva in fatto concreto, che acquistava via via uno spessore organizzativo e iniziava a incidere sulla vita quotidiana degli abitanti\".\nNell'estate del 1946 l'esodo era gi\u00e0 un'opzione molto concreta. Tuttavia, nella memoria collettiva della popolazione la strage di Vergarolla venne ritenuta come un punto di svolta, in cui anche gli incerti si convinsero che la permanenza in citt\u00e0 alla partenza degli Alleati sarebbe stata impossibile.\nLe ipotesi sulle cause e le responsabilit\u00e0.\nLe ipotesi sulle cause e le responsabilit\u00e0 delle esplosioni iniziarono a formarsi fin dalle ore immediatamente successive alla tragedia. Esse possono essere cos\u00ec riassunte:\nLe novit\u00e0 degli archivi inglesi.\nA marzo del 2008, \"Il Piccolo\" pubblic\u00f2 una serie di quattro volumi sulla storia di Trieste, a cura di Fabio Amodeo e Mario J. Cereghino. Sulla base dei documenti del Public Record Office di Kew Gardens (Londra) - desecretati recentemente - i due autori ricostruirono il complesso quadro storico delle vicende che interessarono Trieste, la Venezia Giulia e l'Istria fra il 1946 e il 1951, assemblando una scelta delle lettere, delle informative e dei dispacci segreti in possesso degli Alleati.\nNel terzo di questi volumi, gli autori riportarono il testo di un'informativa riguardante la strage di Vergarolla, secondo la quale l'esplosione sarebbe stata in realt\u00e0 un attentato pianificato dall'OZNA (il servizio segreto jugoslavo). Nell'informativa - datata 19 dicembre 1946 e intitolata \"Sabotage in Pola\" - si indica anche il nome di Giuseppe Kovacich come agente dell'OZNA, nonch\u00e9 uno degli esecutori materiali dell'attentato stesso.\nIl documento riporta la sigla \"CS\" che indica una delle formazioni di spionaggio pi\u00f9 attive nell'Italia del dopoguerra: il Battaglione 808\u00ba per il controspionaggio, con sede a Roma, composto interamente da carabinieri. L'informativa \u00e8 quindi prodotta da un reparto italiano, a quel tempo al servizio anche dei servizi segreti americani e britannici.\nLa pubblicazione dei documenti su \"Il Piccolo\" \u00e8 stata poi ripresa e commentata in vario modo dalla stampa croata e da altri quotidiani italiani, determinando una netta frattura interpretativa: da parte croata si \u00e8 sostenuta la sostanziale non attendibilit\u00e0 di un rapporto dei carabinieri italiani per manifesta parzialit\u00e0 di vedute, e Tomislav Ravni\u0107 - segretario dell'\"Associazione dei combattenti antifascisti della regione istriana\" - chiamato a commentare - ha definito l'intera questione \"Fiabe per bambini\", affermando che a quel tempo i carabinieri che collaboravano con gli angloamericani erano tutti \"neofascisti\" e che una parte della popolazione di Pola li chiamava \"bacoli neri\" (\"scarafaggi neri\", nel dialetto polesano); da parte italiana invece, si \u00e8 accreditata la tesi colpevolista: \"Il Corriere della Sera\" ha perentoriamente intitolato un suo articolo \"Pola 1946: Tito dietro la strage sulla spiaggia\", mentre la stampa degli esuli ha semplicemente rammentato di aver sempre pensato che questa fosse l'interpretazione pi\u00f9 probabile. \"La Voce del Popolo\" - il quotidiano della minoranza italiana in Slovenia e Croazia - ha dato ampio spazio alla notizia, dedicandole una parte importante nel suo supplemento storico.\nFra i commenti del mondo accademico, cauti ma possibilisti rispetto alla veridicit\u00e0 delle notizie contenute nei rapporti informativi archiviati al Public Record Office si sono dichiarati lo storico italiano Roberto Spazzali e la storica Marta Verginella.\nNumerosa nuova documentazione, \u00e8 stata infine portata alla luce nella recente opera di Dato, che per il suo significato, \u00e8 stata presentata alla Camera dei Deputati il 13 giugno 2014, in seguito alle interrogazioni al Governo da parte di alcuni onorevoli del Partito Democratico e del Movimento Cinque Stelle, per istituire una commissione di storici che indaghi sulla strage.\nLa memoria della strage.\nPer quasi cinquant'anni, in Jugoslavia prima e in Croazia poi, non si parl\u00f2 della strage di Vergarolla: il pi\u00f9 cruento fatto della storia cittadina avvenuto in tempo di pace, non trovava spazio nella memoria di una citt\u00e0 notevolmente mutata nella composizione etnica della sua popolazione, rispetto al 1946.\nViceversa, le associazioni degli esuli istriani mantennero vivo il ricordo dell'evento: ogni anniversario veniva segnalato puntualmente dalla stampa associazionistica.\nIn un clima di rinnovata fiducia, considerato il processo di democratizzazione della nuova Croazia indipendente, la Comunit\u00e0 degli Italiani di Pola chiese ufficialmente alla Citt\u00e0 di Pola il permesso per l'erezione di un cippo-memoriale, in unione col \"Libero Comune di Pola in Esilio\", l'associazione che riunisce gli esuli polesani e con il Circolo di cultura istro-veneta \"Istria\" di Trieste. Dopo alcune trattative sul testo del cippo, a settembre del 1997 questo venne finalmente inaugurato: un semplice blocco di pietra d'Istria, con incise in alto le laconiche parole \"Vergarola 18.08.1946 13 h.\" e in basso \"Grad Pula - 1997 - Citt\u00e0 di Pola\".\nA partire da quell'anno, ogni 18 agosto una delegazione di esuli polesani ed una delegazione della Comunit\u00e0 degli Italiani di Pola commemorano la strage. In alcune occasioni ha partecipato alla cerimonia anche un rappresentante croato. Non sempre l'incontro fra esuli e \"rimasti\" polesani \u00e8 stato visto di buon occhio dai media croati: la stessa esistenza di un'associazione denominata \"Libero Comune di Pola in Esilio\" viene spesso ritenuta una \"provocazione irredentista\", ed alcuni commentatori hanno duramente attaccato la manifestazione.\nIl 13 aprile del 2017 \u00e8 avvenuta la prima commemorazione congiunta italo-croata delle vittime della strage. Nel corso della loro visita in Istria, i ministri italiani degli affari esteri Angelino Alfano e della salute Beatrice Lorenzin hanno incontrato a Pola gli omologhi croati Davor Ivo Stier e Milan Kujundzic, deponendo insieme a loro una corona di fiori sul cippo di Vergarolla. Nell'occasione \u00e8 stata anche conferita alla memoria del dottor Micheletti la Medaglia d'oro al merito della sanit\u00e0 pubblica della Repubblica Italiana.\nUna lapide commemorativa della strage \u00e8 stata posta dalla Federazione Grigioverde e dalla Famiglia Polesana a pochi metri dalla Cattedrale di San Giusto a Trieste."}
{"id": "1288282", "revid": "944090", "url": "https://it.wikipedia.org/wiki?curid=1288282", "title": "Ostetrica", "text": "L'ostetrica, chiamata levatrice in Svizzera (forme maschili: ostetrico e levatore), \u00e8 la figura professionale che si occupa di assistere la gestante durante il periodo di gravidanza, parto e puerperio, conduce e porta a termine parti eutocici (cio\u00e8 spontanei, fisiologici) con propria responsabilit\u00e0 e presta assistenza al neonato. In Italia tale figura appartiene alla categoria delle professioni sanitarie.\nNel mondo anglosassone si parla di ostetricia come \"midwifery\", che ha come figura centrale l'ostetrica come \"midwife\", che letteralmente significa \u201csta con la donna\u201d.\nIl termine ostetrico viene poi anche usato a livello popolare impropriamente per indicare anche il ruolo del ginecologo, che \u00e8 invece la figura medica che pi\u00f9 propriamente si occupa della salute del sistema uro-genitale della donna.\nIn Italia per diventare ostetrica \u00e8 necessario frequentare tre anni di universit\u00e0; in altri paesi dell'Europa, come la Finlandia, sono invece necessari cinque anni, dopodich\u00e9 se si vuole lavorare privatamente o nel distretto o presso un consultorio, sono necessari altri due anni di specialistica.\nStoria.\nLa professione dell'ostetrica \u00e8 considerata una delle pi\u00f9 antiche al mondo e nasce come sapere femminile trasmesso e arricchito da una generazione all'altra. Nei suoi scritti Platone, parlando di Socrate, fa spesso riferimento alla madre levatrice, che gli ispir\u00f2 il principio della maieutica (cio\u00e8 \"tirare fuori\", \"far emergere\"). \nRuolo un tempo riservato alle donne, chiamate \"levatrici\" o \"mammane\" perch\u00e9 in grado di \u00ablevare\u00bb il neonato dal corpo della donna incinta. In antichit\u00e0 il parto avveniva in casa con l\u2019aiuto di altre donne sposate gi\u00e0 madri e che avevano esperienza e sapevano cosa fare. Allora tutti i mestieri si imparavano osservando chi gi\u00e0 esercitava un mestiere e si faceva esperienza; nel caso della levatrice generalmente il mestiere veniva tramandato da madre in figlia. Ma il suo compito non si limitava ad aiutare il bambino a nascere, essa dava anche indicazioni alle madri sul riposo e sulla dieta da seguire. Inoltre, sostenevano moralmente le puerpere durante tutto il periodo della gravidanza. Oggi l'ostetrica, sia essa donna o uomo, segue non solo il parto fisiologico in autonomia, ma anche tutta la gravidanza, il postpartum e aiuta la mamma ad accudire il bambino nei primi mesi.\nCompetenze professionali.\nL'ostetrica/o, nel rispetto dell'etica professionale, gestisce, come membro dell'\u00e9quipe sanitaria, l'intervento assistenziale di propria competenza: partecipa ad interventi di educazione sanitaria e sessuale sia nell'ambito della famiglia che nella comunit\u00e0; alla preparazione psicoprofilattica al parto; alla preparazione e all'assistenza ad interventi ginecologici; alla prevenzione e all'accertamento dei tumori della sfera genitale femminile; ai programmi di assistenza materna e neonatale. Contribuisce anche alla formazione del personale di supporto e concorre direttamente all'aggiornamento relativo al proprio profilo professionale e alla ricerca.\nL'ostetrica/o \u00e8 in grado di individuare situazioni potenzialmente patologiche che richiedono intervento medico e di praticare, ove occorra, le relative misure di particolare emergenza.\nL'ostetrica/o svolge la sua attivit\u00e0 in strutture sanitarie, pubbliche o private, in regime di dipendenza o libero-professionale.\nIl punto forte dell'ostetrica/o \u00e8, oltre alla sua formazione tecnica (saper fare), la sua capacit\u00e0 empatica e comunicativa (saper essere) necessaria per seguire la donna in momenti \"difficili\" quali possono essere l'affrontare un travaglio o semplicemente accettare una menopausa.\nAmbienti di lavoro.\nL'ostetrica/o non ha come ambiente di lavoro solo la sala parto (nel caso lavori in clinica) ma anche la casa delle donne che assiste (nel parto in casa o nel controllo del puerperio e dell'allattamento).\nOpera nei consultori pubblici e privati, dove oltre a essere un costante punto di riferimento per le donne, gravide e non, esegue pap test, tamponi, visite in gravidanza, pesate di bambini anche fino ai due anni, corsi di accompagnamento alla nascita, sostegno all'allattamento e riabilitazione del pavimento pelvico.\nNegli Stati Uniti d'America ci sono due figure diverse: le \"midwives\" che lavorano sul territorio (parti in casa, case del parto, BirthCenter); in ospedale ci sono invece le \"Birth Nurses\", infermiere specializzate nella nascita, che corrispondono alle classiche ostetriche ospedaliere. Sulla scena del parto interviene il ginecologo solo in presenza di una patologia. \nNegli Stati Uniti d'America \u00e8 molto diffusa la figura della doula, che ha come fine ultimo quello di far sentire la donna a proprio agio, e collabora con le ostetriche."}
{"id": "1288283", "revid": "857138", "url": "https://it.wikipedia.org/wiki?curid=1288283", "title": "Vangelo dei Settanta", "text": " \nIl Vangelo dei Settanta (discepoli, v. Lc 10,1-24) \u00e8 un vangelo apocrifo andato perduto. Ne sono pervenute solo citazioni indirette tramite alcuni Padri della Chiesa. Forse coincide col Vangelo di Mani (III secolo)."}
