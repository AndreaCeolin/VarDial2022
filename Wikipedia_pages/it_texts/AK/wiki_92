{"id": "1394430", "revid": "125768447", "url": "https://it.wikipedia.org/wiki?curid=1394430", "title": "Un'altra giovinezza", "text": "Un'altra giovinezza (\"Youth Without Youth\") \u00e8 un film del 2007 diretto da Francis Ford Coppola e interpretato da Tim Roth.\nTratto dall'omonimo romanzo di Mircea Eliade, scrittore e rinomato storico delle religioni, segna il ritorno alla regia cinematografica da parte di Coppola dopo dieci anni di assenza (l'ultimo film da lui diretto era infatti \"L'uomo della pioggia - The Rainmaker\", risalente al 1997).\nTrama.\nPiatra Neam\u021b , Romania: Dominic, anziano linguista rumeno all'epoca dell'invasione nazista, \u00e8 ossessionato dallo studio del linguaggio e dal ricordo dell'amata Laura che, dopo averlo lasciato ed essersi sposata con un altro, era poi morta di parto, molto tempo prima. Una sera viene colpito da un fulmine e da quel momento la sua vita cambia completamente. In ospedale viene dato per spacciato, per\u00f2 col passare dei giorni non solo non muore, ma comincia lentamente a ringiovanire di alcune decine di anni, acquisendo misteriosi poteri paranormali. L'uomo viene perseguitato dai nazisti, che hanno invaso il suo paese e che sono interessati alla sua guarigione miracolosa.\nDominic viene dapprima aiutato dal professor Stanculescu, il medico che ha preso in esame il suo caso, poi inizia una lunga fuga in altri paesi europei dacch\u00e9 \u00e8 via via braccato e riconosciuto dai suoi nemici. Tuttavia, grazie ai nuovi poteri di cui dispone e durante i suoi viaggi, potr\u00e0 approfondire notevolmente gli studi cui si era dedicato da sempre (e cui aveva sacrificato la propria vita personale), la ricerca della Lingua primigenia, il linguaggio originario e unico dell'umanit\u00e0, e approdare ad un grado di conoscenza che nessun uomo ha mai raggiunto. L'unico con cui interagisca e si confronti sui suoi studi \u00e8 un suo misterioso \"doppio\", una sorta di perduta coscienza che si \u00e8 manifestata per la prima volta dopo che lo studioso \u00e8 stato colpito dal fulmine.\nIncontrando un'affascinante donna di nome Veronica, che sentir\u00e0 essere \"reincarnazione\" dell'amata Laura, Dominic regredisce mentalmente a esistenze passate e svela conoscenze filosofiche e lingue sconosciute. L'uomo parte con il famoso orientalista Giuseppe Tucci e la donna alla volta dell'India, poich\u00e9 ella sembra fosse in una vita precedente una seguace del Buddhismo Mah\u0101y\u0101na. Alternandosi, quasi in modo onirico, tra le varie vite, Dominic scappa con lei dai riflettori dei mass media ma dovr\u00e0 poi separarsene per evitare che ella muoia di vecchiaia. Tornato al vecchio \"Caff\u00e8 Select\" di Piatra Neam\u021b, dove si incontrava con i suoi amici, li ritrova ormai invecchiati. Essi sono naturalmente ignari delle scoperte che ha fatto (\u00e8 il 1938) e Dominic rifugge da loro perch\u00e9 non riesce a spiegarsi e a convincerli. Verr\u00e0 trovato morto congelato l'indomani, vecchio. Un passante ritrova il suo documento, su cui si legge: \"data di nascita: 24 aprile 1938\"."}
{"id": "1394431", "revid": "1776051", "url": "https://it.wikipedia.org/wiki?curid=1394431", "title": "Between the Walls", "text": "Between the Walls \u00e8 il quarto album della band speed metal/power metal Axel Rudi Pell. Il disco \u00e8 stato pubblicato nel 1994."}
{"id": "1394432", "revid": "57342", "url": "https://it.wikipedia.org/wiki?curid=1394432", "title": "BAFTA al miglior regista", "text": "Il BAFTA al miglior regista (\"BAFTA Award for Best Director\") \u00e8 un premio annuale, promosso dal British Academy of Film and Television Arts a partire dal 1969, che premia il regista che pi\u00f9 si \u00e8 distinto nella direzione di una pellicola cinematografica dell'anno precedente. L'albo d'oro \u00e8 pertanto riferito all'anno di svolgimento della cerimonia di premiazione.\nNessun regista italiano si \u00e8 mai aggiudicato questo premio. \nHanno ottenuto una nomination Franco Zeffirelli nel 1969, Luchino Visconti nel 1972, Sergio Leone nel 1985, Bernardo Bertolucci nel 1989 e Giuseppe Tornatore nel 1991."}
{"id": "1394433", "revid": "767487", "url": "https://it.wikipedia.org/wiki?curid=1394433", "title": "Brusturoasa", "text": "Brusturoasa \u00e8 un comune della Romania di 3.531 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: Brusturoasa, Buruieni\u0219, Buruieni\u0219u De Sus, Camenca, Cuchini\u0219, Hingane\u0219ti."}
{"id": "1394434", "revid": "156992", "url": "https://it.wikipedia.org/wiki?curid=1394434", "title": "Hannes Olof G\u00f6sta Alfv\u00e9n", "text": ""}
{"id": "1394440", "revid": "156992", "url": "https://it.wikipedia.org/wiki?curid=1394440", "title": "Hannes Olof Gosta Alfven", "text": ""}
{"id": "1394444", "revid": "287204", "url": "https://it.wikipedia.org/wiki?curid=1394444", "title": "Hannes Alfv\u00e8n", "text": ""}
{"id": "1394445", "revid": "1776051", "url": "https://it.wikipedia.org/wiki?curid=1394445", "title": "Black Moon Pyramid", "text": "Black Moon Pyramid \u00e8 il quinto album della band speed metal/power metal Axel Rudi Pell. Il disco \u00e8 stato pubblicato nel 1996."}
{"id": "1394447", "revid": "767487", "url": "https://it.wikipedia.org/wiki?curid=1394447", "title": "Buciumi (Bac\u0103u)", "text": "Buciumi \u00e8 un comune della Romania di 3.163 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 2 villaggi: Buciumi, R\u0103c\u0103u\u021bi.\nIl comune \u00e8 nato a seguito della Legge N. 67 del 23 marzo 2005 dalla scissione del comune di \u0218tefan cel Mare."}
{"id": "1394448", "revid": "830939", "url": "https://it.wikipedia.org/wiki?curid=1394448", "title": "Aleksander Wojtkiewicz", "text": "Di nazionalit\u00e0 polacca, ma nato in Lettonia, il suo nome era pronunziato Aleksandrs Voitkevi\u010ds. Da giovanissimo era gi\u00e0 un forte giocatore e assistette l'ex campione del mondo e suo concittadino Michail Tal' durante il torneo interzonale di Riga. La sua promettente carriera scacchistica fu interrotta quando rifiut\u00f2 di essere arruolato nell'esercito russo. Per molti anni visse in incognito e nel 1986 gli furono comminati due anni di carcere. Dopo un anno, quando i presidenti Reagan e Gorba\u010d\u00ebv si incontrarono, gli fu concessa l'amnistia.\nOttenne il permesso di emigrare in Polonia e si stabil\u00ec a Varsavia. Partecip\u00f2 a diversi campionati polacchi, vincendone due (1989 e 1995). Si spost\u00f2 poi negli Stati Uniti, prendendo parte a numerosi tornei. Ottenne i maggiori successi nel 2006, col primo posto \"ex aequo\" nel \"World Open\" di Filadelfia e la vittoria nel \"National Open\" di Las Vegas. Mor\u00ec a Baltimora nello stesso anno in seguito ad una emorragia intestinale."}
{"id": "1394449", "revid": "1632387", "url": "https://it.wikipedia.org/wiki?curid=1394449", "title": "Under Satan\u00e6", "text": "Under Satan\u00e6 \u00e8 una compilation del gruppo musicale gothic metal portoghese Moonspell, pubblicata nel 2007 dalla Steamhammer/SPV.\nIl disco.\nTrattasi di brani degli esordi riarrangiati e risuonati per l'occasione (eccetto la traccia numero 6). Il titolo deriva dall'unione di quello del primo EP (\"Under the Moonspell\") e del primo demo della band: \"Anno Satan\u00e6\". Difatti i brani provengono da entrambe le pubblicazioni, l'ultima (\"Serpent Angel\") dal promo del 1992.\nNella specifico:\n1994 - (1-6)\n1993 - (7-9)"}
{"id": "1394450", "revid": "1573940", "url": "https://it.wikipedia.org/wiki?curid=1394450", "title": "Chiesa di San Rocco (Bedigliora)", "text": "La chiesa prepositurale di San Rocco \u00e8 un edificio religioso che si trova a Bedigliora, in Canton Ticino.\nStoria.\nLa costruzione viene citata per la prima volta in documenti storici risalenti al 1524. Nel 1599 subisce profondi rimaneggiamenti, con l'aggiunta di due cappelle laterali, della sagrestia e del campanile. Nel 1630 venne rifatto il soffitto e nel 1644 la chiesa venne nuovamente consacrata. La facciata venne rimodellata nel 1927 da Giacomo Alberti.\nDescrizione.\nLa chiesa si presenta con una pianta ad unica navata, sovrastata da una volta a botte lunettata."}
{"id": "1394456", "revid": "767487", "url": "https://it.wikipedia.org/wiki?curid=1394456", "title": "Buhoci", "text": "Buhoci \u00e8 un comune della Romania di 4.994 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 5 villaggi: Bijghir, Buhoci, Buhocel, Coteni, Dospine\u0219ti.\nBuhoci ha dato i natali allo zoologo Ioan Borcea (1879-1936)."}
{"id": "1394461", "revid": "767487", "url": "https://it.wikipedia.org/wiki?curid=1394461", "title": "Ca\u0219in", "text": "Ca\u0219in \u00e8 un comune della Romania di 4.073 abitanti, ubicato nel distretto di Bac\u0103u, nella regione storica della Moldavia."}
{"id": "1394463", "revid": "287204", "url": "https://it.wikipedia.org/wiki?curid=1394463", "title": "Casin", "text": ""}
{"id": "1394468", "revid": "123908376", "url": "https://it.wikipedia.org/wiki?curid=1394468", "title": "Cedalione", "text": "Cedalione () \u00e8 un personaggio della mitologia greca. Fu l'assistente di Efesto.\nGenealogia.\nNon sono mai stati ritrovati scritti a riguardo della sua genealogia. \nPotrebbe essere uno dei Cabiri. Se cos\u00ec fosse il suoi genitori pi\u00f9 accreditati sono Efesto e la ninfa marina Cabeiro.\nMitologia.\nFu mandato da Hera sull'isola di Lemno per imparare il mestiere di fabbro presso la fucina del dio Efesto che un giorno lo incaric\u00f2 di condurre il gigante Orione (che era accecato) verso est. Cedalione obbed\u00ec salendogli sulle spalle ed indicandogli la strada da percorrere fino ad incontrare Helios (il sole) che con i suoi raggi ridiede la vista al Gigante.\nTra le opere di Sofocle esiste un dramma satirico dedicato a Cedalione, di cui per\u00f2 solo da pochi frammenti \u00e8 stato possibile leggerne il testo. \nLa trama, gli episodi dell'accecamento di Orione ed il suo percorso verso est sono incerti ma risulta invece la presenza dei satiri lungo il tragitto del viaggio ed un frammento in cui si legge dell'esistenza di un coro di Cabiri."}
{"id": "1394471", "revid": "1901353", "url": "https://it.wikipedia.org/wiki?curid=1394471", "title": "C\u0103iu\u021bi", "text": "C\u0103iu\u021bi \u00e8 un comune della Romania di 5.437 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 9 villaggi: Blidari, Boi\u0219tea, C\u0103iu\u021bi, Flore\u0219ti, Heltiu, M\u0103rce\u0219ti, Popeni, Pralea, Vr\u00e2nceni."}
{"id": "1394472", "revid": "287204", "url": "https://it.wikipedia.org/wiki?curid=1394472", "title": "Caiuti", "text": ""}
{"id": "1394474", "revid": "1632387", "url": "https://it.wikipedia.org/wiki?curid=1394474", "title": "Tizio", "text": "Tizio () \u00e8 un personaggio della mitologia greca. Fu un Gigante.\nGenealogia.\nFiglio di Zeus e di Elara, fu partorito da Gaia e fu il padre di Europa (madre di Eufemo).\nMitologia.\nNascita.\nConcepito da Zeus e Elara, questa gravidanza fu celata da Hera (moglie gelosa di Zeus) nascondendo la madre incinta nelle profondit\u00e0 della terra, ma Tizio nel suo grembo crebbe cos\u00ec tanto che le ruppe l'utero ed Elara mor\u00ec, e la gestazione fin\u00ec nella terra (Gea) da cui infine Tizio nacque.\nLa grotta nella quale si credeva che Tizio fosse giunto in superficie era situata in Eubea ed era chiamata Elarion.\nMorte.\nEra, per vendicarsi di Latona, che aveva dato alla luce i figli di Zeus Apollo e Artemide, ispir\u00f2 un violento desiderio al gigante. Tizio and\u00f2 alla ricerca di Latona e la trov\u00f2 nel bosco di Panopeo. Ella si trovava l\u00ec per adempiere a un rito, quando il gigante Tizio irruppe, cercando di violentarla.\nLe sue grida furono udite da Artemide e Apollo, che uccisero il gigante con una moltitudine di frecce. Secondo Pindaro e Callimaco, fu la sola Artemide ad ammazzarlo; secondo Apollonio Rodio e Quinto Smirneo invece fu il solo Apollo.\nZeus consider\u00f2 quest'uccisione un atto di giustizia dovuta, nonostante Tizio fosse suo figlio. Secondo un'altra versione, fu lo stesso Zeus a ucciderlo.\nSupplizio nel Tartaro.\nGiunto nel Tartaro, Tizio fu condannato a un'orribile tortura: il suo gigantesco corpo, che copriva due acri (o piuttosto nove, secondo Properzio e Claudiano), venne immobilizzato a terra costringendone braccia e gambe, mentre due avvoltoi, due aquile o un serpente avrebbero per l'eternit\u00e0 divorato il suo fegato.\nProgenie.\nSecondo una versione del mito, Tizio ebbe per figlio Taso, mentre dalla figlia Europa nacque Eufemo, uno degli Argonauti.\nAlcune interpretazioni del mito.\nIl nome del gigante (che in greco \u00e8 \u03a4\u03b9\u03c4\u03cd\u03bf\u03c2, Tityos) potrebbe derivare dalla parola \"tisis\" oppure essere legata ai \"Tityroi\", una parola beotica per indicare i satiri che suonano il flauto. Ci\u00f2 spiegherebbe come mai egli assomigli tanto a un altro dei rivali di Apollo, Marsia. In effetti, alcuni elementi della storia, in particolare il supplizio cui Tizio \u00e8 condannato nel Tartaro, ricordano da vicino la vicenda del gigante beotico Orione o quella del titano Prometeo."}
{"id": "1394476", "revid": "149727", "url": "https://it.wikipedia.org/wiki?curid=1394476", "title": "Colognola del Piano", "text": ""}
{"id": "1394478", "revid": "1983214", "url": "https://it.wikipedia.org/wiki?curid=1394478", "title": "Cleja", "text": "Cleja (in ungherese \"Kl\u00e9zse\") \u00e8 un comune della Romania di 7.060 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 3 villaggi: Cleja-Kl\u00e8zse, Somusca-Somoska, Valea Mic\u0103-Pokolpatak."}
{"id": "1394481", "revid": "123186939", "url": "https://it.wikipedia.org/wiki?curid=1394481", "title": "Cooperazione (settimanale)", "text": "Cooperazione \u00e8 un settimanale svizzero fondato nel gennaio 1902 come organo in lingua italiana dell'Unione delle cooperative svizzere che esce ogni marted\u00ec.\nLa redazione \u00e8 a Basilea. Ha una tiratura controllata di 123.985 copie e 144.000 lettori (dati REMP 2017-2), una copertura che supera il 51% ed \u00e8 il giornale pi\u00f9 letto nella Svizzera italiana.\nStoria.\nIl 18 gennaio 1902 le \"Schweizerische Konsumvereine\" (Unioni svizzere di consumo) decidono la creazione di un organo d'informazione, intitolato \"Genossenschaftliches Volksblatt Offizielles Organ der Schweizerischer Konsumverein\" (oggi: \"Coopzeitung\").\nIl 9 gennaio 1904 \u00e8 la volta dell'edizione in lingua francese \"La Coop\u00e9ration. Journal populaire suisse\" (oggi: \"Coop\u00e9ration\"), e nel gennaio 1906 sono le unioni di Bellinzona e Chiasso a realizzare l'edizione italiana de \"La Cooperazione. Giornale popolare svizzero\" (oggi: \"Cooperazione\"). Nel 1906 era un mensile di quattro pagine, con una tiratura di 850 copie.\nNel 1908 \"La Cooperazione. Giornale popolare svizzero\" diventa quindicinale e nel 1928 settimanale. Nel 1983 cambia nome in \"Cooperazione\". Fino al 1986 la veste grafica \u00e8 nel formato svizzero (320 \u00d7 475\u00a0mm) e in bicromia per poi passare (il 18.9.1986) al formato \"tabloid\" in quadricromia. Dal 1\u00ba gennaio 2011 il settimanale \u00e8 stampato e distribuito dal centro Stampa Ticino SA a Muzzano (Ticino). Dal 2 settembre 2014 \"Cooperazione\" \u00e8 pubblicato su carta da giornale, 42 g/m2, con un formato tabloid ridotto (210 \u00d7 295\u00a0mm), senza il classico bordino bianco: le immagini arrivano fino al bordo della pagina. Altra novit\u00e0 per il panorama dei settimanali d'azienda, \u00e8 spillato.\n\"Cooperazione\" \u00e8 la prima testata della Svizzera italiana a entrare nell'edicola di Apple (2012) e a presentare fotografie panoramiche del Ticino sul giornale e nel proprio sito. Inoltre, pubblica i propri video sul canale youtube. Qui si trovano infografici, ricette e tanto altro materiale precedentemente pubblicato sul settimanale.\nCon circa 3,5 milioni di lettori e oltre 2,5 milioni di copie, i tre settimanali di Coop svizzera (Coopzeitung, Coop\u00e9ration e Cooperazione) si collocano fra le riviste pi\u00f9 lette in Svizzera (dati REMP MACH Basic 2017-2)."}
{"id": "1394482", "revid": "287204", "url": "https://it.wikipedia.org/wiki?curid=1394482", "title": "Obergabelhorn", "text": "L'Obergabelhorn (4.063\u00a0 - scritto anche \"Ober Gabelhorn\") \u00e8 una montagna della Alpi Pennine che si trova nel Canton Vallese svizzero lungo la cresta che separa la Mattertal dalla valle di Zinal.\nCaratteristiche.\nFa parte della cosiddetta \"Corona Imperiale\" formata dalla seguenti montagne: Les Diablons (3.609\u00a0m), il Bishorn (4.153\u00a0m), il Weisshorn (4.505\u00a0m), il Schalihorn (3.974\u00a0m), lo Zinalrothorn (4.221\u00a0m), il Trifthorn (3.728\u00a0m), l'Obergabelhorn (4.062\u00a0m), il Mont Durand (3.712\u00a0m), la Pointe de Zinal (3.790\u00a0m), la Dent Blanche (4.356\u00a0m), il Grand Cornier (3.961\u00a0m), la Pigne de la L\u00e9 (3.396\u00a0m), e la Garde de Bordon (3.310\u00a0m), e nel centro di questa gigantesca parabola il Monte Besso (3.667\u00a0m).\nLa montagna si presenta come una bella piramide di roccia e di ghiaccio. Due sono le creste principali che si dipartono dalla vetta: una scende verso est-nord-est e raggiunge la Wellenkuppe mentre l'altra va verso ovest-sud-ovest, viene detta \"Arbengrat\" e passato l'\"Arbenjoch\" risale al Mont Durand. Una terza cresta meno pronunciata e detta \"Le Coeur\" ha andamento nord-nord-ovest. La parete sud (quella rivolta verso il Cervino) si presenta rocciosa; al contrario la parete nord si presenta nevosa fin sulla vetta.\nStoria.\nLa prima salita alla vetta fu compiuta il 6 luglio 1865 da Adolphus Warburton Moore, Horace Walker e Jakob Anderegg.\nCome per il Cervino ci fu una corsa per raggiungere per primi la vetta. Il giorno dopo la prima salita raggiunsero la vetta Francis Douglas, Peter Taugwalder e Joseph Viennin.\nSalita alla vetta.\nLa via normale di salita alla vetta parte dalla Rothornh\u00fctte, passa tramite la Wellenkuppe ed avviene attraverso la cresta est-nord-est. Nel suo complesso essa \u00e8 valuta AD. Dal rifugio si arriva presto sul \"Triftgletscher\" e lo si attraversa verso occidente con un ampio semicerchio per evitare i grandi crepacci. Passati sotto il Trifthorn si arriva alla cresta nord-est della Wellenkuppe che si risale fino alla vetta. Dalla vetta della Wellenkuppe si scende verso ovest fino a raggiungere il grande gendarme (\"Kluckerturm\") che si risale con fatica. Superato il gendarme si continua la cresta in parte nevosa ed in parte rocciosa fino alla vetta.\nLa salita della cresta ovest-sud-ovest, \"Arbengrat\", avviene partendo dal Bivacco Arben. Essa \u00e8 valutata nel suo complesso AD. Dal bivacco si sale verso nord in direzione del grande intaglio (nevoso ad inizio stagione e ben visibile dal bivacco) che, risalendolo, permette di raggiungere la cresta. Si segue poi la cresta evitando i gendarmi presenti su di essa fino alla vetta.\nRifugi.\nPer facilitare l'ascesa alla vetta e l'escursionismo intorno al monte vi sono alcuni rifugi alpini:"}
{"id": "1394484", "revid": "1745361", "url": "https://it.wikipedia.org/wiki?curid=1394484", "title": "Erse (mitologia)", "text": "Erse () \u00e8 un personaggio della mitologia greca, figlia di Cecrope e Aglauro. \nFu madre di Cefalo, il beniamino della dea Eos e Cervice, avuti da Ermes.\nMitologia.\nErse era la minore e la pi\u00f9 bella delle figlie di Cecrope, re di Atene e di ritorno da una processione panatenaica, venne adocchiata da Ermes che se ne innamor\u00f2 perdutamente. \nDopo essersi recato alla dimora della ragazza, il dio di Cillene cerc\u00f2 di persuadere promettendo dell'oro ad una delle sorelle (Aglauro) per lasciarlo entrare nella stanza di Erse. \nAglauro accett\u00f2 l'oro ma, colta dall'invidia nei confronti della bella sorella non rispett\u00f2 il patto. Il dio s'infuri\u00f2, entr\u00f2 in casa e pun\u00ec la donna mutandola in una statua di pietra. \nIn un'altra storia, incuriosite dal contenuto di un cesto affidato loro da Atena, Erse, Aglauro e la terza sorella Pandroso ne alzarono il coperchio vedendo Erittonio, un bambino con la coda di serpente al posto della gambe, impazzendo di paura e finendo gi\u00f9 dall'Acropoli oppure, secondo Igino, gettandosi in mare.\nNelle metamorfosi di Ovidio si narra che Atena irata con la sorella Aglauro per aver contravvenuto al divieto di non sbirciare il contenuto del cesto affidatole, la pun\u00ec inviandole la dea dell'Invidia, affinch\u00e9 instillasse in lei un'insana gelosia per la storia d'amore tra Ermes e sua sorella Erse. Sempre secondo Ovidio, la stessa Aglauro si mise tra i due sbarrando l'entrata di Ermes nella casa e rifiutando di spostarsi. Ermes si arrabbi\u00f2 per la sua presunzione e la trasform\u00f2 in una pietra."}
{"id": "1394487", "revid": "92723", "url": "https://it.wikipedia.org/wiki?curid=1394487", "title": "Donato Arsenio Mascagni", "text": "Biografia.\nNacque a Firenze nel 1579, da Matteo e Agnoletta Donati e fu battezzato con il nome di Donato. Dotato di gran talento nel dipingere, prima di farsi religioso e di essere ordinato sacerdote, fu discepolo del pittore veronese Jacopo Ligozzi (discepolo, a sua volta, di Paolo Veronese). Nel 1590 fu immatricolato nell'Arte del Disegno. Nel 1595 lavor\u00f2 per la Badia di San Giusto di Volterra, dei padri camaldolesi nel Palazzo dei Priori sempre di questa citt\u00e0; nel 1598 esegu\u00ec affreschi per Santa Maria degli Angeli di Firenze sempre dei camaldolesi. Altre opere si trovano a Borgo San Lorenzo (FI), nella canonica dell'ex convento di San Pietro a Luco (una \"Crocifissione\", 1600 circa) e nella chiesa di Santa Maria della Fontenuova di Monsummano Terme (PT).\nNel 1605, a 26 anni, Mascagni entr\u00f2 fra gli Eremiti Servi di Maria di Montesenario, prendendo il nome di fra Arsenio e facendo la professione il 25 settembre 1606. Rimase a Montesenario per tre anni, costretto nel 1608, ad abbandonare la rigida vita eremitica per motivi di salute. Si trasfer\u00ec cos\u00ec nel convento della SS. Annunziata di Firenze, e disse la prima messa di sacerdozio il 25 marzo 1609 e dove trascorse la maggior parte della sua vita. Una parte dei suoi lavori si conserva proprio nel Convento della Santissima Annunziata, nel cui chiostro affresc\u00f2 due lunette: \"La miracolosa pittura del Volto della SS. Annunziata nel 1252\" e il \"Beato Bonfiglio Monaldi getta la prima pietra della chiesa il 17 marzo 1250\".\nMascagni lavor\u00f2 molto anche a Vallombrosa (1609, per San Niccol\u00f2 Oltrarno di Firenze (1609), nel convento dei Servi di Innsbruck (1612), a Valladolid per la chiesa Las Descalzas Reales (1615) e, soprattutto, in Salisburgo che gli arcivescovi Wolf Dietrich von Raitenau (1587-1612), Markus Sitticus von Hohenems (1612-1619) e Paris Lodron (1619-1653) desideravano abbellire.\nIl Mascagni giunse a Salisburgo nel 1616, chiamato da Markus Sittikus per dipingere nel Castello di Hellbrunn. Lavor\u00f2 per tre anni (dal 1616 al 1619) e ritorn\u00f2 in questa citt\u00e0 per la seconda volta, chiamatovi dall'Arcivescovo Lodron, nove anni pi\u00f9 tardi, nel 1624, per affrescare la nuova Chiesa metropolitana di quella citt\u00e0.\nNel Duomo di Salisburgo, dove il pittore trascorse tre anni di intensa attivit\u00e0 (dal 1624 al 1627), \u00e8 conservato un suo ritratto; attorno alla sua figura si legge:\nAltre sue pitture di questo periodo si trovano nella chiesa di Santa Maria Assunta di Villa Lagarina, nel Convento dei Cappuccini di Rovereto e a Trento (1631 circa).\nDonato Arsenio Mascagni mor\u00ec nel convento della Santissima Annunziata di Firenze il 10 marzo 1637, a 58 anni.\nI due affreschi di fra Arsenio Mascagni all'Annunziata.\nLe due lunette del Chiostro Grande della SS. Annunziata dipinte da fra Arsenio Mascagni sono piene di personaggi. Tra questi, non mancano i bambini che giocano e si appoggiano o stanno in braccio alla madre. Il fatto potrebbe essere casuale se non \u00abvenissero incontro\u00bb a far pensare a dei motivi legati alla personale memoria e alle scelte di vita, le \"Ricordanze\" manoscritte del convento conservate all'Archivio di Stato di Firenze. Leggiamo infatti che il 3 luglio 1608 si comunic\u00f2 ai Padri della Santissima Annunziata la \"licenza\" concessa da papa Paolo V a fra Arsenio di lasciare l'eremo di Montesenario e di essere accolto nella vita conventuale. Oltre alla salute, un altro motivo riportato \u00e8 quello di \"potere pi\u00f9 comodamente aiutare la povera sua Madre\", cio\u00e8 Agnoletta Donati vedova di Matteo Mascagni. Il 4 settembre i Padri, in considerazione \"alla povert\u00e0 della Madre del padre fra Arsenio Pittore nostro fratello in Cristo\", concessero che dei denari ricevuti per le pitture (normalmente di spettanza del convento), sei scudi al mese andassero a sua madre."}
{"id": "1394491", "revid": "499020", "url": "https://it.wikipedia.org/wiki?curid=1394491", "title": "Castello di Grazzano Visconti", "text": "Il castello di Grazzano Visconti \u00e8 un fortilizio situato nell'omonima frazione del comune italiano di Vigolzone, in provincia di Piacenza.\nStoria.\nLa localit\u00e0 di Grazzano venne citata per la prima volta in documenti risalenti agli anni intorno al Mille in cui venivano donate alcune terre al monastero di San Savino di Piacenza.\nFu costruito nel 1395, forse sui resti di una struttura preesistente, da Giovanni Anguissola a seguito del matrimonio con Beatrice Visconti, sorella del duca di Milano Gian Galeazzo.\nNel 1414 venne concessa a Bernardo Anguissola da parte del futuro imperatore Sigismondo di Lussemburgo l'investitura sul castello di Grazzano, insieme ai vicini castelli di Riva e Montesanto e ai villaggi di Carmiano e Ponte Albarola. Nonostante l'atto imperiale, l'Anguissola, a causa dell'ostilit\u00e0 della nobilt\u00e0 piacentina, non riusc\u00ec a imporre il suo potere sulla zona fino al 1438 quando il duca di Milano Filippo Maria Visconti aggiunse ai diritti concessi da Sigismondo anche il diritto di regalie, con la \"potest\u00e0 di coltello\" e concesse l'indipendenza dalla giurisdizione del comune di Piacenza. Nonostante altre lotte e controversie negli anni successivi, nel 1459 fu il duca Francesco Sforza a confermare la propriet\u00e0 del feudo agli Anguissola, nella persona di Giovanni Anguissola.\nNel 1462, in seguito a una ribellione contadina sorta contro il potere sforzesco e sviluppatasi avendo come epicentro il castello di Niviano, distante pochi chilometri da Grazzano, si svolse nei pressi del castello una battaglia tra 500 soldati inviati dallo Sforza per sedare la rivolta e i ribelli, in seguito alla quale molti dei rivoltosi, tra i quali conte Onofrio Anguissola, furono fatti prigionieri, mentre il capo della sommossa Giacomo Pelizzari detto \"Pelloia\" fu costretto al suicidio.\nNel 1521 Grazzano venne raso al suolo e incendiato da parte delle truppe francesi guidate dal condottiero Lautrec che aveva avuto il comando di assaltare tutti i fortilizi alleati della famiglia Scotti, la quale aveva una parte attiva nelle lotte contro i francesi, nonostante la resistenza delle truppe fedeli al conte Francesco Anguissola. Nel 1526 Grazzano fu assaltata da parte dei lanzichenecchi.\nNel 1547 il castello ospit\u00f2 gli incontri che portarono alla congiura culminata con l'uccisione del duca Pier Luigi Farnese da parte di Giovanni Anguissola di Grazzano. Dopo essere riparato in esilio, con il ruolo di funzionario dell'imperatore Carlo V, nel 1576 Giovanni Anguissola, che aveva riottenuto la propriet\u00e0 del castello che gli era stata inizialmente confiscata, cedette l'edificio e tutti i diritti legati al feudo ai cugini Teodosio e Alessandro Anguissola, membri del ramo di Vigolzone, Folignano e San Polo della famiglia Anguissola. Nel 1599 il feudo grazzanese venne elevato a marchesato ad opera dei duchi Farnese.\nNel 1689 il castello fu interessato da alcuni lavori, dei quali il pi\u00f9 impattante fu quello che comport\u00f2 la sostituzione dell'originario ponte levatoio con una nuova pi\u00f9 moderna struttura realizzata in muratura.\nDurante l'ottocento il castello venne riadattato da parte della famiglia Anguissola a residenza di campagna.\nNegli ultimi anni del XIX secolo gran parte del castello era in rovina: alcuni percorsi di camminamento e alcune logge erano pericolanti e, nel complesso, la stabilit\u00e0 dell'intero edificio risultava compromessa. Inoltre, nei pressi del castello, erano sorti umili edifici e stalle occupate da contadini locali.\nRimase propriet\u00e0 della famiglia Anguissola fino alla morte senza eredi del conte Filippo, avvenuta nel 1870, in seguito alla quale pass\u00f2 alla moglie Francesca Visconti dalla quale pervenne, nel 1883, al nipote Guido Visconti di Modrone.\nAll'inizio del XX secolo Giuseppe Visconti di Modrone, figlio di Guido, concep\u00ec un ampio progetto di riqualificazione dell'area volto al recupero delle condizioni di stabilit\u00e0 dell'edificio, alla ridefinizione di parecchie sue caratteristiche e alla costruzione di un borgo fortificato in stile neogotico e rinascimentale situato nei pressi del castello, in sostituzione degli edifici rurali che erano sorti nel tempo. Il duca affid\u00f2 il progetto della ristrutturazione del castello e della costruzione del borgo all'architetto Alfredo Campanini.\nI lavori di costruzione del borgo tra il 1905 e il 1906 videro Giuseppe Visconti impegnato nei ruoli di direttore, pittore e affrescatore, mentre i lavori di restauro del castello medievale furono completati tra il 1906 e il 1908. Intorno al fortilizio venne realizzato anche un parco.\nL'intervento si concluse dopo il 1915 con la fine dei lavori di sistemazione della piazza principale, detta del Biscione, dal simbolo della famiglia Visconti, dove vennero completate la torre merlata, la fontana, il pozzo realizzato in cotto e marmo rosa e il palazzo Podestarile.\nNel 1937 Giuseppe Visconti di Modrone ottenne da parte del re Vittorio Emanuele III il titolo di duca di Grazzano Visconti.\nNel 1986 Grazzano ottenne il titolo di citt\u00e0 d'arte dalla regione Emilia-Romagna.\nStruttura.\nCastello.\nIl fortilizio medievale presenta una pianta quadrangolare con torri poste sui quattro angoli, due delle quali di forma cilindrica e due di forma quadrata. Edificato in pietra e laterizio, l'alternanza dei due materiali \u00e8 sfruttata in chiave decorativa con l'alternanza di fasce e l'uso di profili in cotto su fondo in pietra. Gli edifici costituiscono tre lati del complesso, mentre il quarto \u00e8 chiuso da un muraglione merlato; all'interno si trova una corte di forma quadrata dotata di portici. Il castello \u00e8 circondato da un fossato: l'ingresso era originariamente consentito tramite un ponte levatoio, sostituito nel 1689 e di cui rimangono alcune tracce.\nL'edificio ha subito un pesante rimaneggiamento durante i lavori effettuati all'inizio del novecento per opera di Giuseppe Visconti di Modrone: in origine esso presentava tre torri rotonde e una quadrata delle quali una sola era dotata di merlatura e che erano caratterizzate da un'altezza diversa rispetto all'aspetto novecentesco. Inoltre, il castello si sviluppava su due piani anzich\u00e9 i tre sui quali si sviluppa a seguito degli interventi di modifica.\nParco.\nIl castello \u00e8 circondato da un parco realizzato tra la fine del XIX e l'inizio del XX secolo per volere di Giuseppe Visconti di Modrone che si estende per circa . Nel parco si trovano sia essenze arboree autoctone, tra cui la farnia, l'olmo, il pioppo nero, il nocciolo e l'acero campestre sia essenze provenienti dall'estero, come il cedro, il cipresso d\u2019America e il bamb\u00f9. Per rendere il parco maggiormente accessibile in tutte le stagioni, Visconti volle la presenza di diverse specie di conifere, tra le quali il gi\u00e0 citato cipresso, il pino e il leccio. Tra le piante, sono presenti anche alcuni alberi secolari, il pi\u00f9 vecchio dei quali \u00e8 un platano di pi\u00f9 di 150 anni.\nBorgo.\nNei pressi del castello, nei primi anni del novecento, su iniziativa di Giuseppe Visconti di Modrone e con il supporto dell'architetto Alfredo Campanini, venne costruito ex-novo un borgo fortificato in stile neo-medievale. Eccetto il castello medievale e poche case risalenti al settecento, l'unico edificio situato all'interno del borgo, ma ad esso preesistente \u00e8 la chiesa parrocchiale dei santi Cosma e Damiano, costruita nel 1650 su un preesistente edificio risalente almeno al XIII secolo, e che nella prima met\u00e0 del novecento sub\u00ec solo alcuni lavori di ristrutturazione, senza essere sottoposta alle profonde alterazioni che sub\u00ec, invece, il castello.\nInfrastrutture e trasporti.\nIl borgo di Grazzano \u00e8 interessato dal percorso della ex strada statale 654 di Val Nure.\nA partire dal 1881 la localit\u00e0 fu inoltre servita da una stazione della tranvia Piacenza-Bettola nelle vicinanze della quale si trovava anche un deposito di carbone. Nel 1886, con l'inaugurazione della diramazione per Rivergaro venne costruita una nuova stazione, dotata di binari di attesa e di ricovero, uno dei quali dedicato al trasporto merci La stazione tranviaria, a causa della sua funzione, era originariamente l'unico edificio del borgo con la facciata posta lungo la strada.\nLa linea per Bettola fu sostituita nel 1933 da un analogo impianto lungo la parallela nuova ferrovia gestita dalla Societ\u00e0 Italiana Ferrovie e Tramvie e soppressa, infine, nel 1967. Come la quasi totalit\u00e0 degli edifici del borgo, anche la stazione, a differenza delle altre poste lungo linea, venne costruita in stile neo-medievale."}
{"id": "1394493", "revid": "1718925", "url": "https://it.wikipedia.org/wiki?curid=1394493", "title": "Britomarti", "text": "Britomarti () \u00e8 un personaggio della mitologia greca, una delle compagne di caccia di Artemide, le teneva i cani al guinzaglio e con la sua inventiva cre\u00f2 le reti per cacciare.\nNella versione pi\u00f9 comune, Britomarti \u00e8 figlia di Zeus e di Carme ma esistono versioni dove la madre \u00e8 Latona.\nMitologia.\nMinosse, re di Creta, aveva avuto molte amanti nel corso della sua vita. La sua preferita era Britomarti. La ragazza fugg\u00ec dal re nascondendosi in un bosco pieno di querce e nella casa di Bize, ma per nove mesi Minosse non smise di darle la caccia per monti e per valli, fino a quando disperata si gett\u00f2 a mare e venne salvata da un gruppo di pescatori. \nLa divinizzazione.\nEra considerata la dea della fertilit\u00e0 cretese. Essa appare anche collegata al culto della Luna, e viene identificata dai mitografi come una variante del mito della Dea Madre. La sua figura venne in seguito a confondersi con quella di Artemide, la dea della caccia.\nI nomi.\nArtemide divinizz\u00f2 Britomarti con il nome di Dictinna (collegata a dictyon=rete), ad Egina invece venne chiamata Afea perch\u00e9 scomparve, infine a Cefalonia era ricordata come Lafria.\nBrite, invece, \u00e8 un doppione della leggenda di Britomarti. Figlia di Ares (Marte) fugg\u00ec da Minosse e, gettatasi in mare, fu salvata da una rete di pescatori. L'oracolo, dopo lo scoppio di una epidemia di peste, rispose che per averne ragione, occorreva rendere onori divini a Diana Dittinna, l'Artemide della rete (Enciclopedia dei miti, Garzanti). \nIn letteratura.\nLa ninfa Britomarti figura come interlocutrice di Saffo in \"Schiuma d'onda\", brano dei \"Dialoghi con Leuc\u00f2\" di Cesare Pavese."}
{"id": "1394494", "revid": "1873017", "url": "https://it.wikipedia.org/wiki?curid=1394494", "title": "Full contact karate", "text": "Full-contact karate \u00e8 un termine usato per indicare una disciplina sportiva in cui \u00e8 consentito il pieno contatto (\"full contact\" in inglese) dalla cintura in su; la disciplina fu inventata da Joe Lewis.\nStoria.\nNegli anni Settanta si erano diffuse varie arti marziali nei cui incontri i colpi dovevano essere controllati e l'azione doveva spesso essere interrotta dopo i colpi stessi. Per rendere pi\u00f9 spettacolari i combattimenti, vennero inizialmente inventate due nuove discipline: il \"point karate\" negli Stati Uniti e il semi-contact in Europa; in queste discipline gli atleti indossano protezioni (inventate dal maestro coreano Jhoon Rhee) che permettono il contatto alla fine del colpo, anche se \u00e8 necessario fermare l'azione subito dopo.\nJoe Lewis, campione di \"karat\u00e8\" tradizionale e \"point karate\", decise di dar vita a una disciplina in cui, come nel pugilato, vi fosse il contatto pieno: sitrattava del \"full-contact karate\", detto anche \"professional karate.\" Questa nuova nuova disciplina riscosse notevole successo sia negli Stati Uniti sia in Europa. Dato che le associazioni sportive di \"karat\u00e8\" tradizionale ritenevano non corretto associare la parola \"karat\u00e8\" a \"full-contact\", oggi tale disciplina viene chiamata semplicemente \"full-contact\" e \u00e8 divenuta una specialit\u00e0 della \"kickboxing\".\nOltre al \"semi-contact\" vi \u00e8 il \"light-contact\", nel quale i colpi devono essere controllati; infatti si tratta di due discipline che esaltano l'aspetto tecnico: le azioni vengono interrotte, nel primo caso, allorch\u00e9 l'atleta mette a segno un punto; nel secondo caso, invece, quando gli atleti non controllano i colpi. Per entrambe le discipline non \u00e8 quindi previsto il fuori combattimento (K.O.); nel \"full-contact\", invece, il fuori combattimento \u00e8 previsto, in quanto non \u00e8 richiesto il controllo del colpo (f\"ull contact\" = contatto pieno).\nDifferenti forme di \"full-contact\".\nFull-contact point karate.\nUna variante di \"full-contact\" \u00e8 denominata \"full-contact point karate\". \u00c8 molto simile alle competizioni di \"karate\" e si differenzia dal \"semi-contact\" e dal \"light-contact\" in quanto l'arbitro pu\u00f2 squalificare per contatto eccessivo; l'incontro viene interrotto dopo ogni colpo portato a segno.\nQuesta forma di competizione di \"full-contact karate\" s'\u00e8 sviluppato principalmente in America settentrionale, area geografica d'origine, e ha un seguito anche in Europa.\nEssa \u00e8 simile al formato di competizione usato nel taekwondo e nelle competizioni di \"karat\"\u00e8 sportivo, i quali applicano queste regole, spesso indistinguibili in quanto a regolamento di gara.\nAmerican full-contact karate.\nUn secondo formato di competizione \u00e8 l\"american full-contact karate\". Sviluppatosi negli Stati Uniti tra gli anni Sessanta e l'inizio degli anni Settanta, ha mutuato regole e schemi dal pugilato occidentale: il combattimento continua nonostante il punteggio, e gli stessi punti vengono contati a fine incontro. Le protezioni consistono nell'impiego di guantoni, calzari per i piedi, paratibie, ecc. L\"american full-contact\" non permette i calci sotto la cintola e i colpi portati con gomiti e ginocchia.\nKnockdown karate.\nUn altro maggiore formato sportivo di \"full-contact\" \"karate\" \u00e8 conosciuto come knockdown karate, talora denominato \"japanese full-contact karate\". Questo stile di combattimento \u00e8 stato sviluppato per la prima volta nella seconda met\u00e0 degli anni Sessanta in Giappone dall'organizzazione Kyokushinkai Karate, fondata da Masutatsu \u014cyama. Nel combattimento tradizionale nessuno dei due combattenti indossa alcun tipo di protezione se non la conchiglia (anche se qualche volta i regolamenti locali presentano eccezioni), ma \u00e8 comunque un combattimento a nocche scoperte. Pugni al viso e inguine, e attacchi uniti sono proibiti. ma tutti i colpi con le nocche scoperte e con i gomiti al corpo e ai fianchi (a eccezione dei colpi uniti), e calci (incluse le ginocchiate) a gambe, braccia, corpo e volto sono consentiti, come del resto anche le spazzate.\nUn punto \u00e8 realizzato solo quando si \u00e8 messo a tappeto l'avversario, o lo si \u00e8 immobilizzato; una spazzata e un \"controlled follow-up\" valgono mezzo punto; inoltre, a meno che ci sia una spazzata o un atterramento (\"knockdown\"), il combattimento \u00e8 continuo. Al contrario dell\"american full-contact karate\", non si contano i colpi andati a segno, ma solo gli effetti dei colpi.\nGloved karate.\nUn recente sistema di \"full-contact karate\" \u00e8 il \"gloved karate\" o \"karate gloved\". Qualcuno lo chiamava anche s\"hin-karate\" o s\"hinkarate\" (o \"new karate\", in una traduzione parziale), dipendentemente dall'associazione organizzatrice e dai promotori.\nQuesto sistema ha origine in Giappone, dove \u00e8 divenuto uno sport dilettantistico e popolare per combattenti di \"karat\u00e8\" che desiderano entrare nel \"kickboxing\" professionale. Fuori del Giappone ha guadagnato qualche consenso anche in Europa. Le regole prendono spunto da quelle di atterramento del \"karat\u00e8\", ma prevedono l'introduzione dei guantoni da pugilato, che permettono di colpire al volto.\nAltri.\nAltre regolamentazioni di \"full-contact\" includono versioni che permettono il pieno contatto della nocca nuda contro la testa indifesa. Tuttavia, esse possono dirsi minoritarie rispetto al precedente elenco di varianti. Le relative regole tendono a essere appannaggio di singole, piccole organizzazione, o anche di promozioni di manifestazioni di discipline sportive individuali.\nEsempi di f\"ull-contact\" minori e di sistemi di regolamento sono le regolamentazioni del \"shinken shobu\", del \"kyokushin-kan\", del \"mumonkai\"\no del \"kudo\", che si presenta non esattamente come un \"karat\u00e8\" a pieno contatto ma come un'arte marziale mista."}
{"id": "1394495", "revid": "767487", "url": "https://it.wikipedia.org/wiki?curid=1394495", "title": "Colone\u0219ti (Bac\u0103u)", "text": "Colone\u015fti \u00e8 un comune della Romania di 2.229 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: C\u0103lini, Colone\u0219ti, S\u00e2u Nou, Spria, Valea Mare, Zapodia."}
{"id": "1394498", "revid": "247222", "url": "https://it.wikipedia.org/wiki?curid=1394498", "title": "That's Why I'm Here", "text": "That's Why I'm Here \u00e8 il dodicesimo album in studio di James Taylor, pubblicato nell'ottobre del 1985.\nTracce.\nBrani composti da James Taylor, eccetto dove indicato"}
{"id": "1394501", "revid": "767487", "url": "https://it.wikipedia.org/wiki?curid=1394501", "title": "Three Lock Box", "text": "Three Lock Box \u00e8 il settimo album di Sammy Hagar, uscito nel 1982."}
{"id": "1394502", "revid": "1632387", "url": "https://it.wikipedia.org/wiki?curid=1394502", "title": "Antiloop", "text": "Gli Antiloop erano un gruppo musicale svedese di electronic dance music, formato dai disc jockey Robin S\u00f6derman e David West (nome d'arte di David Westerlund).\nTra le pi\u00f9 famose canzoni del gruppo si ricordano: \"Beauty &amp; The Beast\", \"In My Mind\", \"Trespasser\", \"Believe\", \"Start Rockin\" e \"Nowhere to Hide\".\nGli Antiloop hanno composto, inoltre, diversi remix, tra cui quelli dei brani degli Aqua, \"Doctor Jones\" e \"Lollipop (Candyman)\". Alcuni di questi remix sono stati eseguiti sotto i nomi di \"Face(8)\" and \"The Buckwheat Rebels\".\nNel brano \"Catch Me\", Antiloop hanno suonato con il cantante rap svedese Timbuktu.\nDiscografia.\nAlbum.\nAt The Rebel's Room (2002).\nDisc 1\nDisc 2"}
{"id": "1394504", "revid": "399", "url": "https://it.wikipedia.org/wiki?curid=1394504", "title": "Cleobi e Bitone", "text": "Nella mitologia greca, Cleobi e Bitone erano i figli di Cid\u00ecppe o di Teano, una sacerdotessa di Era della citt\u00e0 di Argo. \nNel mito.\nQuando la loro madre si apprestava a celebrare i riti della dea, i due trainarono il carro al posto dei buoi per cinque miglia (precisamente per 45 stadi, circa 8,3\u00a0km/5,1 miglia).\nLa madre, commossa per tanta devozione mostrata, preg\u00f2 la dea di elargire ai figli il dono pi\u00f9 grande che si potesse dare a dei comuni mortali; la dea allora li fece cadere entrambi in un sonno piacevole ed eterno. Per questa azione, Solone, interrogato dal re Creso su chi fosse il pi\u00f9 fortunato degli uomini, pose i due fratelli al secondo posto, dopo Tello di Atene.\nIl sacrificio.\nIl mito si riferisce ai sacrifici umani che in quel periodo venivano proposti ogni volta che si voleva consacrare un edificio di culto alla dea-luna. \nAd Argo infatti venivano scelti due gemelli che dovevano eseguire tale viaggio prima di venire uccisi. \nIn seguito dovevano essere sepolti vicino al tempio per allontanare ogni sorta di spirito malevolo che si potesse solo avvicinare al sacro tempio.\nNe esiste una famosa coppia di statue nel Museo archeologico di Delfi."}
{"id": "1394506", "revid": "767487", "url": "https://it.wikipedia.org/wiki?curid=1394506", "title": "Corbasca", "text": "Corbasca \u00e8 un comune della Romania di 5.792 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 7 villaggi: B\u0103cioiu, Corbasca, Marvila, Pogle\u021b, Rogoaza, Sc\u0103ri\u0219oara, V\u00e2lcele."}
{"id": "1394517", "revid": "2161976", "url": "https://it.wikipedia.org/wiki?curid=1394517", "title": "Voce prigioniera", "text": "Voce prigioniera \u00e8 un album della cantautrice italiana Giuni Russo, pubblicato il 27 novembre 1998 dall'etichetta discografica NAR International.\nIl disco.\nPer festeggiare nel miglior dei modi i trent'anni di carriera - iniziata nel 1968, sotto lo pseudonimo di Giusy Romeo - Giuni Russo decise di pubblicare il suo primo album \"live\", che comprendeva quindici brani registrati in vari concerti nel corso degli anni novanta.\nIl titolo \"Voce prigioniera\" esprime la volont\u00e0 di uscire dagli schemi del mercato discografico, caratterizzato da canzonette commerciali, pur di continuare a fare scelte giuste; di certo un titolo autobiografico, perch\u00e9 Giuni si sentiva una voce prigioniera, incatenata, obbligata dai discografici:\nLa tracklist comprende una buona parte del disco \"A casa di Ida Rubinstein\" (1988), due brani di \"Energie\" (1981), due tratti da \"Vox\" (1983), uno tratto da \"Mediterranea\" (1984), uno da \"Se fossi pi\u00f9 simpatica sarei meno antipatica\" (1994) ed infine due tracce che non erano mai apparse in nessun album della cantante: \"Nomadi\" e \"Il re del mondo\"."}
{"id": "1394520", "revid": "767487", "url": "https://it.wikipedia.org/wiki?curid=1394520", "title": "Standing Hampton", "text": "Standing Hampton \u00e8 il sesto album di Sammy Hagar, uscito nel 1981. Segna il passaggio all'etichetta discografica Geffen Records. \u00c8 inoltre uno degli album di maggior successo per il cantante.\nTracce.\nLa canzone \"Piece Of My Heart\" \u00e8 una cover di Janis Joplin."}
{"id": "1394521", "revid": "37401", "url": "https://it.wikipedia.org/wiki?curid=1394521", "title": "\u1e24an\u012bf", "text": "Col termine arabo \u1e25an\u012bf () sono chiamati nella religione islamica i monoteisti che precorsero l'Islam. Il termine, negli scritti islamici, si riferisce pi\u00f9 precisamente ai seguaci dell'originale e autentica religione monoteistica che fu di Ibr\u0101h\u012bm (il patriarca Abramo).\nCon \"hanif\" si indicherebbe tuttavia anche tutta una serie di arabi che nel contesto dell'Arabia preislamica avrebbero iniziato a credere in un solo Dio, forse su influsso delle minoranze ebraiche e cristiane presenti nella penisola, rifiutando cos\u00ec il tradizionale pantheon arabo.\nLista di \"\u1e25an\u012bf\".\nL'Islam propone una lista di \"\u1e25an\u012bf\", ma occorre dire che su alcuni di essi non vi \u00e8 pieno consenso.\nSecondo il primo biografo di Maometto, Ibn Is\u1e25\u0101q, i seguenti personaggi sono indicati come \"\u1e25an\u012bf\":\n\"\u1e24an\u012bf\" ostili all'Islam secondo Ibn Is\u1e25\u0101q:\nCol termine arabo \"shar\u012bf\" si indicano, invece, i nobili discendenti in linea diretta del profeta Maometto."}
{"id": "1394522", "revid": "767487", "url": "https://it.wikipedia.org/wiki?curid=1394522", "title": "Co\u021bof\u0103ne\u0219ti", "text": "Co\u021bof\u0103ne\u0219ti \u00e8 un comune della Romania di 3.297 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: B\u00e2lca, Bor\u0219ani, Co\u021bof\u0103ne\u0219ti, T\u0103m\u0103\u0219oaia."}
{"id": "1394524", "revid": "287204", "url": "https://it.wikipedia.org/wiki?curid=1394524", "title": "Cotofanesti", "text": ""}
{"id": "1394531", "revid": "767487", "url": "https://it.wikipedia.org/wiki?curid=1394531", "title": "D\u0103miene\u0219ti", "text": "D\u0103miene\u0219ti \u00e8 un comune della Romania di 1.921 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: C\u0103lugareni, Damiene\u0219ti, Dr\u0103ge\u0219ti, P\u0103dureni."}
{"id": "1394532", "revid": "1543377", "url": "https://it.wikipedia.org/wiki?curid=1394532", "title": "The Likes of Us", "text": "The Likes of Us \u00e8 un musical composto nel 1965 da Andrew Lloyd Webber con testi di Tim Rice. L'opera racconta la vera storia di Thomas John Barnardo, filantropo irlandese vissuto nell'et\u00e0 vittoriana, fondatore e direttore di case di accoglienza per bambini abbandonati.\nLo spettacolo.\n\u00c8 il primo lavoro nato della collaborazione tra Lloyd Webber e Rice. I due si erano conosciuti poco tempo prima ad Oxford, e nello stesso periodo decisero di abbandonare gli studi universitari per dedicarsi alla passione per il teatro musicale. Insieme scrissero successivamente musical di grande successo come \"Jesus Christ Superstar\" e \"Evita\".\n\"The Like Of Us\" suscito' all'epoca della sua composizione l'interesse di qualche agente teatrale e venne contattato uno scrittore per la realizzazione del libretto ma il progetto non and\u00f2 mai in porto. Quasi quarant'anni dopo i due riascoltarono il demo della loro prima opera e inizialmente decisero di realizzarne una incisione discografica, ma il progetto divenne presto quello di realizzarne una vera e propria rappresentazione teatrale.\nIl 9 luglio 2005 \"The Likes of Us\" fu rappresentato per la prima volta in assoluto al festival di Sydmonton, il festival organizzato quasi ogni anno dallo stesso Lloyd Webber.\nNon essendoci alcun libretto, Rice scrisse per l'occasione dei testi per un narratore che legavano assieme i numeri musicali. La parte non cantata del narratore fu interpretata da Stephen Fry, il quale nella presentazione scherz\u00f2 sul fatto che in quella occasione si celebrava il quarantesimo anniversario del musical e contemporaneamente la sua prima mondiale in assoluto. Di questa unica rappresentazione esiste una incisione discografica registrata dal vivo.\nNumeri musicali.\nPrimo atto\nSecondo atto"}
{"id": "1394533", "revid": "287204", "url": "https://it.wikipedia.org/wiki?curid=1394533", "title": "Damienesti", "text": ""}
{"id": "1394534", "revid": "767487", "url": "https://it.wikipedia.org/wiki?curid=1394534", "title": "Danger Zone (Sammy Hagar)", "text": "Danger Zone \u00e8 il quinto album in studio di Sammy Hagar, uscito nel 1980."}
{"id": "1394539", "revid": "212459", "url": "https://it.wikipedia.org/wiki?curid=1394539", "title": "Lillian Fontaine", "text": ""}
{"id": "1394543", "revid": "1305772", "url": "https://it.wikipedia.org/wiki?curid=1394543", "title": "Rosa Martirano", "text": "Biografia.\nIl suo debutto sulle scene \u00e8 come cantante d'opera in Tosca e La boh\u00e8me con Anna Moffo e Katia Ricciarelli.\nNel 1988 prende parte, in RAI, come ospite alla trasmissione di jazz , di Renzo Arbore e Geg\u00e8 Telesforo.\nNel 1991 canta con altri jazzisti importanti al World Trade Center di New York e l'anno seguente \u00e8 ospite in tour con Claudio Baglioni, con il quale esegue il brano \"Con tutto l'amore che posso\".\nNel 1995 partecipa, insieme a numerosi big della canzone italiana, all'\"Omaggio a Mia Martini\" organizzato da Ruggero Pegna per Rai Due a Lamezia Terme.\nCompone e canta nel progetto discografico \"Helahit\" ed il pezzo \"You stole my heart\", incluso in alcune compilation, ha un discreto successo.\nDuetta ancora con Baglioni nella kermesse O' Sci\u00e0, invitata a Lampedusa nel 2004, e al Teatro Brancaccio in un concerto di beneficenza. Nel suo primo lavoro discografico ospita, tra gli altri, un jazzista del calibro di Toots Thielemans.\nHa interpretato in un'originale versione bossanova, Albachiara di Vasco Rossi, realizzandone un videoclip per la regia e sceneggiatura di Orazio Sparano; \u00e8 in seguito impegnata nel suo progetto \u201cRosa Martirano quartet\u201d."}
{"id": "1394547", "revid": "767487", "url": "https://it.wikipedia.org/wiki?curid=1394547", "title": "Dealu Morii", "text": "Dealu Morii \u00e8 un comune della Romania di 2.910 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 14 villaggi: Banca, B\u0103l\u0103ne\u0219ti, Blaga, Bobo\u0219, Bodeasa, Bost\u0103ne\u0219ti, Calapode\u0219ti, C\u0103uia, Dealu Morii, Dorofei, Ghionoaia, Gr\u0103de\u0219ti, Negule\u0219ti, T\u0103v\u0103d\u0103re\u0219ti."}
{"id": "1394548", "revid": "767487", "url": "https://it.wikipedia.org/wiki?curid=1394548", "title": "Street Machine", "text": "Street Machine \u00e8 il quarto album in studio di Sammy Hagar, uscito nel 1979."}
{"id": "1394551", "revid": "1005847", "url": "https://it.wikipedia.org/wiki?curid=1394551", "title": "Il prefetto di ferro", "text": "Il prefetto di ferro \u00e8 un film del 1977 diretto da Pasquale Squitieri, tratto dall'omonimo saggio storico di Arrigo Petacco.\nTrama.\nNel 1925 il prefetto Cesare Mori arriva a Palermo con poteri speciali per combattere la mafia inviato da Mussolini. Mori non \u00e8 un fascista, avendo combattuto contro il ras Arpinati nei primi anni Venti. Con l'aiuto del funzionario di polizia Francesco Span\u00f2, Mori ottiene confidenze prima ancora di raggiungere il capoluogo siciliano; poi, quando una intera famiglia viene sterminata per spaventarlo, reagisce affrontando personalmente e uccidendo il boss Antonio Capecelatro.\nConosce in seguito una popolana che gli apre gli occhi sulla reale situazione siciliana, e sulla tendenza di chiamare \"Piemontese\" chiunque venga da loro considerato un invasore. Raccolti numerosi indizi, ma impossibilitato ad agire legalmente per la mancanza di prove o di testimonianze, il Prefetto decide di spaventare i mafiosi e nello stesso tempo di ridare al popolo un po' di fiducia nello Stato. Combatte allora con metodi spietati il brigantaggio che allora agiva, quasi sempre, come il braccio violento della mafia.\nConvinto ad andare fino in fondo, organizza l'assedio della cittadina di Gangi, ricorrendo infine alla chiusura delle condotte dell'acqua e al rastrellamento casa per casa del paese. La vittoria sui briganti, catturati in massa, culmina con l'arresto e il suicidio di Don Calogero Albanese, latitante da pi\u00f9 di 40 anni.\nIl successo della repressione del brigantaggio lo convince ad alzare il tiro contro i \"gentiluomini\" cio\u00e8 la mafia vera e propria. L'irruzione nello studio notarile di Concetto Tarvisio gli mette in mano documenti che porterebbero all'arresto di mezza Sicilia. Convinto di essere sulla pista giusta il Prefetto continua imperterrito nella sua opera, spaventando i mafiosi che tentano di ucciderlo; tuttavia Mori riesce a salvarsi intuendo gli stretti legami esistenti tra fascismo e mafia, in quanto nel corso di un attentato alcuni fascisti, che avevano il compito di proteggerlo, non lo fanno.\nAttraverso il testamento lasciato da un vecchio residente nell'ospizio dei poveri, fa la conoscenza dell'avvocato Galli, gerarca capo dei fascisti siciliani e di rimando al Ministro dell'interno. Ma questo colpo \u00e8 troppo grosso: Mori riceve la nomina regia a senatore, deve partire per Roma e il suo posto viene preso proprio dall'avvocato Galli.\nProduzione.\nIl film venne girato tra Roma, Artena, Tolfa \ne Colli a Volturno.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1394554", "revid": "124396326", "url": "https://it.wikipedia.org/wiki?curid=1394554", "title": "Commissione Delors I", "text": "La Commissione Delors I \u00e8 stata la Commissione Europea in carica dal gennaio 1985 al 1989. I membri spagnoli e portoghesi entrarono a farvi parte solo quando i loro stati entrarono nella Comunit\u00e0 Europea il 1\u00ba gennaio 1986.\nPresidente.\nNel periodo precedente alla nomina della commissione, i governi francese e tedesco avevano raggiunto un accordo politico per nominare alla presidenza della commissione Claude Cheysson, uno dei due commissari europei indicati dalla Francia e ministro degli esteri uscente. Il governo britannico guidato da Margaret Thatcher pose tuttavia un veto nei confronti di Cheysson, per cui alla presidenza della commissione venne designato Jacques Delors, l'altro commissario europeo indicato dal governo francese.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti - [\u00a0\u00a0\u00a0\u00a0\u00a0]\u00a0Democratici Cristiani - [\u00a0\u00a0\u00a0\u00a0\u00a0]\u00a0Liberali - [\u00a0\u00a0\u00a0\u00a0\u00a0]\u00a0Destra/Conservatori\nAttivit\u00e0 svolta.\nL'attivit\u00e0 svolta dalla Commissione Delors I prese le mosse principalmente dal \"libro bianco per il mercato interno\", che pubblic\u00f2 nel 1985 e che individuava 279 provvedimenti legislativi necessari per completare il mercato interno e fissava un calendario dettagliato per la sua realizzazione. L'attivit\u00e0 della Comunit\u00e0 Economica Europea nel periodo successivo ruot\u00f2 sostanzialmente attorno all'Atto unico europeo firmato nel febbraio 1986, che conteneva una serie di misure che rafforzarono ed approfondirono l'integrazione europea, aprendo la strada agli ulteriori cambiamenti avvenuti nei primi anni Novanta.\nL'Atto unico introdusse una serie di importanti novit\u00e0 in vari settori, compresi quello istituzionale e relativo all'integrazione politica. In particolare, venne rafforzato il Parlamento europeo, soprattutto grazie all'introduzione della \"procedura di cooperazione\" tra Parlamento e Consiglio. Tuttavia l'Atto unico non prevedeva alcuna svolta federalista nel percorso di integrazione e ribadiva invece la preferenza per il metodo funzionalista.\nL'Atto unico fu importante perch\u00e9 conteneva gran parte delle misure necessarie per l'istituzione del mercato unico europeo, poi messe in atto dalla Commissione. Fu accelerata l'armonizzazione fiscale e venne istituita una commissione di studio sull'unione monetaria, presieduta dallo stesso Jacques Delors.\nL'Atto unico istituzionalizz\u00f2 inoltre una serie di politiche comunitarie rimaste fino a quel momento informali, come la politica regionale, la politica ambientale e la politica di ricerca. Furono riformate alcune parti della politica di bilancio e della politica agricola comune e venne ufficialmente riconosciuto il Fondo europeo di sviluppo regionale. Fu fatto inoltre un primo tentativo per definire una politica di sicurezza comune.\nLa Commissione Delors I gest\u00ec anche l'allargamento della Comunit\u00e0 alla Spagna e al Portogallo, che avvenne Il 1\u00ba gennaio 1986."}
{"id": "1394555", "revid": "2050127", "url": "https://it.wikipedia.org/wiki?curid=1394555", "title": "Commissione Delors II", "text": "La Commissione Delors II \u00e8 stata la Commissione Europea in carica dal gennaio 1989 al gennaio 1993.\nFu la commissione che gest\u00ec in particolare l'elaborazione del Trattato di Maastricht e l'istituzione dell'Unione europea. In vista dell'entrata in vigore del Trattato venne sostituita da una nuova commissione, la Commissione Delors III.\nPresidente.\nDelors era gi\u00e0 in carica dal 1985, venne riconfermato per un secondo mandato.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti - [\u00a0\u00a0\u00a0\u00a0\u00a0]\u00a0Popolari/Conservatori- [\u00a0\u00a0\u00a0\u00a0\u00a0]\u00a0Liberali - [\u00a0\u00a0\u00a0\u00a0\u00a0]\u00a0Destra/Sovranisti"}
{"id": "1394556", "revid": "2050127", "url": "https://it.wikipedia.org/wiki?curid=1394556", "title": "Commissione Delors III", "text": "La Commissione Delors III \u00e8 stata la Commissione Europea in carica dal gennaio 1993 al 1995. Durante il suo mandato entr\u00f2 in vigore il Trattato di Maastricht, per cui la Commissione Delors III \u00e8 stata la prima commissione dell'Unione europea.\nLa breve durata della Commissione fu pensata per avvicinare i mandati della Commissione alle legislature del Parlamento europeo.\nPresidente.\nDelors era gi\u00e0 presidente della commissione dal 1985, venne riconfermato per il terzo mandato consecutivo. \u00c8 stato il primo e finora unico presidente della commissione a svolgere tre mandati.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti - [\u00a0\u00a0\u00a0\u00a0\u00a0]\u00a0Popolari/Conservatori - [\u00a0\u00a0\u00a0\u00a0\u00a0]\u00a0Liberali - [\u00a0\u00a0\u00a0\u00a0\u00a0]\u00a0Destra/Sovranisti\nAttivit\u00e0 svolta.\nIl Trattato di Maastricht che istituiva l'Unione europea entr\u00f2 in vigore il 1\u00ba novembre 1993. L'attivit\u00e0 della Commissione si concentr\u00f2 dunque sulla preparazione della creazione dell'Unione europea e della realizzazione di tutte le riforme richieste dalla nuova organizzazione e delle nuove funzioni delle istituzioni europee.\nLa Commissione promosse il processo di realizzazione e rafforzamento del Mercato Unico Europeo e la creazione dell' per la realizzazione dell'unione monetaria.\nLa Commissione condusse inoltre i negoziati di adesione con l'Austria, la Norvegia, la Svezia e la Finlandia, che entrarono nell'Unione europea (esclusa la Norvegia, che bocci\u00f2 l'ingresso con un referendum) il 1\u00ba gennaio 1995. Durante il suo mandato Ungheria e Polonia presentarono ufficialmente la loro domanda di adesione all'UE e vennero conclusi accordi di associazione con Repubblica ceca, Slovacchia, Romania e Bulgaria.\nLa Commissione cre\u00f2 il Fondo europeo per gli investimenti. Segu\u00ec l'istituzione del Comitato delle regioni."}
{"id": "1394557", "revid": "92723", "url": "https://it.wikipedia.org/wiki?curid=1394557", "title": "Nato per uccidere (Hasford)", "text": "Nato per uccidere (\"The Short-Timers\") (1979) \u00e8 un romanzo parzialmente autobiografico di Gustav Hasford, un ex \"marine\", che ne narra l'esperienza della guerra del Vietnam. Trasposto nel film \"Full Metal Jacket\" diretto da Stanley Kubrick e sceneggiato parzialmente dallo stesso Hasford.\nIl libro ha avuto un seguito (nel 1990) con \"The Phantom Blooper\", secondo episodio di una progettata trilogia sul Vietnam, che la morte di Hasford non permetter\u00e0 di realizzare.\nTrama.\nIl libro \u00e8 diviso in tre sezioni.\nNella prima, \"Lo spirito della baionetta\", vi \u00e8 una cronaca del periodo di addestramento del soldato James Davis \"(Joker)\" nel relativo reparto di formazione dei \"marines\", dove il sergente istruttore Gerheim \"spezza\" il carattere dei suoi uomini, al dichiarato intento di farne dei \"brutali killer\". In questo contesto Joker ha modo di manifestare la propria amicizia ai soldati \"Cowboy\" e \"Pyle\": la totale inettitudine e debolezza di carattere di quest'ultimo, semplice campagnolo, lo portano al collasso nervoso e, in un'esplosione finale di pazzia, all'omicidio di Gerheim, seguito dal suicidio, puntando fatalmente l'arma contro s\u00e9 stesso. Joker sconvolto abbandona la scena e torna in branda. Questa sezione \u00e8 scritta in uno stile molto semplice e crudo.\nNella seconda, \"Conta dei corpi\", si descrive il lavoro di Joker come corrispondente di guerra, presso Hu\u1ebf, dove incontra \"Rafter Man\", il suo fotografo, e - durante la visione del controverso film \"Berretti verdi\" - ritrova il suo vecchio amico \"Cowboy\" , combattente in prima linea, divenuto vice-comandante di squadra. Presso Hu\u00e9 Joker assiste all'uccisione di un bufalo acquatico - vitale per le famiglie contadine locali - a causa di un carroarmato condotto da militari disinvolti. In seguito durante un combattimento Joker resta colpito dallo spostamento d'aria causato da un RPG), il quale stordimento gli d\u00e0 il pretesto per narrare una digressione consistente in un sogno psichedelico. Dopo aver ripreso conoscenza, Joker comprende che il comandante di squadra, \"Crazy Earl\", \u00e8 caduto in azione, sembra dopo essere impazzito ed aver tentato di espugnare una postazione di mitragliatrice dei Vietcong armato di un suo fucile ad aria compressa. Successivamente, Joker e Rafter Man affrontano un tiratore scelto che ha ucciso \"T.H.E. Rock\" e l'intera squadra \"Hardass\". Lo scontro si conclude con la prima \"vittima accertata\" di Rafter Man ed il lieve ferimento di Cowboy. Epilogo tragico del capitolo con Rafterman travolto ed ucciso dallo stesso carroarmato menzionato sopra. Lo stile di questa sezione \u00e8 pi\u00f9 complesso di quello della precedente.\nNella terza parte, \"Naioni\", Joker \u00e8 stato radiato dall'unit\u00e0 giornalistica - oramai stufo di scrivere testimonianze di guerra puntualmente censurate - e \"degradato\" a soldato di fanteria. Joker partecipa ad una missione presso Khe Sanh assieme alla squadra di Cowboy quando si trovano nella giungla alle prese con un nuovo \"Cecchino\", che ferisce a pi\u00f9 riprese \"Alice\", \"Doc Jay\" e \"New Guy\". Il comandante di compagnia \u00e8 uscito di senno, farfuglia alla rice-trasmittente \"Solo tu puoi impedire che la foresta vada a fuoco\". \"Cowboy\", oramai al comando, decide di far ritirare la squadra piuttosto che sacrificare altre vite nel tentativo di salvare i feriti. \"Animal Mother\" - mitragliere, stupratore di adolescenti vietnamite, coscritto in alternativa ad una condanna per furto d'auto - minaccia \"Cowboy\" per tanta codardia il quale \u00e8 costretto a precipitarsi sui tre feriti oramai moribondi e finirli con un colpo alla testa. Anch'egli ferito mortalmente opta per il suicidio quando il cecchino gli strappa la pistola di mano. Joker capisce quel che deve fare con il suo migliore amico e gli trapassa la testa con un colpo di fucile. La sezione \u00e8 scritta in uno stile ancora pi\u00f9 complesso, ma non indugia pi\u00f9 a descrivere i pensieri interiori di Joker.\nAdattamento cinematografico.\nSecondo Kubrick l'opera di Hasford \u00e8 \u00abun libro molto breve, scritto splendidamente in modo molto conciso\u00bb.\nLa prima sezione del libro (Lo spirito della baionetta) \u00e8 riprodotta assai fedelmente nel film. Vi sono solo marginali differenze, eccettuato il tragico epilogo del tartassato soldato Pyle. Oramai stimato dal sergente per le sue doti di tiratore (\"dovrebbero farlo generale\"), il soldato non solo parla al suo M14, ma \u00e8 convinto che esso sia sua moglie Cherline. L'uccisione del suo superiore diviene un delitto passionale per gelosia.\nLe rimanenti due parti si fondono nella seconda parte della pellicola. Qui, la scena della battaglia \u00e8 Hue: i protagonisti catturano un cecchino, sebbene la descrizione effettiva degli eventi richiami lo scontro con lo \"sniper\" di \"Naioni\". Anche i dialoghi della seconda parte del film \"assemblano\" dialoghi della seconda e della terza sezione del libro.\nMolti episodi importanti non sono riportati nell'adattamento cinematografico: Joker e la sua squadra al cinema, la strage dei topi al campo, la crisi di cannibalismo di Rafter Man, che si mangia brandelli di un suo compagno dilaniato da una bomba, nonch\u00e9 l'origine del suo soprannome. Mancano gli incontri con il carrarmato fatale. Nel film Joker viene redarguito dal Colonnello \"Poge\" perch\u00e9 indossa la famosa spilla pacifista. Nel libro l'incontro avviene durante lo stato di stordimento, dove il superiore appare sotto forma di vampiro e lo segnaler\u00e0 alla Commissione Disciplinare.\nI nomi reali del Sergente istruttore e di \"Pyle\" sono mutati."}
{"id": "1394562", "revid": "347132", "url": "https://it.wikipedia.org/wiki?curid=1394562", "title": "Giovanni Oldrati", "text": "Biografia.\n\u00c8 ritenuto il primo prete riformatore del movimento degli umiliati, ebbe un grande influsso nella zona dell'alta Brianza e del Lario, ove molte erano le case degli umiliati. Egli stesso avrebbe fondato la chiesa e monastero di Santa Maria in Rondineto a Como.\nMor\u00ec nel 1159 a Milano, nel convento umiliato di Brera e venne canonizzato forse l'anno stesso da Alessandro III.\nLe sue spoglie riposano nella chiesa di Santa Maria di Loreto del Pontificio Collegio Gallio, a Como, in un'arca in marmo bianco del XII secolo, posto sull'altare a lui dedicato.\nNel Museo civico di Pistoia \u00e8 esposto un polittico, attribuito ad un anonimo Maestro del 1310 e proveniente dalla chiesa cittadina di Santa Maria Maddalena degli Umiliati, raffigurante la \"Madonna con il Bambino e altri Santi\", tra i quali un santo identificato come san Giovanni Oldrati da Meda, ravvolto nel suo saio bigio con cappuccio.\nGli \u00e8 dedicata una via a Como, in localit\u00e0 Breccia."}
{"id": "1394565", "revid": "767487", "url": "https://it.wikipedia.org/wiki?curid=1394565", "title": "Musical Chairs (Sammy Hagar)", "text": "Musical Chairs \u00e8 il terzo album di Sammy Hagar, uscito nel 1977."}
{"id": "1394567", "revid": "228587", "url": "https://it.wikipedia.org/wiki?curid=1394567", "title": "Perpero montenegrino", "text": "Il perpero (in serbo cirillico: \u043f\u0435\u0440\u043f\u0435\u0440; plurale \u043f\u0435\u0440\u043f\u0435\u0440\u0430) fu la valuta del Montenegro dal 1906 al 1918. Il nome fu adottato per renderlo uguale al perpero serbo, la valuta dell'Impero serbo, di cui il Principato del Montenegro, che nel 1910 divenne Regno, si considerava successore. La valuta era suddivisa in 100 pare (singolare para, in serbo \u043f\u0430\u0440\u0435, \u043f\u0430\u0440\u0430) ed era equivalente al franco francese, in quanto parte dell'Unione Monetaria Latina. Il perpero fu sostituito dalla corona jugoslava quando il Montenegro divenne parte del Regno dei Serbi, dei Croati e degli Sloveni (in seguito Jugoslavia). La corona fu poi a sua volta sostituita dal dinaro jugoslavo nel 1920.\nAlla fine del XX secolo, il Montenegro contempl\u00f2 la possibilit\u00e0 di ricominciare ad emettere cartamoneta. Tuttavia, decise infine di adottare il marco tedesco, e nel 2002 l'euro.\nMonete.\nNel 1906 vennero coniate monete nei tagli da 1, 2, 10 e 20 para. Quelle da 1 e 2 para erano in bronzo, mentre quelle da 10 e 20 para in nichel. Nel 1909 furono introdotte le monete da 1 e 5 perperi d'argento, seguite dai 2 perperi nel 1910. I 10 e 20 perperi in oro furono emessi nel 1910, insieme a un numero molto limitato di monete da 100 perperi.\nBanconote.\nLe banconote furono stampate nel 1912 nei tagli da 1, 2, 5, 10, 50 e 100 perperi. Nel 1914 il governo emise tre serie di banconote, nei tagli da 1, 2, 5, 10, 20, 50 e 100 perperi. Durante l'occupazione austriaca, le banconote del governo della seconda e terza serie furono sovrastampate dai capi del distretto del governo militare. Nel 1917 l'esercito austriaco emise voucher convertibili denominati in perperi, monete in perperi (M\u00fcnzperper) e kronen con un cambio di 2 perperi per 1 corona."}
{"id": "1394568", "revid": "108678", "url": "https://it.wikipedia.org/wiki?curid=1394568", "title": "Russell Gray", "text": ""}
{"id": "1394570", "revid": "33689", "url": "https://it.wikipedia.org/wiki?curid=1394570", "title": "Orodreth (Sovrintendente di Gondor)", "text": ""}
{"id": "1394578", "revid": "767487", "url": "https://it.wikipedia.org/wiki?curid=1394578", "title": "Sammy Hagar (album)", "text": "Sammy Hagar \u00e8 il secondo album di Sammy Hagar, uscito nel 1977.\nL'album \u00e8 divenuto noto per i fan del cantante come \"The Red Album\", dal nome della prima traccia del disco, \"Red\"."}
{"id": "1394581", "revid": "1345932", "url": "https://it.wikipedia.org/wiki?curid=1394581", "title": "Sus celebensis", "text": "Il cinghiale dalle verruche di Celebes (Sus celebensis), detto anche cinghiale dalle verruche di Sulawesi o semplicemente cinghiale di Sulawesi, \u00e8 un membro selvatico della famiglia dei Suidi diffuso in Indonesia: il suo areale originario comprendeva solamente Sulawesi e alcune piccole isole circostanti, ma \u00e8 stato introdotto sulle isole di Halmahera e Simeulue e, forse, anche su Flores (sottospecie \"floresianus\" o \"heureni\") e su Timor (sottospecie \"timoriensis\").\nDimensioni e aspetto.\nDi dimensioni medio-piccole (attorno al metro di lunghezza, 70\u00a0cm al massimo di altezza al garrese, poco pi\u00f9 di 50\u00a0kg di peso), presenta un manto solitamente nerastro, con spruzzi di peli gialli o bianchi; non mancano tuttavia esemplari dal pelo bruno-rossiccio o anche giallo. Il grugno \u00e8 circondato da una caratteristica banda gialla; gialla tende a divenire anche la zona ventrale, man mano che l'animale invecchia. Le zampe sono piuttosto tozze rispetto al corpo, mentre il quarto posteriore del corpo \u00e8 leggermente ingobbito; il muso \u00e8 abbastanza lungo e sottile e nei maschi adulti sono presenti tre paia di verruche. La coda \u00e8 dritta e presenta un ciuffo di peli alla fine; un ciuffo nero \u00e8 presente anche fra le orecchie.\nBiologia.\nColonizza la maggior parte degli habitat, preferendo le zone aperte della foresta ad altitudini non eccessivamente elevate.\nHa abitudini principalmente diurne: la ricerca del cibo si concentra nelle prime ore del mattino o nel tardo pomeriggio. Si nutre di frutta, foglie, radici ed insetti. Nei luoghi in cui l'areale di questa specie si sovrappone a quello di altre specie, risulta facile trovare ibridi, in particolare col cinghiale e col maiale domestico.\nRiproduzione.\nL'accoppiamento pu\u00f2 avvenire durante tutto l'anno, anche se si hanno picchi delle nascite attorno al mese di maggio. La gestazione dura fra i quattro ed i cinque mesi; i cuccioli, solitamente 3 (anche se sono stati documentati parti di 8 cuccioli), nascono in grosse tane costruite dalla femmina, che allo scopo accumula residui vegetali in una buca nel terreno. Appena nati, i cuccioli presentano le caratteristiche strisce orizzontali sul corpo, che vengono perse attorno ai 6 mesi d'et\u00e0.\nConservazione.\nClassificata dalla IUCN come \"specie prossima alla minaccia\", la specie viene abitualmente cacciata dagli abitanti dell'isola, che ne traggono nutrimento. Per il resto, su Sulawesi i grossi predatori sono del tutto assenti."}
{"id": "1394584", "revid": "35813", "url": "https://it.wikipedia.org/wiki?curid=1394584", "title": "Fanny Hensel", "text": ""}
{"id": "1394589", "revid": "767487", "url": "https://it.wikipedia.org/wiki?curid=1394589", "title": "Nine on a Ten Scale", "text": "Nine on a Ten Scale \u00e8 il primo album da solista di Sammy Hagar, uscito nel 1976 per l'etichetta discografica Capitol Records."}
{"id": "1394591", "revid": "729019", "url": "https://it.wikipedia.org/wiki?curid=1394591", "title": "Perpero serbo", "text": "Il perpero fu la valuta utilizzata in Serbia durante l'Impero di Stefan Du\u0161an. Il suo nome deriva dal greco \"hyperperos\", che significa \"rifinito\".\nNella Serbia di Du\u0161an il perpero era una grande unit\u00e0 di valuta: le tasse imperiali erano di un perpero l'anno per ogni casa."}
{"id": "1394592", "revid": "486946", "url": "https://it.wikipedia.org/wiki?curid=1394592", "title": "Pacific Nations Cup", "text": ""}
{"id": "1394594", "revid": "287204", "url": "https://it.wikipedia.org/wiki?curid=1394594", "title": "Basket Carugate", "text": "L'Associazione Sportiva Dilettantistica Basket Carugate \u00e8 la principale societ\u00e0 di pallacanestro di Carugate in provincia di Milano.\nGioca al nuovo Palasport di Carugate\nStoria.\nIl Basket Carugate \u00e8 nato all'oratorio di Carugate nel 1968 e si \u00e8 affiliato alla FIP nel 1971. Ha raggiunto il suo massimo traguardo, la Serie A2, nel 2005 e nel 2014.\nDurante la sua prima stagione in A2, nel 2005-06, il Marvecs Carugate ha ottenuto la salvezza senza passare dai play-out, classificandosi all'11\u00ba posto.Nel 2006-07 ha sfiorato i play-off, giungendo sesto.Nel 2007-08 perde i play-out contro Cervia e retrocede in Serie B d'Eccellenza.Nella stagione 2011-12 riconquista la categoria A3, continuando ad essere l'unica societ\u00e0 nella Martesana a disputare un campionato nazionale femminile.Nella stagione 2013-14, vincendo ai play-off contro Albino, ottiene la promozione in Serie A2, tornando cos\u00ec nella seconda serie nazionale dopo 6 stagioni."}
{"id": "1394598", "revid": "260676", "url": "https://it.wikipedia.org/wiki?curid=1394598", "title": "Tuskegee", "text": "Tuskegee (pronuncia: ) \u00e8 un comune degli Stati Uniti d'America, capoluogo della contea di Macon, nello Stato dell'Alabama. La popolazione era di 11.590 abitanti nel 2005.\nEtimologia.\nIl nome Tuskegee significa \"guerriero\" nel dialetto muskogee della lingua del popolo Creek. \u00c8 il nome di almeno due trib\u00f9 indiane: una vivente nel centro dell'Alabama e l'altra nel Tennessee.\nGeografia fisica.\nClima.\nLa temperatura media annuale a Tuskegee \u00e8 di circa 18\u00a0\u00b0C. Il tempo \u00e8 generalmente caldo in estate variando tra i 32\u00a0\u00b0C e i 38\u00a0\u00b0C. Primavera e autunno sono generalmente miti. Anche l'inverno \u00e8 temperato variando tra \u22121\u00a0\u00b0C e 10\u00a0\u00b0C."}
{"id": "1394599", "revid": "729019", "url": "https://it.wikipedia.org/wiki?curid=1394599", "title": "Sus timoriensis", "text": "Il maiale verrucoso di Timor \u00e8 un suide selvatico diffuso sull'omonima isola in Indonesia.\nNonostante sia ascritto a una specie distinta, recenti studi sembrano far emergere che questo suide discenda in realt\u00e0 da una popolazione rinselvatichita in tempi storici di maiale verrucoso di Celebes."}
{"id": "1394602", "revid": "177641", "url": "https://it.wikipedia.org/wiki?curid=1394602", "title": "Frederick Alan Moranis", "text": ""}
{"id": "1394608", "revid": "1061716", "url": "https://it.wikipedia.org/wiki?curid=1394608", "title": "Through the Fire (HSAS)", "text": "Through the Fire \u00e8 l'unico album in studio del supergruppo statunitense hard rock HSAS, composto da: Sammy Hagar (futuro Van Halen), Neal Schon (Journey), Kenny Aaronson e Michael Shrieve, pubblicato nel 1984 dalla Geffen Records.\nIl disco.\nDurante il missaggio sono state escluse le voci del pubblico, cos\u00ec da risultare un album da studio. Comprende una reinterpretazione del classico dei Procol Harum: \"A Whiter Shade of Pale\"."}
{"id": "1394620", "revid": "124942198", "url": "https://it.wikipedia.org/wiki?curid=1394620", "title": "Mengjiang", "text": "Il Mengjiang (\u8499\u7586; cinese: pinyin: \"M\u011bngji\u0101ng\"; giapponese: \"Mongkyo\") era uno stato fantoccio della Mongolia Interna controllato dall'Impero giapponese. Fu governato dal principe Demchugdongrub, un nobile mongolo discendente da Gengis Khan, subordinato ai militari nipponici. L'indipendenza dello stato di Mengjiang fu proclamata il 18 febbraio 1936 a seguito dell'occupazione giapponese della regione, ma esso non ottenne alcun riconoscimento internazionale.\nLe province cinesi su cui governava il Mengjiang erano Hohhot, Suiyuan, Chahar, Shanxi e Datong. La capitale era Kalgan, l'odierna Zh\u0101ngji\u0101k\u01d2u. Secondo i dati pubblicati nel 1942 all'interno del \"Novissimo Melzi\", aveva una \nsuperficie di 583.000\u00a0km\u00b2 con una popolazione stimata di 4.050.000 abitanti. La popolazione era per l'80% cinese Han, mentre i mongoli formavano la minoranza pi\u00f9 numerosa, a fianco di coreani, mancesi, giapponesi e russi.\nA capo del paese era il principe, con due consiglieri giapponesi e sei mongoli. Le principali attivit\u00e0 economiche erano l'estrazione di ferro e di carbone, nonch\u00e9 l'allevamento. Il Mengjiang sventol\u00f2 la bandiera del nazionalismo pan-mongolo, che vedeva come fine ultimo l'unificazione di tutti i mongoli, compresa la Mongolia esterna e il Turkestan, ovvero quella parte di territorio governata dal Comintern e abitata dai mongoli.\nNel 1940 il Mengjiang venne incorporato come regione autonoma nel \"Governo Nazionale della Cina Riformato\", meglio noto come Repubblica di Nanchino. Dopo la capitolazione del Giappone, la quasi totalit\u00e0 del Mengjiang venne incorporata nella regione della Mongolia Interna della Repubblica Popolare Cinese, con l'eccezione di Kalgan, ribattezzata con il nome sinofono di Zhangjiakou (letteralmente \"La porta settentrionale di Zhang\") e incorporata nella provincia di Hebei."}
{"id": "1394621", "revid": "838137", "url": "https://it.wikipedia.org/wiki?curid=1394621", "title": "Giovanni Lajolo", "text": "Biografia.\nFormazione.\nGiovanni Lajolo, figlio del medico condotto di Grignasco, \u00e8 nato a Novara il 3 gennaio 1935. \u00c8 entrato inizialmente nel seminario minore della diocesi di Novara, all'epoca collocato sull'isola di Orta San Giulio; in seguito \u00e8 passato al seminario di Arona, dopo aver trascorso un anno di studio in Irlanda, a Limerick. Ha frequentato la Pontificia Universit\u00e0 Gregoriana come alunno del Pontificio Seminario Lombardo di Roma. Nel 1955 ha ottenuto la licenza in filosofia e nel 1959 in teologia.\nMinistero sacerdotale.\nIl 29 aprile 1960 \u00e8 stato ordinato sacerdote dall'allora vescovo ausiliare di Novara Ugo Poletti presso il santuario della Madonna del Sangue di Re.\nDopo un ulteriore periodo di studio e di perfezionamento in Germania e presso la Pontificia Accademia Ecclesiastica, dal 1969 al 1974 ha prestato servizio presso la nunziatura in Germania. A novembre del 1974 si \u00e8 trasferito a Roma, presso il Consiglio degli Affari pubblici della Santa Sede, dove ha avuto l'incarico di seguire come minutante le questioni di diversi paesi europei. Accanto al cardinale Agostino Casaroli si \u00e8 occupato della revisioni di molti concordati con i paesi europei e anche quello tra la Santa Sede e lo stato italiano, rinnovato nel 1984.\nMinistero episcopale e cardinalato.\nIl 3 ottobre 1988 \u00e8 stato nominato segretario dell'Amministrazione del Patrimonio della Sede Apostolica ed eletto arcivescovo titolare di Cesariana.\nHa ricevuto l'ordinazione episcopale il 6 gennaio 1989 nella Basilica Vaticana da papa Giovanni Paolo II, coconsacranti gli arcivescovi Edward Idris Cassidy e Jos\u00e9 Tom\u00e1s S\u00e1nchez.\nIl 7 dicembre 1995 \u00e8 stato nominato nunzio apostolico in Germania.\nIl 6 ottobre 2003 \u00e8 stato nominato segretario per i Rapporti con gli Stati della Segreteria di Stato.\nIl 15 settembre 2006 papa Benedetto XVI lo ha nominato presidente del Governatorato dello Stato della Citt\u00e0 del Vaticano e presidente della Pontificia Commissione per lo Stato della Citt\u00e0 del Vaticano.\nHa sostituito in questo incarico il cardinale Edmund Casimir Szoka.\n\u00c8 stato creato cardinale nel concistoro del 24 novembre 2007 da Benedetto XVI, ricevendo la diaconia di Santa Maria Liberatrice a Monte Testaccio. Il 19 ottobre 2008, nel corso della propria festa titolare, l'arciconfraternita di Santa Maria dell'Orto - la pi\u00f9 antica di Roma per istituzione canonica (1492) fra quelle ancora in attivit\u00e0 - gli ha conferito la carica di cardinale protettore \"ad honorem\". Carica istituzionale per secoli fino alla met\u00e0 del Novecento e sempre ricoperta dai pi\u00f9 eminenti porporati, dopo la revisione statutaria del 1992 pu\u00f2 essere conferita solo a titolo onorifico. Il 3 settembre 2011 Benedetto XVI ha accettato le sue dimissioni per raggiunti limiti di et\u00e0, chiedendogli di rimanere in carica sino al 1\u00ba ottobre successivo. Gli \u00e8 succeduto l'arcivescovo Giuseppe Bertello.\nIl 3 gennaio 2015, al compimento del suo ottantesimo compleanno, ha perso il diritto di entrare nei futuri conclavi. Dal maggio 2017 sostituisce il cardinale Attilio Nicora alla guida del consiglio di amministrazione dell'Universit\u00e0 LUMSA.\nIl 19 maggio 2018 ha optato per l'ordine presbiterale mantenendo la titolarit\u00e0 di Santa Maria Liberatrice a Monte Testaccio elevata \"pro hac vice\" a titolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1394622", "revid": "63760", "url": "https://it.wikipedia.org/wiki?curid=1394622", "title": "Cori (musica)", "text": ""}
{"id": "1394623", "revid": "339392", "url": "https://it.wikipedia.org/wiki?curid=1394623", "title": "Qualificazioni ai mondiali di calcio 2006", "text": ""}
{"id": "1394627", "revid": "207432", "url": "https://it.wikipedia.org/wiki?curid=1394627", "title": "2 X 3", "text": ""}
{"id": "1394640", "revid": "123065573", "url": "https://it.wikipedia.org/wiki?curid=1394640", "title": "Giorgio Antonucci", "text": "Biografia.\nNel 1963 si forma come psicanalista con Roberto Assagioli, fondatore della psicosintesi, e comincia a dedicarsi alla psichiatria cercando di risolvere i problemi dei pazienti evitando i ricoveri e qualunque metodo coercitivo. Nel 1968 lavora a Cividale del Friuli in un reparto aperto dell'ospedale civile in alternativa ai manicomi. Nel 1969 lavora nell'ospedale psichiatrico di Gorizia diretto da Franco Basaglia. Dal 1970 al 1972 dirige il centro di igiene mentale di Castelnovo ne' Monti in provincia di Reggio nell'Emilia\nDal 1973 al 1996 lavora a Imola nell'opera di smantellamento degli ospedali psichiatrici \"Osservanza\" e \"Luigi Lolli\". Durante il terremoto del 1968 in Sicilia occidentale lavora come\nmedico con il servizio civile della provincia di Firenze. Nel 2008, Thomas Szasz insieme al CCHR ha istituito il \"Premio Giorgio Antonucci\" per i difensori dei diritti umani nel campo psichiatrico. Ha vissuto gli ultimi anni della sua vita a Firenze, collaborando con il Centro di Relazioni Umane i Radicali Italiani il \"Comitato dei Cittadini per i Diritti Umani\"; \u00e8 morto il 18 novembre 2017.\nPosizione sulla psichiatria.\nNelle sue pubblicazioni, Giorgio Antonucci afferma che teoricamente si avvicina alla corrente esistenziale-umanista di Carl Rogers e alle correnti di critica alla psichiatria (Erving Goffman, Laing, Cooper e Thomas Szasz) e alla critica all'istituzione manicomiale di Franco Basaglia.\nSzasz dice di concordare con Antonucci sul concetto di \"persona\" dei cosiddetti pazienti psichiatrici: sono, come noi, delle persone sotto ogni aspetto, giudicabili emotivamente e nella loro \"condizione umana\"; la \u201cmalattia mentale\u201d non rende il paziente \"meno di un uomo\", e non \u00e8 necessario lo psichiatra per \"restituirgli umanit\u00e0\".\n\u00c8 il fondatore dell'approccio non-psichiatrico alla sofferenza psichica che \nRiconoscimenti.\nCertificate of Recognition, dell'assemblea legislativa della California consegnato ad Antonucci dal membro del parlamento Paul Koretz, per la difesa dei diritti umani attraverso il lavoro a favore dei pazienti psichiatrici. Nell'attestato di riconoscimento c'\u00e8 scritto: \"Thank you for being a champion of human rights.\""}
{"id": "1394643", "revid": "44638", "url": "https://it.wikipedia.org/wiki?curid=1394643", "title": "C.M.M. Treviso", "text": ""}
{"id": "1394647", "revid": "1573940", "url": "https://it.wikipedia.org/wiki?curid=1394647", "title": "Peter Evans", "text": "Specializzato nella rana, ha vinto quattro medaglie alle olimpiadi, di cui una d'oro ai Giochi olimpici di nella staffetta 4x100\u00a0m misti."}
{"id": "1394650", "revid": "130040", "url": "https://it.wikipedia.org/wiki?curid=1394650", "title": "\u1e6c\u0101riq ibn Ziy\u0101d", "text": ""}
{"id": "1394651", "revid": "2184720", "url": "https://it.wikipedia.org/wiki?curid=1394651", "title": "Buongiorno (azienda)", "text": "Buongiorno \u00e8 una multinazionale che si occupa della creazione e distribuzione di contenuti multimediali per oltre 130 operatori di telefonia fissa, mobile ed internet in tutto il mondo, con una presenza sul territorio, anche grazie a delle joint-venture con altre aziende, ravvisabile in Europa, Stati Uniti, Russia, India, Sud America, Messico, Medio Oriente, Africa e Cina, per un totale di oltre 57 paesi.\nLe linee di mercato perseguite tendono, oltre alla gestione dei servizi a valore aggiunto, alla finalizzazione dei servizi di marketing relazionale per le aziende.\nStoria.\nBuongiorno S.p.A. \u00e8 stata fondata a Parma da Mauro Del Rio, nel 1999, anche se l'attivit\u00e0 era iniziata nel 1995 con l'invio di un'email che dava il \"buongiorno\" - da cui il nome dell'azienda - a un gruppo di amici.\nNel 2001, Buongiorno ha acquisito l'azienda spagnola MyAlert, operante nell'area della telefonia mobile.\nNel 2003, ha acquisito l'italiana Vitaminic, fondata nel 1999 da Gianluca Dettori e quotata alla Borsa di Milano. La fusione per incorporazione di Buongiorno ha dato origine a Buongiorno Vitaminic S.p.A., e ha portato il marchio Buongiorno in Piazza Affari.\nNel 2004, Buongiorno ha acquisito Gsmbox S.p.A.\nNel 2005, Buongiorno Vitaminic S.p.A. \u00e8 stata rinominata Buongiorno S.p.A.. Sempre nel 2005, ha acquisito l'azienda francese Freever, operante nell'area delle chat e delle mobile community, e l'olandese Tutch, che \u00e8 diventata la Ringtone Factory (lo studio di registrazione) del gruppo.\nNel luglio 2007, Buongiorno ha acquisito il 100% di iTouch Ventures Ltd., societ\u00e0 anglo/sudafricana attiva nel settore del mobile content. Sempre nel 2007, ha acquisito l'inglese Inventa, che \u00e8 diventata lo studio di produzione di video per i cellulari.\nSuccessivamente, ha acquisito Rocket Mobile, societ\u00e0 statunitense con sede nella Silicon Valley, focalizzata su applicazioni e giochi Qualcomm Brew; HotSMS BV, e FlyTXT, aziende specializzate in servizi di mobile advertising e mobile marketing (attraverso una joint venture con la conglomerata giapponese Mitsui).\nIl 29 luglio 2010, Buongiorno ha annunciato l'ingresso nel capitale sociale di Glamoo.\nIl Gruppo ha chiuso il 2010 con ricavi a 253 milioni di Euro ed EBITDA a 37 milioni di Euro.\nNel 2012 NTT docomo, divisione dell'azienda giapponese delle comunicazioni, lancia un'OPA non ostile per il suo acquisto, cosa che va a buon fine ad agosto, quando il titolo lascia Piazza Affari.\nPrincipali partecipazioni.\nSociet\u00e0 collegate.\nLe partecipazioni sono complessivamente valutate nel bilancio della capogruppo al 31 dicembre 2008 circa 180,8 milioni di Euro.\nDati economici e finanziari.\nDal bilancio al 31 dicembre 2009, il gruppo Buongiorno ha un capitale investito consolidato di circa 205,5 milioni di Euro, con un patrimonio netto di circa 158,1 milioni di Euro, un fatturato consolidato di circa 259,5 milioni di Euro ed un utile netto consolidato di circa 7,1 milioni di Euro.\nNell'esercizio 2009 il gruppo Buongiorno ha occupato mediamente 1.004 dipendenti.\nControversie.\nNel 2000 l'azienda \"Buongiorno\" ha denunciato la rivista on-line \"Punto Informatico\" per diffamazione. La rivista on-line \u00e8 stata condannata nel 2002 a pagare un indennizzo di oltre 51.000 euro. \nL'azienda \u00e8 stata pi\u00f9 volte accusata di spam.\nNel 2004 \"Buongiorno Vitaminic\" \u00e8 stata denunciata dalla Guardia di Finanza per illecito trattamento dei dati personali. Nel 2006, il Garante per la protezione dei dati personali ha vietato alla societ\u00e0 Buongiorno Vitaminic s.p.a. \"ogni ulteriore trattamento illecito dei dati personali\" acquisiti.\nIl 16 dicembre 2010 Andrea Casalini e Carlo Giuseppe Frigato, rispettivamente amministratore delegato e direttore finanziario della multinazionale Buongiorno Vitaminic, sono stati condannati in primo grado per attivit\u00e0 di spamming. I due dovranno scontare nove mesi di reclusione per aver mandato e-mail non richieste a 180.000 utenti e sono stati assolti dall'accusa di frode informatica. La societ\u00e0 ha manifestato l'intenzione di ricorrere in appello.\nIl 18 aprile 2012, la trasmissione televisiva \"Le Iene\" manda in onda un servizio di Mauro Casciari: quest'ultimo chiede spiegazioni ai vertici della societ\u00e0 perch\u00e9 diverse persone denunciano di aver ricevuto dei messaggi promozionali al costo di 50 centesimi senza aver mai richiesto l'attivazione del servizio. Dopo numerosi tentativi, Casciari riesce solo ad ottenere un indirizzo e-mail a cui poter inviare una richiesta di spiegazioni.\nIl 19 aprile 2012, Buongiorno replica al servizio denuncia di \"Le Iene\" \u201cSMS mai richiesti\u201d con una nota ufficiale di smentita."}
{"id": "1394654", "revid": "287204", "url": "https://it.wikipedia.org/wiki?curid=1394654", "title": "Associa\u00e7\u00e3o Desportiva Futsal Tubaronense", "text": "LAssocia\u00e7\u00e3o Desportiva Futsal Tubaronense, nota anche come Unisul o Tubar\u00e3o, \u00e8 una societ\u00e0 brasiliana di calcio a 5 con sede a Tubar\u00e3o.\nStoria.\nFondata il 1\u00ba giugno 2000 come sezione di calcio a 5 dell'Unisul Esporte Clube, nel 2004 ha assunto la corrente denominazione; il rapporto non si \u00e8 tuttavia mai interrotto e Unisul \u00e8 tuttora il principale patrocinatore del club. Il club ha partecipato per la prima volta alla Liga Futsal nel 2006, giungendo tredicesima mentre due anni pi\u00f9 tardi ha centrato il quinto posto che rappresenta il miglior risultato finora conseguito dalla squadra.\nRosa 2007.\nAllenatore: Flavio Cavalcante \u2013 FLAVINHO"}
{"id": "1394656", "revid": "100092642", "url": "https://it.wikipedia.org/wiki?curid=1394656", "title": "Glenn Beringen", "text": "Specializzato nella rana, ha vinto la medaglia d'argento nei 200\u00a0m rana alle Olimpiadi di ."}
{"id": "1394659", "revid": "287204", "url": "https://it.wikipedia.org/wiki?curid=1394659", "title": "Serie B (pallacanestro femminile)", "text": "La Serie B, chiamata dal 2003 al 2011 anche Serie B2 o Serie B regionale, \u00e8 il terzo livello del campionato italiano femminile di pallacanestro.\nSi tratta del maggiore campionato regionale, organizzato da quasi tutti i comitati regionali della Federazione Italiana Pallacanestro. A causa di questa frammentazione, non esiste una formula unica che accomuni i vari gironi. Al termine della stagione regolare e degli eventuali play-off e play-out, le squadre che ne hanno il diritto vengono promosse in Serie A2 e quelle che retrocedono vengono inserite in Serie C. In molti comitati, per\u00f2, la C non viene organizzata e quindi la B \u00e8 l'ultimo livello.\nFino al 1980-81, la Serie B era il secondo livello, subito dopo la Serie A, ma la creazione della Serie A2 prima e della Serie B d'Eccellenza poi ne hanno diminuito l'importanza.\nSolo nella stagione 2011-2012 si \u00e8 tornati alla Serie B unica, a carattere in parte regionale (per i gironi di qualificazione), in parte nazionale (per la fase finale). \u00c8 stato un anno di transizione che ha portato all'istituzione della Serie A3 e al nuovo declassamento della B a campionato regionale. Dalla stagione 2015-2016, con l'eliminazione della Serie A3, la Serie B \u00e8 divenuta il terzo livello nazionale, il primo organizzato a carattere regionale."}
{"id": "1394660", "revid": "121525223", "url": "https://it.wikipedia.org/wiki?curid=1394660", "title": "Cono (algebra lineare)", "text": "In algebra lineare, un cono \u00e8 un sottoinsieme \"C\" di uno spazio vettoriale \"V\" chiuso rispetto alla moltiplicazione per scalari positivi, cio\u00e8\nPerch\u00e9 questa definizione abbia senso \u00e8 dunque necessario che nel campo degli scalari sia definito un concetto di \"positivit\u00e0\", dunque di campo ordinato (come possono essere tipicamente i numeri reali, ma anche i numeri razionali o quelli algebrici).\nIn modo pi\u00f9 compatto, usando la notazione formula_2, un cono \u00e8 determinato dalla propriet\u00e0 formula_3.\nPropriet\u00e0.\nI coni sono chiusi rispetto all'unione, l'intersezione e il passaggio al complementare. Inoltre l'immagine di un cono attraverso una applicazione lineare \u00e8 ancora un cono e l'insieme \"somma\"\n\u00e8 ancora un cono, cos\u00ec come gli insiemi formula_5 (anche per scalari negativi) e di conseguenza formula_6.\nCono di un insieme.\nIl cono di un insieme \"X\" \u00e8 dato dalla chiusura di \"X\" rispetto alla operazione che definisce un cono, cio\u00e8 \u00e8 l'insieme che contiene i vettori di \"X\" e tutti i loro multipli positivi. Con una notazione sintetica analoga a prima, se formula_7 e il campo \u00e8 quello reale, il cono generato da \"X\" \u00e8 dato da formula_8.\nTerminologia.\nUn cono si dice puntato se contiene l'origine e non contiene nessuna coppia di vettori opposti, cio\u00e8 formula_9.\nUn cono \"C\" si dice convesso se\nper ogni \"v,w\" in \"C\" e per ogni coppia di scalari formula_11 (o equivalentemente, se formula_12). Evidentemente, un cono convesso \u00e8 un insieme convesso e la \"somma\" di due coni formula_13 corrisponde al cono convesso generato dalla loro unione.\nOgni sottospazio vettoriale di \"V\" \u00e8 un cono convesso."}
{"id": "1394661", "revid": "44627", "url": "https://it.wikipedia.org/wiki?curid=1394661", "title": "Cono convesso", "text": ""}
{"id": "1394663", "revid": "1543377", "url": "https://it.wikipedia.org/wiki?curid=1394663", "title": "Perun' montenegrino", "text": "Il perun (in serbo cirillico: \u041f\u0435\u0440\u0443\u043d) fu la valuta che fu candidata all'introduzione nel Montenegro da parte di Petar II Petrovi\u0107 Njego\u0161 nel 1851. Tuttavia, il sovrano mor\u00ec nello stesso anno e il Montenegro rimase senza valuta fino al 1906, anno dell'introduzione del perpero montenegrino da parte di Nicola I.\nIl perun era chiamato come il dio supremo della mitologia slava Perun, divinit\u00e0 a cui Njego\u0161 si paragonava. Se introdotto, il perun sarebbe stato equivalente a due talleri."}
{"id": "1394664", "revid": "44638", "url": "https://it.wikipedia.org/wiki?curid=1394664", "title": "Marvecs Carugate", "text": ""}
{"id": "1394665", "revid": "44638", "url": "https://it.wikipedia.org/wiki?curid=1394665", "title": "Pentamedia Carugate", "text": ""}
{"id": "1394667", "revid": "44638", "url": "https://it.wikipedia.org/wiki?curid=1394667", "title": "Coldair Carugate", "text": ""}
{"id": "1394669", "revid": "149485", "url": "https://it.wikipedia.org/wiki?curid=1394669", "title": "\u00c9tienne Dagon", "text": "Specializzato nella rana, ha vinto la medaglia di bronzo nei 200\u00a0m rana alle Olimpiadi di Los Angeles 1984.\nPer questa prestazione \u00e8 stato designato sportivo svizzero dell'anno nel 1984."}
{"id": "1394675", "revid": "729019", "url": "https://it.wikipedia.org/wiki?curid=1394675", "title": "Ilyushin Il-114", "text": "L'Ilyushin Il-114 \u00e8 un aereo russo di linea bimotore turboelica per il trasporto passeggeri su tratte a corto raggio. Il progetto \u00e8 stato sviluppato negli anni ottanta per sostituire gli aerei di linea a medio raggio russi: Antonov An-24, Yakovlev Yak-40 e Tupolev Tu-134.\nStoria del progetto.\nAll'inizio degli anni ottanta la compagnia aerea sovietica Aeroflot aveva bisogno di nuovi e moderni aerei di linea in grado di trasportare un numero maggiore di passeggeri e con migliori prestazioni di quanto non fosse possibile coi modelli del tempo sulle tratte fino a 1 500\u00a0km.\nLe specifiche furono soddisfatte dall'Ilyushin-114, secondo gli esperti il fabbisogno di questo tipo degli aerei regionali solo in paesi dell'area ex-URSS \u00e8 di circa 400 unit\u00e0 dopo l'uscita dal servizio degli aerei Antonov An-24, Yakovlev Yak-40 e Tupolev Tu-134.\nIl costruttore dell'aereo \u00e8 l'ingegnere russo Nicolai Talikov. I lavori di progettazione dell'Ilyushin Il-114 sono incominciati nel 1984. I motori della russa Klimov sono stati integrati in complesso con l'avionica digitale EFIS per questo progetto. 5 display nella cabina di pilotaggio permette a questo aereo di decollare/atterrare 24 ore al giorno nelle condizione climatiche secondo II categoria ICAO (i test dell'aereo sono stati svolti nelle condizione di estremo Nord russo in Jakuzia, in Asia Centrale a Tashkent, nella parte europea della Russia ad Archangel'sk). L'Ilyushin Il-114 \u00e8 stato costruito con un'alta percentuale di materiali compositi.\nL'assemblaggio dell'Ilyushin Il-114 attualmente ha luogo alla TAPO a Tashkent, Uzbekistan."}
{"id": "1394677", "revid": "1762751", "url": "https://it.wikipedia.org/wiki?curid=1394677", "title": "Lega Nazionale A 1987-1988", "text": "L'edizione 1987-1988 della Lega Nazionale A vide la vittoria finale del Neuch\u00e2tel Xamax.\nCapocannoniere del torneo fu John Eriksen (Servette FC Gen\u00e8ve), con 16 reti.\nClassifica finale.\nLegenda:\n\u00a0\u00a0\u00a0\u00a0\u00a0 Ammesso al play-off scudetto.\n\u00a0\u00a0\u00a0\u00a0\u00a0 Ammesso al play-out.\nNote:\nPlay-off scudetto.\nLegenda:\n\u00a0\u00a0\u00a0\u00a0\u00a0 Campione di Svizzera.\n\u00a0\u00a0\u00a0\u00a0\u00a0 Vincitrice Coppa di Svizzera 1987-1988.\nNote:\nPlay-out/promozione.\nGruppo A.\nLegenda:\n\u00a0\u00a0\u00a0\u00a0\u00a0 Promosso oppure resta in Lega Nazionale A 1988-1989.\n\u00a0\u00a0\u00a0\u00a0\u00a0 Restano in Lega Nazionale B 1988-1989.\nNote:\nGruppo B.\nLegenda:\n\u00a0\u00a0\u00a0\u00a0\u00a0 Promosso oppure resta in Lega Nazionale A 1988-1989.\n\u00a0\u00a0\u00a0\u00a0\u00a0 Restano in Lega Nazionale B 1988-1989.\nNote:\nStatistiche.\nMedia spettatori.\nDi seguito la media ed il totale spettatori della stagione regolare "}
{"id": "1394678", "revid": "63760", "url": "https://it.wikipedia.org/wiki?curid=1394678", "title": "Rullantino", "text": ""}
{"id": "1394682", "revid": "1452073", "url": "https://it.wikipedia.org/wiki?curid=1394682", "title": "Super Castlevania IV", "text": "Super Castlevania IV, in Giappone , \u00e8 un gioco platform sviluppato e pubblicato da Konami, nonch\u00e9 il primo gioco della serie di \"Castlevania\" per Super Nintendo. Inoltre, \u00e8 un remake del primo \"Castlevania\", il cui protagonista \u00e8 Simon Belmont. Nonostante ci\u00f2, il gioco presenta livelli completamente nuovi, grafica a 16-bit e una colonna sonora composta da pezzi totalmente nuovi misti a remix delle tracce pi\u00f9 conosciute dei precedenti capitoli. Il 29 dicembre 2006 la Nintendo ha reso disponibile in Europa il download del gioco sul canale Virtual Console del Nintendo Wii, mentre in America era gi\u00e0 disponibile dal 25 dicembre. Il gioco \u00e8 inoltre presente nelle versioni americane ed europee del . Il gioco \u00e8 incluso nella Castlevania Anniversary Collection, rilasciata il 16 maggio 2019 per Nintendo Switch, PlayStation 4, Xbox One e Microsoft Windows.\nModalit\u00e0 di gioco.\nLo schema dei controlli \u00e8 stato espanso dai precedenti capitoli. Il giocatore ora ha la possibilit\u00e0 di colpire con la frusta in otto direzioni e inoltre, tenendo premuto il tasto per attaccare, Simon lascer\u00e0 penzolare la frusta. Una volta in questo stato, la frusta pu\u00f2 esser fatta roteare, in modo tale da parare i proiettili nemici. Un'altra aggiunta importante \u00e8 quella di potersi agganciare a degli appigli con la frusta e dondolarsi usandola come una liana, in modo da superare precipizi e burroni.\nCome negli altri \"Castlevania\", Simon pu\u00f2 usare un'arma secondaria, che pu\u00f2 variare tra l'ascia, il crocifisso, l'acqua santa, i pugnali e l'orologio ferma tempo; queste armi secondarie richiedono dei cuori per poter essere usate. I suddetti cuori possono essere raccolti distruggendo le candele, le statue o alcuni nemici. Per usare queste armi si deve premere il tasto dorsale R, anzich\u00e9 la pi\u00f9 classica combinazione di tasti \"su\" pi\u00f9 \"attacco\". La potenza e la lunghezza della frusta pu\u00f2 essere aumentata come nei vecchi giochi, raccogliendo dei power-up nascosti dentro le candele.\nIl salto di Simon \u00e8 stato reso pi\u00f9 pratico, infatti si pu\u00f2 cambiare direzione mentre si \u00e8 a mezz'aria, rendendo pi\u00f9 facile la possibilit\u00e0 di schivare gli attacchi a distanza dei nemici.\nMusiche.\nLa colonna sonora \u00e8 una commistione di pezzi che spaziano fra metal, jazz-fusion e l'elettronica postmoderna con levature di musica classica e sacrale, ed \u00e8 firmata da due musicisti di Konami: Sotaro Tojima e Masanori Oodachi. Tojima, accreditato in diversi titoli come Souji Taro, firmer\u00e0 inoltre alcuni brani di altri due capitoli della serie: ' e '.\nRemix.\n\"Super Castlevania IV\" include nella propria colonna sonora i remix delle pi\u00f9 famose musiche della serie. Fra queste troviamo \"Vampire Killer\" (da \"Castlevania\") e \"Bloody Tears\" (da \"Simon's Quest\"), canzoni poi riapparse in quasi tutti gli altri capitoli. Inoltre, \u00e8 presente \"Beginning\", la musica del primo livello di \"\".\nMusiche ricorrenti.\nIn questo gioco si sente per la prima volta la musica \"Theme of Simon Belmont\". Considerato il tema ufficiale del protagonista, \u00e8 riapparso poi in diversi episodi successivi, primo fra tutti \"Castlevania Chronicles\", seguito da ' e '.\nDifferenze regionali.\nLe versioni PAL e Americana del gioco contengono alcune differenze con la versione Giapponese, chiamata \"Akumaj\u014d Dracula\"."}
{"id": "1394684", "revid": "466539", "url": "https://it.wikipedia.org/wiki?curid=1394684", "title": "Contea di Schoharie", "text": "Schoharie \u00e8 una contea dell'area centro-orientale dello Stato di New York negli Stati Uniti.\nGeografia fisica.\nLa contea confina a nord con la contea di Montgomery, a nord-est con la contea di Schenectady, a est con la contea di Albany, a sud-est con la contea di Greene, a sud-ovest con la contea di Delaware ed a ovest con la contea di Otsego.\nIl territorio \u00e8 prevalentemente montuoso. Nell'area meridionale si elevano i monti Catskill e la contea raggiunge la massima altitudine di 1.043 metri con la \"Huntersfield Mountain\" situata al confine con la contea di Greene. Nell'area centrale scorre lo \"Schoharie Creek\" un affluente del fiume Mohawk. Il fiume alimenta due laghi artificiali.\nStoria.\nQuando nel 1683 le dodici contee della \"Provincia di New York\" vennero istituite il territorio dell'attuale contea faceva parte della contea di Albany. La contea fu istituita nel 1795 unendo territori che fino a quel momento avevano fatto parte delle contee di Otsego e Albany.\nLa citt\u00e0 di Schoharie fu fondata nel 1718 da coloni tedeschi del Palatinato. Fu in larga parte distrutta dagli inglesi e dai loro alleati indiani nel corso della guerra d'indipendenza.\nNegli anni settanta del XIX furono ritrovati nella citt\u00e0 di Gilboa dei resti di alberi fossilizzati. Ulteriori ritrovamenti nel 2004 hanno consentito di classificare gli alberi preistorici come appartenenti al genere Wattieza, la pi\u00f9 antica specie di albero conosciuta."}
{"id": "1394685", "revid": "599013", "url": "https://it.wikipedia.org/wiki?curid=1394685", "title": "Amadeo Carrizo", "text": "Nella classifica stilata dall'IFFHS risulta tra i dieci migliori portieri nella storia del calcio.\nCarriera.\nVinse sette campionati con la maglia del River Plate: 1945, 1947, 1952, 1953, 1955, 1956 e 1957.\nPartecip\u00f2 al e fu uno dei protagonisti del primo grande titolo internazionale dell'Argentina, la Ta\u00e7a das Na\u00e7\u00f5es del 1964 in Brasile."}
{"id": "1394686", "revid": "196390", "url": "https://it.wikipedia.org/wiki?curid=1394686", "title": "Nazionale di calcio delle Isole Far Oer", "text": ""}
{"id": "1394687", "revid": "486946", "url": "https://it.wikipedia.org/wiki?curid=1394687", "title": "Aran (produzione televisiva)", "text": ""}
{"id": "1394690", "revid": "339392", "url": "https://it.wikipedia.org/wiki?curid=1394690", "title": "Endemol Italia", "text": ""}
{"id": "1394694", "revid": "1666804", "url": "https://it.wikipedia.org/wiki?curid=1394694", "title": "Lex Laetoria", "text": "La lex Laetoria de circumscriptione adulescentium \u00e8 una legge romana del 191 a.C. \nPer effetto di questa legge, chiunque raggirasse un minore di 25 anni proponendogli un affare svantaggioso poteva essere soggetto ad un'azione penale popolare. L'immediata, ancorch\u00e9 imprevedibile, conseguenza della \"lex Laetoria\" fu una limitazione di fatto della capacit\u00e0 di agire dei minori di 25 anni. Infatti per evitare di essere ritenuti frodatori, divennero sempre meno i commercianti disposti a concludere affari con questa categoria di persone. Cos\u00ec, vista la diminuzione del proprio giro d'affari, furono gli stessi minori di 25 anni a chiedere al pretore di assegnare loro un curatore, che vigilasse sul loro operato e, quindi, garantisse con la sua presenza la validit\u00e0 degli atti da loro compiuti. Questi curatori divennero poi permanenti con Marco Aurelio, facendo dei minori di 25 anni una nuova categoria di incapaci, insieme ai \"furiosi\" e ai \"prodigi\"."}
{"id": "1394696", "revid": "1305772", "url": "https://it.wikipedia.org/wiki?curid=1394696", "title": "Shabang", "text": "Uno shabang (chiamato anche shebang, hashbang, hashpling, o pound bang), nei sistemi operativi Unix e Unix-like, \u00e8 una sequenza di caratteri che inizia per \"codice_1\" collocata esattamente all'inizio di uno \"script\", la quale indica al sistema quale interprete utilizzare per eseguire lo \"script\" stesso. \nIl termine deriverebbe da una contrazione di \"SHArp bang\" o \"haSH bang\", che rappresentano i nomi tradizionalmente usati in ambienti Unix per riferirsi ai due caratteri in questione. Un'altra teoria sul \"sh\" di \"shabang\" deriva dalla shell testuale standard, \"codice_2\", che \u00e8 solitamente l'interprete specificato.\nStoria.\nLo \"shabang\" fu introdotto da Dennis Ritchie tra la versione 7 di Unix e la versione 8 nei Bell Labs. Fu quindi aggiunta a BSD a Berkeley. Dato che la versione 8 e successive non furono distribuite al pubblico, la prima diffusione di massa dello \"shabang\" avvenne proprio su BSD.\nCaratteristiche.\nPrecisamente, consiste in un \"magic number\" (il carattere cancelletto e il punto esclamativo \"codice_1\"), seguito dal \"pathname assoluto\" dell'interprete da utilizzare. Lo \"shabang\" viene utilizzato in modo che lo \"script\" appaia e funzioni agli occhi dell'utente come un qualsiasi altro file eseguibile nativo per la piattaforma.\nDato che nei linguaggi di scripting il carattere \"codice_4\" indica comunemente l'inizio di una linea di commento, l'interprete ignorer\u00e0 il contenuto della riga che contiene in incipit lo \"shabang\"; la linea esiste infatti soltanto per indicare quale interprete \u00e8 necessario, e concettualmente non fa parte dello \"script\".\nPortabilit\u00e0.\nMentre molti \"shabang\" indicano interpreti che hanno \"pathname\" standard ben noti, \u00e8 anche possibile che tra varianti di uno stesso sistema operativo lo stesso interprete vada indicato con \"pathname\" differenti. In assenza di una rigida standardizzazione delle posizioni di ciascun interprete, ci possono essere problemi dovuti al fatto che lo \"shabang\" potrebbe richiedere un interprete che non esiste, o che non si trova nel posto indicato. Questo limita la portabilit\u00e0 del file. \nPer questo motivo, nel passaggio da computer a computer, \u00e8 spesso necessario modificare lo \"script\" proprio per permettere la portabilit\u00e0 tra sistemi diversi. Questa \u00e8 una delle ragioni per cui lo standard POSIX non prevede questa caratteristica, che \u00e8 per\u00f2 comunemente utilizzata, soprattutto a livello didattico. Spesso il comando env pu\u00f2 essere usato per aggirare il problema.\nUn altro problema di portabilit\u00e0 \u00e8 legato alla gestione di eventuali parametri specificati all'interprete, in quanto alcuni sistemi hanno possibilit\u00e0 limitate al riguardo. Ad esempio sui sistemi basati su Linux lo \"shabang\" #!/usr/bin/env perl -w verr\u00e0 eseguito come codice_5, con \"perl\" e \"-w\" uniti in un unico parametro a codice_6 e questo causa un errore:\n /usr/bin/env: perl -w: No such file or directory\nAltri sistemi possono comportarsi in modo ancora diverso.\nShabang come numero magico.\nLo \"shabang\" \u00e8 di fatto una versione leggibile di un \"magic number\" nel file eseguibile. La stringa magica diviene la sequenza di byte codice_7 codice_8 all'inizio del file, che corrisponde appunto alla rappresentazione secondo la codifica ASCII dei caratteri \"codice_1\". \nI file eseguibili che non richiedono interpreti hanno invece altri \"magic number\".\nEsempi.\nScript di shell.\nEsegue usando Bash:\nEsegue usando la shell codice_2. Su molti dei sistemi Unix e Unix-like questa \u00e8 una shell POSIX (ad esempio su HP-UX, AIX ed anche su GNU/Linux, dove Bash si comporta come una shell POSIX se invocata con questo nome), mentre su Solaris \u00e8 invece una Bourne shell:\nEsegue usando Korn shell:\nEsegue usando csh, la C shell: \nScript Perl.\nEsegue usando Perl:\nEsegue usando Perl, ma si assume che l'interprete Perl sia in un'altra directory:\nScript Python.\nEsegue usando Python:\nEsegue usando Python versione 2.3:\nEsegue usando Python versione 2.4:\nEsegue usando Python versione 2.5:\nEsegue usando Python versione 3:\nScript Ruby.\nEsegue usando Ruby:\nScript Tcl.\nEsegue uno script Tcl invocando l'interprete attraverso codice_2:\nexec tclsh \"$0\" \"$@\"\nQuesto metodo sfrutta una particolarit\u00e0 del linguaggio Tcl: se una linea di commento termina con una barra inversa (\"codice_12\"), allora il commento prosegue anche sulla linea successiva, mentre ci\u00f2 non \u00e8 vero per la shell.\nDi fatto lo script viene avviato una prima volta tramite codice_2, che ignora la linea di commento e procede ad eseguire il comando \"codice_14\", che ricerca codice_15 nelle directory elencate nella variabile d'ambiente codice_16 e lo invoca passandogli il pathname dello \"script\" e tutti i parametri specificati, sostituendolo al processo della shell. L'interprete Tcl a questo punto inizia a leggere lo script, considera come un commento tutte e tre le linee, e procede quindi ad esaminare le linee successive.\nAltri script.\nEsegue usando l'interprete Awk presente nella directory codice_17. Notare l'uso dell'opzione codice_18, altrimenti lo script verrebbe considerato come file di testo di input da elaborare (invece che le istruzioni AWK da eseguire):\nEsegue usando Lua:\nEsegue usando l'interprete PHP:\nInvocazione con parametri e opzioni.\nIn molti sistemi si pu\u00f2 indicare di seguito all'interprete un parametro o una opzione, ed in alcuni di essi anche pi\u00f9 parametri e/o opzioni. Tuttavia, implementazioni diverse hanno comportamenti e vincoli diversi: ad esempio in molti sistemi, tra cui quelli basati su Linux, tutto ci\u00f2 che segue l'interprete \u00e8 passato come un unico parametro anche se contiene spazi, mentre su altri sistemi vi sono limitazioni sulla lunghezza complessiva dello \"shabang\".\nEsegue usando l'interprete AWK, e ad esso viene passata anche l'opzione codice_18:\nEsegue usando l'interprete Perl, e ad esso viene passata anche l'opzione -w per ottenere i messaggi di warning:\nEsegue usando \"bash\", indicando con l'opzione codice_20 di mostrare ogni comando subito prima di eseguirlo:\nRisoluzione di problemi legati allo shabang tramite codice_21.\nL'invocazione tramite env \u00e8 utile in quanto diventa possibile specificare un interprete non conoscendo il suo pathname assoluto. codice_21 infatti cerca l'interprete nelle directory specificate nella variabile d'ambiente codice_16.\nAd esempio, supponendo di non sapere con precisione dove \u00e8 installato l'interprete Perl:\nNonostante questo metodo aumenti di molto la portabilit\u00e0, esso non \u00e8 infallibile: mentre env \u00e8 quasi sempre disponibile in codice_6, in un numero ristretto di piattaforme si trova in codice_25. In questo caso, come nel caso in cui si indichi un qualsiasi path non coerente con le impostazioni generali del sistema operativo, l'interprete dei comandi (il terminale) restituisce un errore e non esegue lo script.\nInoltre, sui sistemi che non separano tra di loro i parametri specificati di seguito all'interprete (che in questo caso \u00e8 codice_6) diventa impossibile specificare parametri all'interprete vero e proprio.\nAltri esempi.\nQuesto \u00e8 un \"quine\", ovvero un file che produce in output s\u00e9 stesso attraverso il comando cat:\n #!/bin/cat\n Testo qualsiasi, anche\n su pi\u00f9 righe.\nQuesto \"script\" non fa altro che scrivere all'infinito il nome con cui \u00e8 invocato:\n #!/usr/bin/yes\n Testo qualsiasi (/usr/bin/yes non legge file)\nQuesto \"script\" non fa altro che auto-cancellarsi, usando rm come interprete:\n #!/bin/rm\n Testo qualsiasi (/bin/rm non legge il file, ma lo cancella e basta)"}
{"id": "1394700", "revid": "73843", "url": "https://it.wikipedia.org/wiki?curid=1394700", "title": "Via ferrata Berti", "text": "La via ferrata Antonio Berti, realizzata nel 1959, rappresenta la prosecuzione della Via ferrata Luigi Zacchi, essa infatti parte dal bivacco Ugo Dalla Bernardina (2320\u00a0m), raggiungendo in circa un'ora la cima della Schiara a 2565\u00a0m. s.l.m. La ferrata, attrezzata con funi metalliche e scalette, non \u00e8 molto difficile anche se richiede lo stesso molta attenzione. Dalla vetta della Schiara il panorama \u00e8 mozzafiato: da una parte il Nevegal e la Valbelluna, dall'altra tutte le principali vette dolomitiche.\nDiscesa.\nLa discesa dalla cima della Schiara si svolge sulla stretta e attrezzata anticima est, quindi sulle ghiaie e sui prati a est del massiccio. Si arriva dunque al bivio con la \"via Ferrata Piero Rossi\" (segnavia 514) che porta al rifugio 7\u00ba Alpini passando per il bivacco fisso Bocco-Zago."}
{"id": "1394705", "revid": "3082", "url": "https://it.wikipedia.org/wiki?curid=1394705", "title": "Dittico Barberini", "text": ""}
{"id": "1394707", "revid": "15", "url": "https://it.wikipedia.org/wiki?curid=1394707", "title": "Ernesto Narcisi", "text": "Biografia.\nNato da una famiglia di artigiani, il padre Vincenzo era calzolaio, il giovane Ernesto si fece apprezzare fin dall'adolescenza per le sue vivaci capacit\u00e0 intellettuali. Inviato a Napoli per gli studi universitari consegu\u00ec rapidamente la laurea in Ingegneria e Matematica.\nIl 18 luglio 1883 si un\u00ec in matrimonio con Rosa Angelini.\nRientrato a Teramo, ebbe l'incarico di ingegnere comunale. A questa attivit\u00e0 prefer\u00ec presto quella di insegnante presso il locale Istituto Tecnico \u201cVincenzo Comi\u201d dove ricopr\u00ec l'incarico per l'insegnamento di Costruzioni ed ebbe come colleghi Giacinto Pannella, Michele Passeri e Nicola Palombieri.\nParallelamente all'insegnamento Narcisi si dedic\u00f2 all'esercizio dell'attivit\u00e0 privata.\nCon Savini, Della Monica, Bindi e altri fu tra i primi componenti della Commissione provinciale per la tutela dei monumenti, incarico che rivest\u00ec per 24 anni, fino alla morte.\nIn tale contesto si occup\u00f2 del Duomo di Teramo, ne disegn\u00f2 la pianta, poi pubblicata dal Bindi nei suoi \u201cMonumenti\u201d, ne studi\u00f2 la statica e propose l'isolamento dell'edificio e in particolare della torre.\nPropose forse per primo l'apertura di una strada sul lato sud della Cattedrale.\nUomo di sentimenti democratici, affiliato alla Massoneria, visse appartato negli anni del fascismo.\nOpere.\nAll'epoca del servizio come Ingegnere comunale:"}
{"id": "1394712", "revid": "59975", "url": "https://it.wikipedia.org/wiki?curid=1394712", "title": "D.A.D.", "text": ""}
{"id": "1394715", "revid": "114556259", "url": "https://it.wikipedia.org/wiki?curid=1394715", "title": "Starlight Express", "text": "Starlight Express \u00e8 un musical del 1984 composto da Andrew Lloyd Webber con testi di Richard Stilgoe.\nLa particolarit\u00e0 di questo spettacolo \u00e8 che gli attori recitano su pattini a rotelle interpretando la parte di locomotori e vagoni ferroviari.\nProduzioni.\nLa prima produzione originale del musical apr\u00ec all'Apollo Victoria Theatre di Londra il 27 marzo 1984 con la regia di Trevor Nunn e coreografie di Arlene Philipps e rimase in scena ininterrottamente fino al 12 gennaio 2002 dopo 7.406 rappresentazioni. Il teatro sub\u00ec una completa ristrutturazione e venne realizzata una pista per pattini a rotelle che dal palcoscenico si estendeva tutta attorno alla platea nonch\u00e9 intorno e di fronte alla galleria.\nIl musical \u00e8 stato estremamente rielaborato nelle produzioni successive (per esempio nella versione di Broadway del 1987) e nel novembre 1992 la stessa produzione londinese inaugur\u00f2 una nuova versione chiamata \"The New Starlight Express\". Numeri musicali, costumi, coreografie e lo stesso teatro subirono grosse modifiche rispetto alla produzione originale.\nLa produzione di Broadway fu candidata a 7 Tony Award vincendo quello per i migliori costumi.\nNel 1988 ha aperto a Bochum in Germania la versione tedesca dello spettacolo, tuttora in scena dopo pi\u00f9 di trent'anni (luglio 2020). Il teatro di Bochum, costruito appositamente per ospitare il musical, \u00e8 dotato di speciali rampe e ponti per consentire agli attori, che si muovono su pattini a rotelle, di rappresentare ancora pi\u00f9 realisticamente questa storia di treni.\nTrama.\nSebbene la storia sia stata estremamente alterata nelle produzioni successive a quella originale, il contenuto originale \u00e8 rimasto pi\u00f9 o meno lo stesso: un gruppo di locomotori corrono una gara internazionale dove ogni locomotore deve avere un vagone per poter partecipare.\nGreaseball \u00e8 un locomotore diesel, alquanto arrogante e con una certa somiglianza con Elvis Presley. La sua fidanzata e partner nella gara \u00e8 Dinah, un vagone ristorante. \u00c8 accompagnato dalla Greaseball Gang, composta da altri locomotori diesel.\nRusty \u00e8 un giovane locomotore a vapore che sogna di vincere la gara ma viene deriso dagli altri partecipanti perch\u00e9 considerato troppo antico e lento. \u00c8 innamorato di Pearl, un vagone nuovo fiammante che inizialmente accetta di correre nella gara come sua partner ma poi decide di unirsi a Electra, un moderno locomotore elettrico. Poppa, un vecchio locomotore a vapore, racconta a Rusty la leggenda di Starlight Express, il treno di mezzanotte che aiuta i locomotori in difficolt\u00e0. Rusty incontra Starlight Express in un sogno nel quale il leggendario locomotore gli dice che l'aiuto e la forza di cui ha bisogno sono dentro di lui.\nAlla fine Rusty vince la gara battendo locomotori pi\u00f9 potenti e conquistando nello stesso tempo la fiducia in se stesso e l'amore di Pearl.\nLloyd Webber descrisse la trama come una versione moderna di Cenerentola nella quale Cenerentola \u00e8 rappresentata dal protagonista Rusty, le sorellastre da Greaseball e Electra, mentre Starlight Express rappresenta la fata madrina.\nNaturalmente, al di la dei risvolti fiabeschi della storia, il senso pi\u00f9 profondo risiede nel fatto che c'\u00e8 uno \"Starlight Express\" in ognuno di noi, che basta volerlo trovare, credendo in se stessi e nelle proprie possibilit\u00e0, anche se - come nel caso di Rusty - si parte svantaggiati rispetto ai Greasball o agli Electra di turno."}
{"id": "1394718", "revid": "125936040", "url": "https://it.wikipedia.org/wiki?curid=1394718", "title": "Koda, fratello orso 2", "text": "Koda, fratello orso 2 (\"Brother Bear 2\") \u00e8 un film d'animazione \"direct-to-video\" del 2006 diretto da Ben Gluck, sequel del film d'animazione della Disney, \"Koda, fratello orso\". Doveva essere il \"pilot\" di una serie basata su Rocco e Fiocco che non venne mai realizzata. In Italia usc\u00ec il 21 settembre 2006.\nTrama.\nQuattro anni dopo gli eventi del primo film, gli orsi Kenai e Koda sono fratelli adottivi e passano ogni giorno della loro vita nel divertimento con Tug e altri orsi. Una notte Kenai sogna Nita, una sua vecchia amica d'infanzia, in un episodio di cui fu protagonista in giovent\u00f9: Nita era caduta nel fiume ed era in procinto di affogare, ma lui le salv\u00f2 la vita e le regal\u00f2 un amuleto. Nel frattempo Nita, diventata adulta ed orfana di madre, si prepara, come figlia del capo del suo villaggio, a sposarsi con il giovane Atka, figlio del capo di un altro villaggio, per unire i due villaggi, ma la cerimonia viene interrotta da un violento terremoto, a seguito del quale i due si trovano divisi da una spaccatura nel terreno. Capendo che il terremoto \u00e8 stato provocato dagli spiriti per impedire il matrimonio, Nita si reca dalla sciamana del villaggio per capire il motivo di ci\u00f2, e le viene detto che non pu\u00f2 sposare Atka perch\u00e9 \u00e8 promessa e legata alla persona che le ha regalato l'amuleto, cio\u00e8 Kenai. L'unica possibilit\u00e0 che Nita ha per poter sposare Atka \u00e8 tornare nel luogo dove l'amuleto le \u00e8 stato regalato, cio\u00e8 le cascate Okane, insieme alla persona che glielo ha regalato, cio\u00e8 Kenai, e bruciare l'amuleto nella notte della vigilia dell'equinozio primaverile. Nita quindi parte alla ricerca di Kenai e gli spiriti, sapendo che Kenai \u00e8 diventato un orso, per consentirle di parlare con lui, le donano la possibilit\u00e0 di utilizzare il linguaggio degli animali.\nIl giorno dopo, Nita trova Kenai, che inizialmente si rifiuta di aiutarla poich\u00e9 offeso dal fatto che lei definisca il suo amuleto \"un ciondolino\", ma poi accetta quando Nita gli fa notare che, se non la aiutasse, gli spiriti potrebbero punirlo facendolo tornare umano, quindi non potrebbe pi\u00f9 stare vicino a Koda. Il gruppo, dunque, si mette in marcia. Mentre Koda e Nita fanno amicizia, il gruppo raggiunge un fiume dove si trovano Fiocco e Rocco, che stanno cercando di fare colpo su Anda e Kata, due alci femmine di cui si sono innamorati. Nita vorrebbe procedere con il cammino, ma Kenai decide di aiutare i due amici, quindi decide di fingere di aggredire le due \"alcette\" in modo che Rocco e Fiocco possano intervenire per salvarle e fare bella figura con le due, ma quando Kenai ruggisce per recitare la sua parte i due si spaventano davvero e scappano via. Le \"alcette\", quindi, gettano Kenai nella diga dei castori, dove egli resta bloccato. Quando anche Anda e Kata sono andate via, Nita e Koda si avvicinano per aiutare Kenai, ma nell'arrampicarsi Nita perde la borsa con l'amuleto, che finisce in acqua e viene trascinata via dalla corrente fino a cadere da una cascata. I tre seguono la borsa, che arriva sulla riva, e l'amuleto viene rubato da un procione che scappa nel bosco. Nita si arrabbia con Kenai, accusandolo di averla ostacolata, ed i tre passano la notte sulla riva.\nQuella notte Kenai va a cercare il procione nel bosco, riuscendo a trovare la sua tana, dove la mattina dopo viene raggiunto da Koda e Nita. Qui i tre, malgrado diversi imprevisti, riescono a mettere fuori combattimento decine di procioni che tentano di sopraffarli ed a recuperare l'amuleto. Dopo essere ripartiti, il gruppo incontra di nuovo Rocco e Fiocco, ancora intenti a tentare di fare colpo sulle \"alcette\". Kenai vorrebbe illustrargli un suo nuovo piano, ma interviene Nita, che decide di aiutarli personalmente. Grazie al piano di Nita, che fa giocare i due alci con Koda, Rocco e Fiocco riescono a far colpo su Anda e Kata. Il gruppo riprende il cammino, ma arrivati ad un fiume Koda fa cadere Nita nell'acqua e la ragazza si spaventa moltissimo. Koda cerca di prendere in giro Nita, rinfacciandole di avere paura dei pesci, ma Kenai interviene fermandolo, in quanto ha capito che Nita ha davvero paura di qualcosa relativo al fiume; la ragazza infatti rivela di essere terrorizzata dall'acqua fin dal giorno in cui quasi anneg\u00f2 quando i due erano piccoli. Kenai le infonde coraggio e i tre si rimettono in cammino intraprendendo varie forme di divertimento, come cavalcare i mammut, scivolare sulla neve e saltare sui bastoni. Durante il resto del viaggio, Kenai ignora completamente Koda per divertirsi con Nita e, arrivati ad un grosso fiume, la aiuta ad attraversarlo.\nQuando Koda attraversa il fiume, sente Kenai dire a Nita di aver pensato di voler tornare umano e, sconvolto, scappa via in lacrime, inseguito da Kenai e Nita. Nita lo trova in una caverna di ghiaccio dalle mura pericolanti e cerca di farlo ragionare, ma Koda si rifiuta e le urla contro; il rumore fa crollare la caverna. I due riescono a uscire incolumi, ma vengono travolti da una valanga. Kenai li trova e li tira fuori dalla neve, per poi chiarire con Koda il fatto che non lo avrebbe mai e poi mai lasciato solo perch\u00e9 a volte gli mancano delle cose della sua vecchia vita umana. Il gruppo, infine, raggiunge le Cascate Okane. Qui Nita brucia l'amuleto, perdendo subito la capacit\u00e0 di parlare con gli animali, e fa poi ritorno al villaggio, triste e confusa poich\u00e9, proprio ora che pu\u00f2 sposare Atka, si \u00e8 innamorata di Kenai. Koda ha compreso l'amore che lega il fratello e la ragazza e decide di chiedere agli spiriti, tra i quali c'\u00e8 sua madre, di far tornare Kenai umano perch\u00e9 possa stare con Nita, per poi recarsi dalla ragazza per portarla da Kenai, consapevole che se gli umani vedessero un orso nel loro villaggio cercherebbero di ucciderlo.\nArrivato al villaggio, Kenai riesce a trovare Koda e a nasconderlo da Atka, che lo sta inseguendo. Koda viene catturato da altri due uomini, che vengono storditi da Rocco e Fiocco, arrivati per salvare gli amici. A questo punto, Kenai e Atka lottano: Atka ne esce vincitore, lanciando Kenai gi\u00f9 da una rupe. Nita e Koda corrono da lui e riescono a salvarlo medicandolo appena in tempo. Poco dopo arrivano gli spiriti, chiamati da Koda per far ritornare Kenai umano. Nita, tuttavia, consapevole che Kenai non pu\u00f2 farlo perch\u00e9 Koda ha bisogno di una figura di riferimento, prende una decisione: dopo che suo padre le ha detto che le vorr\u00e0 sempre bene qualsiasi siano le sue scelte, si fa trasformare lei in un'orsa dagli spiriti, sposando Kenai e restando felicemente con lui e Koda.\nColonna sonora.\nLa colonna sonora del film \u00e8 composta da 4 canzoni:"}
{"id": "1394720", "revid": "177641", "url": "https://it.wikipedia.org/wiki?curid=1394720", "title": "Koda fratello orso 2", "text": ""}
{"id": "1394725", "revid": "93556", "url": "https://it.wikipedia.org/wiki?curid=1394725", "title": "Futbol'nyj Klub An\u017ei", "text": "Il Futbol'nyj Klub An\u017ei, noto anche come An\u017ei Macha\u010dkala, Anzhi Makhachkala o pi\u00f9 semplicemente An\u017ei (), \u00e8 una societ\u00e0 calcistica russa con sede nella citt\u00e0 di Macha\u010dkala, capitale del Daghestan. Milita in Pervenstvo Professional'noj Futbol'noj Ligi, la terza serie del campionato russo di calcio.\nStoria.\nLe origini.\nIl club venne fondato nel 1991, quando il capo della Dagnefteprodukt, il sultano Magomedov, e un ex giocatore della Dynamo Makhachkala, il primo vero club della citt\u00e0, decisero di fondare un nuovo team calcistico, a livello regionale. Nel campionato del Daghestan, il neonato club fu in grado di farsi valere, e riusc\u00ec a vincere 16 delle 20 partite, divenendo cos\u00ec campione. Intuite le potenzialit\u00e0 del progetto, i proprietari del club decisero di iscrivere il club nelle serie inferiori del Campionato russo di calcio. Subito dopo la dissoluzione dell'Unione Sovietica, l'An\u017ei era riuscito a vincere la Pervenstvo Professional'noj Futbol'noj Ligi, ma data la ristrutturazione dei campionati russi, \u00e8 rimasto in seconda divisione.\nDal 1994, con l'insediamento di Aleskerov, fino al 1996, passando per Rafael Safarov, nessun manager riusc\u00ec nell'impresa di portare l'An\u017ei in Pervij divizion. Ci riusc\u00ec, nel 1996, Eduard Malafeev, che seppe costruire una squadra fatta prevalentemente da giocatori del Daghestan. Fu invece Gad\u017ei Gad\u017eiev a riuscire nell'impresa di portare la squadra alla promozione nella massima serie russa, dopo i tentativi andati a vuoto nel 1997 e nel 1998.\nIl debutto nella massima serie.\nDopo la vittoria della Pervij divizion nel 1999, fece il suo debutto in Prem'er-Liga nella stagione 2000, raggiungendo, da neopromossa, un incredibile quarto posto finale. L'anno seguente, inoltre, il club raggiunse la finale della Kubok Rossii, persa solamente ai rigori contro il pi\u00f9 quotato Lokomotiv Moskva. \nNello stesso anno, forte del quarto posto dell'anno precedente, il club russo ebbe la possibilit\u00e0 di disputare un turno preliminare di Coppa UEFA contro gli scozzesi del Glasgow Rangers, disputato, per ragioni di sicurezza vista la situazione instabile nella vicina Cecenia, nel campo neutro di Varsavia; l'An\u017ei venne sconfitto per 0-1.\nAl termine della stagione 2002 venne retrocesso e, di conseguenza, ha militato in Pervij divizion fino al 2010, anno in cui torna in Prem'er-Liga grazie al lavoro di Omari Tetradze. Dopo la nuova promozione, torna in sella lo storico allenatore Gad\u017ei Gad\u017eiev.\nL'avvento di Sulejman Kerimov.\nNel gennaio del 2011, il club viene rilevato dal magnate russo Sulejman Kerimov, che ha subito investito fortemente per rendere competitivo il club, ingaggiando in febbraio il veterano Roberto Carlos, divenuto il capitano della squadra. Sempre durante il mercato invernale arrivano in Russia anche i talenti brasiliani Jucilei e Diego Tardelli, rispettivamente per 10 e 5 milioni di euro. In estate vengono invece acquistati l'esterno ungherese Bal\u00e1zs Dzsudzs\u00e1k, in forza al PSV Eindhoven, per 14 milioni di euro, il laterale di difesa Jurij \u017dirkov, arrivato dal Chelsea per 15 milioni, e l'attaccante Samuel Eto'o dall'Inter per 25 milioni. Viene anche acquistato il centrocampista offensivo dell'Anderlecht Mbark Boussoufa per 8 milioni di euro.\nA seguito degli ingenti investimenti, la squadra, ai primi di giugno del 2011, dopo 12 giornate, si ritrova al secondo posto, dietro al CSKA Mosca. Nella coppa nazionale, invece, la squadra viene eliminata agli ottavi di finale dallo Zenit San Pietroburgo. Il 29 settembre 2011 il tecnico Gad\u017ei Gad\u017eiev viene sollevato dall'incarico, e la panchina del club viene assegnata temporaneamente al tandem formato da Andrey Gordeev e Roberto Carlos, con quest'ultimo che va cos\u00ec a ricoprire il doppio ruolo di giocatore e assistente allenatore. Il 27 dicembre 2011, viene reso noto l'accordo della durata di cinque anni con il tecnico russo Jurij Krasno\u017ean; il 13 febbraio 2012 la societ\u00e0 annuncia per\u00f2 le dimissioni del tecnico russo. Il 17 febbraio, Guus Hiddink diventa il nuovo tecnico della squadra, firmando un contratto di 18 mesi con un ingaggio di 10 milioni di euro a stagione. Il tecnico olandese va a ricoprire anche il ruolo di vicepresidente del club. Il 24 febbraio 2012 viene acquistato il difensore Christopher Samba per 8 milioni di euro. Durante la sessione estiva del calciomercato la squadra viene ulteriormente rinforzata con gli acquisti del giovane attaccante Lacina Traor\u00e9 per 12 milioni di euro e del centrocampista Lassana Diarra. In campionato si piazza 8\u00ba, ma si qualifica all'Europa League grazie al 5\u00ba posto nella poule campionato.\nIl 1\u00ba febbraio 2013 viene acquistato il centrocampista brasiliano Willian dallo Shakthar Donetsk che, con i 35 milioni di euro spesi per lui dalla squadra, diventa il terzo trasferimento pi\u00f9 oneroso di sempre per una societ\u00e0 russa. Nel 2012-2013 si piazza 3\u00ba in campionato, in Europa League arriva fino agli ottavi di finale venendo eliminato dal e il 1\u00ba giugno 2013 perde la finale della Coppa di Russia ai rigori contro il CSKA Mosca. Il 22 luglio seguente si dimette il tecnico Guus Hiddink affermando di aver lasciato il club perch\u00e9 pu\u00f2 crescere senza il suo aiuto. Viene promosso allenatore il suo vice Ren\u00e9 Meulensteen, che tuttavia viene esonerato sedici giorni dopo. Sempre il 7 agosto il presidente Konstantin Remchukov annuncia che i calciatori con gli ingaggi pi\u00f9 alti verranno venduti e che il bilancio del club scender\u00e0 a 50-70 milioni di dollari all'anno. Il 16 agosto vengono ceduti Jurij \u017dirkov, Igor' Denisov e Aleksandr Kokorin (arrivato soltanto un mese prima per 19 milioni di euro) alla Dinamo Mosca. Il riordino finanziario prosegue con le cessioni di Mehdi Carcela-Gonz\u00e1lez allo Standard Liegi, Boussoufa, Diarra e Arsenij Loga\u0161ov alla Lokomotiv Mosca, Jo\u00e3o Carlos allo , Vladimir Gabulov, Christopher Samba e Aleksej Ionov alla Dinamo Mosca. Il ridimensionamento della squadra coinvolge anche le due stelle della squadra, Willian ed Eto'o, ceduti al .\nDal punto di vista dei risultati la squadra comincia molto male la stagione 2013-2014, non riuscendo infatti a vincere nessuna delle prime 18 partite di campionato (7 pareggi e 11 sconfitte). Nel gennaio 2014 l'ivoriano Lacina Traor\u00e9 si trasferisce al Monaco per 10 milioni di euro, Jucilei all'Al-Jazira, Alan Gatagov e Pavel Solomatin rescindono il loro contratti anticipatamente e fanno ritorno alla Dinamo Mosca e Abdul Razak passa al West Ham. In Europa League la squadra esce agli ottavi di finali per mano dell'AZ Alkmaar e in Coppa di Russia viene eliminato ai sedicesimi. Nel girone di ritorno l'An\u017ei riesce ad ottenere 3 vittorie ma chiude il campionato all'ultimo posto, retrocedendo cos\u00ec in seconda divisione.\nIl 4 gennaio 2015 un fatto di cronaca nera segner\u00e0 la storia del club: il giovane calciatore Gasan Magomedov viene ucciso a colpi di mitra davanti alla sua abitazione. Grazie al secondo posto ottenuto in PFN Ligi nella stagione 2014-2015, l'An\u017ei torna in Prem'er-Liga dopo un solo anno di assenza.\nDopo aver concluso il campionato di Prem'er-Liga 2018-2019 al quindicesimo posto, il club \u00e8 stato retrocesso in PFN Ligi, ma, a causa dei debiti accumulati dalla societ\u00e0, non \u00e8 stato in grado di ottenere la licenza di partecipazione al campionato di seconda serie. Il 26 giugno 2019 il club ha comunicato di aver ricevuto la licenza di partecipazione al campionato di Pervenstvo Professional'noj Futbol'noj Ligi, terza serie nazionale, evitando la bancarotta, ma risultando impossibilitato ad acquistare nuovi calciatori a causa della mole di debiti accumulati.\nStrutture.\nStadio.\nL'An\u017ei gioca le sue partite casalinghe all'An\u017ei-Arena () di Kaspijsk. Costruito nel 2003 con il nome di \"Chazar\" (\u0425\u0430\u0437\u0430\u0440), \u00e8 stato restaurato nel 2013 (quando ha assunto l'attuale nome) e ha una capacit\u00e0 di 30.000 posti. Fino al 2003 e durante la ristrutturazione dello stadio Chazar l'An\u017ei giocava nello Stadio Dinamo.\nNei piani di Kerimov sono previsti almeno 1 miliardo di euro di investimenti per costruire un nuovo stadio nella capitale del Daghestan da almeno 40.000 posti. Vi \u00e8 anche un progetto per costruire 7 impianti sportivi nella regione e per creare un centro d'allenamento moderno. Questo anche perch\u00e9 l'An\u017ei si recava a Macha\u010dkala o Kaspijsk solo il giorno in cui si svolge la partita interna del club di casa, almeno 2 volte al mese. Durante la settimana, gli allenamenti si svolgono a Mosca, e per questo ogni volta \u00e8 necessario un viaggio di andata e ritorno da Mosca a Makhachkala.\nOrganico.\nRosa 2019-2020.\n\"Aggiornata al 4 settembre 2018.\""}
{"id": "1394726", "revid": "131358", "url": "https://it.wikipedia.org/wiki?curid=1394726", "title": "FC Anzhi Makhachkala", "text": ""}
{"id": "1394727", "revid": "131358", "url": "https://it.wikipedia.org/wiki?curid=1394727", "title": "Anzhi Makhachkala", "text": ""}
{"id": "1394731", "revid": "125491390", "url": "https://it.wikipedia.org/wiki?curid=1394731", "title": "Circonvallazioni di Milano", "text": "Il sistema delle circonvallazioni di Milano \u00e8 costituito da tre anelli viari concentrici che ruotano intorno al centro storico della citt\u00e0. \nSebbene tale appellativo sia usato comunemente dai milanesi per definire le tre circonvallazioni viarie della citt\u00e0, nessuna via di Milano \u00e8 chiamata in questo modo: le circonvallazioni di Milano sono l'unione logica di pi\u00f9 strade di collegamento, ognuna delle quali ha un nome specifico. \nNelle carte di inizio XX secolo la sola circonvallazione delle mura spagnole (la circonvallazione interna) \u00e8 descritta come \"Strada di Circonvallazione\", nel senso di \"strada che circonda il vallo\", ovvero che cinge le mura difensive della citt\u00e0. Poi a ogni singolo troncone \u00e8 stato assegnato un nome specifico che non richiama il termine \"circonvallazione\". \nLe altre circonvallazioni viarie di Milano sono la circonvallazione della Cerchia dei Navigli, che \u00e8 quella pi\u00f9 interna e che corrisponde al tracciato delle mura medievali della citt\u00e0, e la circonvallazione esterna, concepita dal Piano Beruto (1884), primo piano regolatore di Milano, che \u00e8 stata realizzata a partire dalla fine del XIX secolo oltre le mura spagnole nella zona di espansione urbanistica della citt\u00e0.\nCerchia dei Navigli.\nLa Cerchia dei Navigli racchiude l'area della citt\u00e0 medioevale. Tra il 1156 e il 1158, a difesa dagli attacchi dell'imperatore del Sacro Romano Impero Federico Barbarossa, a Milano fu costruito un fossato difensivo allagabile e, con la terra di riporto, una cinta di bastioni, la cui localizzazione coincide con le vie della Cerchia dei Navigli.\nFurono Gian Galeazzo Visconti e poi Filippo Maria Visconti, a partire 1387, a rendere il fossato navigabile fino al laghetto di Santo Stefano con l'obiettivo di far giungere da quella via i marmi e i materiali indispensabili alla Fabbrica del Duomo per costruire la cattedrale milanese. Fu infine Francesco Sforza nel 1496 a completare l'allacciamento navigabile con il Naviglio della Martesana attraverso il laghetto di San Marco e la Conca delle Gabelle, che vennero entrambi realizzati nel 1469, quindi contestualmente al completamento della parte navigabile dell'ex-fossato (per quest'opera furono fondamentali le innovazioni introdotte da Leonardo da Vinci).\nL'anello d'acqua che giunse a circondare la citt\u00e0 medievale fu chiamato \"Cerchia dei Navigli\". Esistevano poi due bracci secondari, mai resi navigabili, che congiungevano la Cerchia dei Navigli al fossato del Castello Sforzesco completando l'anello d'acqua intorno alla citt\u00e0: uno scendeva dal vertice settentrionale della fortificazione da via Pontaccio, dopo la quale si ricongiungeva al fossato navigabile, mentre l'altro, il cosiddetto \"ramo Vercellino\", usciva dal suo vertice meridionale e percorreva via Carducci, al termine della quale si ricongiungeva al fossato navigabile.\nLa Cerchia dei Navigli \u00e8 stata completamente interrata in ottemperanza al Piano Beruto, primo piano regolatore di Milano, a partire dal 16 marzo 1929 con i lavori che si sono conclusi nel'anno successivo. Con la loro scomparsa si cre\u00f2 un anello di strade che ne prese il posto e il nome: la \"Cerchia dei Navigli\" stradale. \nL'area di Milano all'interno della Cerchia dei Navigli \u00e8 di .\nLe vie di Milano che delimitano la Cerchia dei Navigli sono: \nSu questo percorso, con un modesto allargamento per via della Moscova, dal secondo dopoguerra al 1979, ha prestato servizio la linea filoviaria 96-97 (prima indicata come circolare sinistra e circolare destra). In quell'anno fu sostituita da un'autolinea, che in seguito prese il numero 94: su un percorso quasi identico, ha due capolinea, in piazzale Cadorna e ai Bastioni di Porta Volta.\nCirconvallazione interna.\nDetta anche \"Cerchia dei Bastioni\" o \"Cerchia delle mura spagnole\", la circonvallazione interna \u00e8 costituita da due viali paralleli e molto vicini che ricalcano il tracciato della mura spagnole di Milano (i cosiddetti \"Bastioni\"), erette dagli spagnoli nel 1560 e demolite tra la fine XIX secolo e l'inizio del XX secolo in ottemperanza al Piano Beruto, primo piano regolatore di Milano. La prima serie di viali corre internamente al tracciato delle mura spagnole, mentre l'altra serie di viali ne percorrono il tracciato esternamente. \nLa serie di viali che corrono esternamente al tracciato delle antiche mura spagnole e che costituisce la \"circonvallazione\" vera e propria (nel senso stretto di \"strada che circonda il vallo\", ovvero che cinge le mura difensive della citt\u00e0), \u00e8 percorsa dalle linee tranviarie 9 e 10. Tale sequenza di strade, che ancora nelle carte geografiche di inizio Novecento risultava col nome di \"Strada di Circonvallazione\", venne ribattezzata nel primo dopoguerra con nomi geografici legati a battaglie della prima guerra mondiale. Sul suo percorso, per lunghi tratti in sede protetta, ha trovato sede una linea tranviaria circolare (le linee 29 - 30) che venne chiamata \"circonvallazione tranviaria\".\nI viali che corrono sul lato interno delle antiche mura spagnole corrispondono invece ai \"Bastioni\" propriamente detti, strade alberate che correvano al di sopra del terrapieno delle mura (dal lato interno), che fu abbattuto, come gi\u00e0 accennato, con l'attuazione del Piano Beruto.\nNell'intento di Cesare Beruto tali strade dovevano essere circondate da parchi con l'obiettivo costituire un anello verde per la citt\u00e0, ma in sede di approvazione del Piano si opt\u00f2 per realizzare costruzioni residenziali.\nSe quasi tutti i terrapieni della mura spagnole sono stati demoliti (sono sopravvissuti solamente i Bastioni di Porta Venezia lungo viale Vittorio Veneto), il nome \"Bastioni\" resiste nella toponomastica di alcuni viali, soprattutto nella parte nord della circonvallazione.\nL'area di Milano delimitata dalla Cerchia dei Bastioni \u00e8 di . Tale zona coincide (escluso il lato occidentale) con l'attuale Municipio 1 della citt\u00e0. Le vie che segnano il doppio anello della cerchia dei Bastioni sono:\nI Bastioni da Porta Volta raggiungevano il luogo dove oggi sorge l'Arena Civica, piegavano a ovest e poi a nordovest seguendo per tre lati (nordest, nordovest e sudest) il perimetro della piazza d'armi e tornavano al Castello Sforzesco, che lasciavano alle spalle, correndo a ovest fino a Porta Vercellina medievale, chiudendo cos\u00ec il percorso. Naturalmente, nell'area che comprendeva il Castello e la piazza d'armi, non sorgeva null'altro ed \u00e8 cos\u00ec che tutte le piante di Milano, dalla met\u00e0 del XVI secolo alla fine del XIX secolo, si presentano come una torta cui sia stata sottratta una sostanziosa fetta in alto a sinistra.\n\u00c8 una parte di citt\u00e0 che, anche dopo lo spostamento della piazza d'armi, ebbe bisogno di anni per trovare la sua definitiva fisionomia (Parco Sempione, restauro del Castello nelle attuali forme, con la costruzione dell'omonima piazza e di Foro Bonaparte, la cancellazione della diramazione ferroviaria da Porta Genova al \"bivio Musocco\" e la realizzazione della stazione di Milano Porta Sempione, che venne poi dismessa nel 1931); cos\u00ec anche i viali dei Bastioni si interruppero, cos\u00ec come quelli della parallela circonvallazione.\nNon altrettanto fece la linea tranviaria che li percorreva e che prosegu\u00ec il suo tracciato per via Ceresio, piazzale del Cimitero Monumentale, via Giulio Cesare Procaccini, un tratto di corso Sempione, Arco della Pace, via Mario Pagano, largo Quinto Alpini, via Ludovico Ariosto, completando l'anello in piazzale Francesco Baracca. Del resto, allargava solo di poco (da Porta Volta all'Arco della Pace) il tracciato della circonvallazione gestita dalla Societ\u00e0 Anonima degli Omnibus, a partire dal 1896 con tram a cavalli, che era lunga 11,411 metri. Dopo l'elettrificazione e la municipalizzazione dei servizi pubblici, la linea prese nel 1910 il numero 29-30 (il 30, all'interno, correva in senso orario, mentre il 29, all'esterno, correva in senso antiorario).\nCirconvallazione esterna.\nLa circonvallazione esterna coincide con un anello viario fissato nel 1884 dal primo piano regolatore di Milano (il Piano Beruto), che fino alla fine della seconda guerra mondiale ha grosso modo delimitato l'estensione urbana massima della citt\u00e0. In parte la circonvallazione esterna \u00e8 solcata dal fiume Olona, che scorre nella sua parte ovest sotto il manto stradale. Il tratto dell'Olona lungo la circonvallazione esterna \u00e8 stato coperto tra il 1950 ed il 1970.\nLe vie di Milano della cerchia esterna (in senso antiorario partendo da corso Buenos Aires) sono:\n\u00c8 nota anche con l'appellativo di \"circonvallazione filoviaria\" perch\u00e9 \u00e8 percorsa, con alcune variazioni, dalle linee filoviarie 90-91-92 che transitano nei due sensi dell'anello, con capilinea in piazzale Lotto (tra i viali Elia e Migliara) e in via Isonzo (piazzale Lodi). Inaugurata alla fine degli anni trenta del XX secolo come \"CE\" (\"circolare esterna\") \u00e8 rientrata in servizio sull'intero percorso alla soglia degli anni cinquanta. \u00c8 sempre stata servita da mezzi articolati di grande capacit\u00e0 e oggi fruisce di un percorso protetto che corre, con l'esclusione di brevi tratti, in sede propria.\nLa forma circolare.\nLa peculiarit\u00e0 degli anelli viari milanesi \u00e8 quella di essere grossolanamente circonferenziali. Tale caratteristica colp\u00ec gi\u00e0 Bonvesin de la Riva nel XIII secolo, che naturalmente poteva riferirsi alla sola Cerchia dei Navigli:\nPersegu\u00ec questa logica monocentrica Cesare Beruto, che ha immaginato la ristrutturazione della citt\u00e0 non considerando le realt\u00e0 del momento (per esempio la presenza delle baraccopoli nei Corpi Santi), n\u00e9 i tempi di attuazione, ma piegando le necessit\u00e0 urbanistiche e architettoniche di Milano a una struttura a cipolla, costituita da strade radiali e strade concentriche. A tal proposito Beruto scriveva:"}
{"id": "1394732", "revid": "380654", "url": "https://it.wikipedia.org/wiki?curid=1394732", "title": "Marty Jannetty", "text": "Jannetty e Michaels divennero campioni battendo la Hart Foundation, ma il passaggio del titolo non venne riconosciuto dalla WWF. Nel corso della sua permanenza nella federazione di Vince McMahon vinse una volta il WWF Intercontinental Title e una volta il WWF World Tag Team Title in coppia con 1-2-3 Kid.\nCarriera nel wrestling.\nNational Wrestling Alliance (1984\u20131986).\nJannetty inizi\u00f2 la sua carriera da lottatore nella National Wrestling Alliance nell'aprile 1984, combattendo prevalentemente nella zona di Kansas City. Lottava sia nella competizione da singolo che nella divisione tag team, dove ebbe come partner di coppia \"Bulldog\" Bob Brown, Dave Peterson, e Tommy Rogers con il quale form\u00f2 il tag team denominato \"Uptown Boys\". La svolta arriv\u00f2 alla fine del 1985 quando incontr\u00f2 Shawn Michaels. I due formarono la coppia \"The Midnight Rockers\" che vinse ben presto i titoli Central States Tag Team Championship sconfiggendo i Batten Twins. Nell'estate 1985, Jannetty si imbarc\u00f2 nel suo primo tour in Giappone con la All Japan Pro Wrestling, dove il suo match pi\u00f9 importante fu una sconfitta contro Tiger Mask II il 5 settembre. Durante questo periodo, Jannetty sfid\u00f2, senza successo, anche Ric Flair con in palio il titolo NWA World Heavyweight Championship.\nAmerican Wrestling Association (1986\u20131988).\nNel 1986, il duo lasci\u00f2 l'NWA per passare alla American Wrestling Association. Nell'AWA, Jannetty &amp; Michaels si costruirono velocemente una reputazione come giovani di talento, eseguendo mosse acrobatiche sul ring. I due conquistarono il World Tag Team Championship in due occasioni, una prima volta sconfiggendo Buddy Rose &amp; Doug Somers, e successivamente gli Original Midnight Express. Vinsero inoltre due volte il Southern Tag Team Championship battendo in due occasioni separate i Rock 'n' Roll RPMs prima di passare alla World Wrestling Federation nel 1988.\nWorld Wrestling Federation (1988\u20131992).\nChiamati ora semplicemente The Rockers, la popolarit\u00e0 di Jannetty &amp; Michaels crebbe in maniera esponenziale. Debuttarono in WWF il 18 giugno 1988 e l'anno seguente affrontarono tag team di prestigio come Demolition, Hart Foundation, e Brain Busters, diventando dei beniamini del pubblico (soprattutto femminile grazie al loro bell'aspetto).\nNonostante il successo riscosso, i Rockers non riuscirono mai a conquistare ufficialmente i titoli Tag Team Championship in WWF. Nell'ottobre 1990, i Rockers furono designati come prossimi vincitori dei titoli di coppia sconfiggendo la Hart Foundation poich\u00e9 Jim Neidhart, met\u00e0 del team campione, era in procinto di abbandonare la compagnia. Il match venne registrato e i Rockers conquistarono regolarmente le cinture, ma poco tempo dopo, Neidhart trov\u00f2 l'accordo con i vertici della federazione e venne reintegrato. La conseguenza fu che i titoli furono restituiti alla Hart Foundation una settimana dopo, il cambio di titolo non venne mai riconosciuto e la puntata dove Jannetty &amp; Michaels vinsero le cinture non venne mai mandata in onda. Quando la notizia trapel\u00f2 fuori dall'ambiente, la WWF spieg\u00f2 che la decisione del match era stata revocata in quanto uno dei sostegni del ring si era rotto durante l'incontro.\nInfortunio a Charles Austin.\nNel corso di un match dei Rockers allo USF Sun Dome nel dicembre 1990, Jannetty esegu\u00ec la mossa Rocker Dropper sul jobber Charles Austin, che combatteva in coppia con Lanny Poffo. A causa di un errore di esecuzione, Austin si ruppe il collo e successivamente il lottatore fece causa a Jannetty, Michaels, e Titan Sports. Quando il caso venne discusso in tribunale nel 1994, Charles Austin ricevette un indennizzo pari a 26 milioni di dollari a titolo di risarcimento.\nFine dei Rockers e uscita dalla federazione.\nNel 1991, Michaels venne \"accidentalmente\" colpito in faccia da un calcio di Jannetty durante un match contro i Nasty Boys, che caus\u00f2 l'eliminazione dei Rockers dalle Survivor Series del 1991. Dopo la sconfitta, Michaels si infuri\u00f2 molto ed inve\u00ec pesantemente contro Jannetty, colpevole a suo dire dell'eliminazione. Cercando di appianare la questione, Brutus Beefcake invit\u00f2 i due nel suo talk show \"The Barbershop\". Michaels &amp; Jannetty sembrarono sul punto di riconciliarsi, ma poi Michaels colp\u00ec a tradimento Jannetty con un calcio in faccia e poi lo gett\u00f2 contro una vetrata della scenografia mandandola in frantumi.\nInizialmente Jannetty avrebbe dovuto curarsi dall'infortunio, per poi tornare e vendicarsi dell'ex partner a WrestleMania VIII. Tuttavia, venne arrestato per aver aggredito un agente di polizia e condannato a sei mesi di carcere, e la WWF decise di licenziarlo nel marzo 1992.\nUnited States Wrestling Association (1992).\nDopo aver lasciato la WWF, Jannetty si un\u00ec alla USWA diventando un personaggio heel. Durante lo stint, il suo manager era Bert Prentice ed ebbe un feud di media importanza con Jerry Lawler.\nRitorno in WWF (1992\u20131994).\nJannetty torn\u00f2 in WWF nell'ottobre 1992, sfidando Michaels a un incontro da disputarsi nel corso del ppv Royal Rumble del '93. Jannetty perse il match a causa di un'interferenza di Sensational Sherri. Il feud avrebbe dovuto continuare, ma Jannetty venne nuovamente licenziato a seguito della voce che avesse combattuto l'incontro con Michaels sotto l'effetto di droga ed alcool. Jannetty neg\u00f2 ogni accusa dicendo che la voce era stata messa in giro da Shawn Michaels.\nTitolo Intercontinentale &amp; Tag Team Champion.\nJannetty ritorn\u00f2 ancora in WWF nel maggio 1993, sfidando Michaels per il titolo Intercontinental Championship apparendo a sorpresa tra il pubblico di una puntata di \"Monday Night Raw\" mentre Michaels, intervistato da Vince McMahon, stava annunciando che avrebbe difeso la cintura contro chiunque. Anche se all'inizio Michaels cerc\u00f2 di rifiutare la sfida di Jannetty, successivamente accett\u00f2 la contesa. Jannetty vinse il titolo la sera stessa, grazie alle interferenze di \"Mr Perfect\" Curt Hennig che imped\u00ec a Michaels di andarsene dal ring. Riperse la cintura contro Michaels poche settimane dopo. Secondo Jannetty, fu Curt Hennig a riportarlo in WWF. Hennig, che era in buoni rapporti con Vince McMahon, lo persuase che la brutta performance di Marty alla Royal Rumble era colpa anche di Shawn Michaels e non solo sua. Nel giugno 1993, Jannetty ebbe un breve feud con Doink the Clown, poi form\u00f2 un tag team insieme a 1-2-3 Kid.\nI due conquistarono il Tag Team Championship sconfiggendo i The Quebecers (Jacques &amp; Pierre) durante la puntata del 10 gennaio di \"Monday Night Raw\". Tuttavia, cedettero le cinture una settimana dopo nuovamente ai Quebecers in un match non trasmesso in televisione.\nSuccessivamente Jannetty lasci\u00f2 la WWF e spar\u00ec dal mondo della lotta fino al 1995 quando fece alcune apparizioni nella Extreme Championship Wrestling.\nSecondo ritorno in WWF (1995\u20131996).\nNel settembre 1995, torn\u00f2 per l'ennesima volta in WWF combattendo in coppia con Razor Ramon durante un feud che li vedeva contrapposti a Sycho Sid e 1-2-3 Kid (diventato ora uno dei \"cattivi\").\nIn seguito, Jannetty effettu\u00f2 un turn heel nel febbraio 1996 unendosi a Leif Cassidy per formare i \"The New Rockers\". Tuttavia, la coppia ebbe vita breve. Jannetty lasci\u00f2 la WWF poco tempo dopo, deluso dall'insuccesso del nuovo tag team.\nCircuito indipendente (1997\u20132004).\nMarty entr\u00f2 nella Ultimate Championship Wrestling nel 1997. Riapparve in World Championship Wrestling nel gennaio 1998, dove lott\u00f2 nella divisione cruiserweight prima di essere licenziato da Eric Bischoff nel marzo 1999.\nDopo aver preso parte ad un match in Extreme Championship Wrestling nel 2000, Jannetty torn\u00f2 a lottare in federazioni del circuito indipendente, incluso un breve stint nella XWF di Jimmy Hart.\nTerzo ritorno in WWE (2005\u20132007, 2009).\nNella puntata del 14 marzo 2005 di \"Raw\", Jannetty torn\u00f2 per effettuare una reunion occasionale con l'ex tag team partner Shawn Michaels nei Rockers, per combattere contro La R\u00e9sistance (Sylvain Grenier &amp; Rob Conway). Jannetty &amp; Michaels vinsero il match.\nCi\u00f2 serv\u00ec da preludio al match di Jannetty con Kurt Angle a \"SmackDown!\", sancito perch\u00e9 Angle aveva voluto sfidare Jannetty prima del suo incontro a WrestleMania 21 con Shawn Michaels. Angle riusc\u00ec a batterlo facendolo cedere per dolore con la sua Ankle Lock ma solo dopo un match lungo e faticoso nel quale rischi\u00f2 anche di perdere. Successivamente, Vince McMahon afferm\u00f2 che avrebbe offerto un contratto a tempo pieno a Jannetty se egli avesse accettato di entrare a far parte del suo \"Kiss My Ass Club\" la settimana successiva a \"Raw\".\nJannetty rifiut\u00f2, e allora McMahon gli offr\u00ec la possibilit\u00e0 di far vedere quanto valesse uscendo dalla presa di sottomissione di Chris Masters, la temibile Master Lock. Jannetty sembr\u00f2 in grado di riuscire nell'impresa, ma Mr. McMahon (arbitro della contesa) lo colp\u00ec con un low blow. Impossibilitato a liberarsi dalla presa, riusc\u00ec a salvarsi solo grazie all'intervento di Shawn Michaels che arriv\u00f2 in suo soccorso. Poco tempo dopo il salvataggio di Jannetty da parte di Michaels, Shane McMahon sal\u00ec sul ring e colp\u00ec Marty con una sedia d'acciaio mandandolo KO. Gli ex compagni nei Rockers avrebbero dovuto portare avanti il feud contro i McMahon, ma Jannetty non si present\u00f2 nel corso della successiva puntata di \"Raw\" e furono invece Triple H e Shawn Michaels a riformare la D-Generation X. Il 3 marzo, la WWE annunci\u00f2 che Jannetty era uscito dalla federazione.\nIl 3 dicembre a \"Raw\", Mr. Kennedy, all'epoca nel pieno di un feud con Shawn Michaels, disse che avrebbe parlato con tre persone che conoscevano molto bene Michaels. Gli individui si rivelarono tre impostori vestiti come Razor Ramon, Diesel, e Jannetty. Insieme a un falso Michaels, furono tutti colpiti dalla Sweet Chin Music del vero Michaels. La settimana seguente, Jannetty apparve insieme a Michaels in un'intervista. Michaels voleva vedere cosa sarebbe successo se Kennedy avesse lottato contro il vero Jannetty. Alla fine, egli venne sconfitto da Kennedy. Il 19 ottobre 2009, Jannetty fece un'apparizione a \"Raw\" dove perse un match con The Miz.\nRitorno nel circuito indipendente (2011-presente).\nIl 22 ottobre 2011 fu annunciato che Marty Jannetty aveva firmato un contratto come allenatore/lottatore per la federazione Chikara. Il suo match di debutto era stato fissato per il 29 ottobre contro Tursas, ma lo show venne cancellato. Debutt\u00f2 allora il 13 novembre al ppv \"High Noon\", accompagnando al ring gli Young Bucks (Matt &amp; Nick Jackson). Il 12 agosto 2012 lott\u00f2 in coppia con Green Ant, perdendo contro i Los Ice Creams (El Hijo del Ice Cream &amp; Ice Cream Jr.). Torn\u00f2 il 16 settembre 2012, dove lui e 1-2-3 Kid vinsero l'annuale Tag Team Gauntlet Match a \"2012 King of Trios\". Il 2 dicembre Jannetty &amp; 1-2-3 Kid sfidarono al ppv \"Under the Hood\" i campioni di coppia The Young Bucks, ma furono sconfitti.\nJannetty debutt\u00f2 nella UWA Elite l'8 novembre del 2012, sfidando direttamente l'UWA Elite iChampion Hedges ad un match per il titolo. Due giorni dopo, Marty sconfisse Hedges a Metuchen, New Jersey. Venne per\u00f2 privato del titolo il 20 marzo 2013 per mancata difesa dello stesso.\nTitoli e riconoscimenti.\nAmerican Wrestling Association\nPro Wrestling Illustrated\nWorld Wrestling Federation"}
{"id": "1394733", "revid": "1568601", "url": "https://it.wikipedia.org/wiki?curid=1394733", "title": "Ghiacciaio di Zmutt", "text": "Il ghiacciaio di Zmutt (in tedesco \"Zmuttgletscher\") si trova nelle Alpi Pennine, a sud-ovest di Zermatt nel canton Vallese in Svizzera.\n\u00c8 lungo otto chilometri e largo un chilometro. Il ghiacciaio ed i ghiacciai collegati coprono una superficie di 17\u00a0km\u00b2. Prende il nome dalla localit\u00e0 di Zmutt, situata un po' pi\u00f9 in alto di Zermatt.\nDescrizione.\nIl ghiacciaio di Zmutt inizia sullo \"Stockji\" (3.092\u00a0m) grazie al congiungimento di tre ghiacciai di alta montagna: il ghiacciaio dello Stockji, il ghiacciaio di Sch\u00f6nbiel e il ghiacciaio di Tiefmatten. Quest'ultimo \u00e8 il principale ghiacciaio del sistema; proviene da fianco ovest del Cervino e dal fianco nord del Dent d'H\u00e9rens. Il ghiacciaio di Sch\u00f6nbiel inizia dal versante sud della Dent Blanche e si dirige verso sud lungo la parete del \"Wandfluh\". \nIl terzo ghiacciaio tributario, il ghiacciaio di Stockji inizia sulla T\u00eate de Valpelline (3.799\u00a0m), una montagna coperta di nevai. Segue in seguito una traiettoria nord-est e si divide in due bracci di cui l'uno si ricongiunge al ghiacciaio di Sch\u00f6nbiel e l'altro al ghiacciaio di Tiefmatten. Lo \"Stockji\" \u00e8 come un nunatak, una sommit\u00e0 che si innalza al centro di una distesa glaciale e che segna l'inizio del ghiacciaio di Zmutt dopo il ricongiungimento dei tre ghiacciai tributari.\nIl ghiacciaio di Zmutt scorre nella valle verso est. \u00c8 contornato a sud dal Cervino e a nord dall'Obergabelhorn. La parte inferiore del ghiacciaio \u00e8 ricoperta da detriti rocciosi e da morene. La lingua glaciale termina all'altezza di circa 2.240\u00a0m. Il torrente \"Zmuttbach\" prende inizio dai piccolo laghi glaciali nella zona anticamente occupata dal ghiaccio. Le sue acque sono prelevate da una diga artificiale all'altezza di 1.973\u00a0m. Il torrente raggiunge in seguito il fiume Gornera."}
{"id": "1394734", "revid": "465169", "url": "https://it.wikipedia.org/wiki?curid=1394734", "title": "Shebang", "text": ""}
{"id": "1394735", "revid": "111319", "url": "https://it.wikipedia.org/wiki?curid=1394735", "title": "Nuoto ai Giochi della XXVII Olimpiade - Staffetta 4x100 metri stile libero femminile", "text": "Si sono svolte 2 batterie di qualificazione. Le prime 8 squadre si sono qualificati direttamente per la finale.\nBatterie.\n16 settembre 2000\nFinale.\n16 settembre 2000"}
{"id": "1394739", "revid": "701660", "url": "https://it.wikipedia.org/wiki?curid=1394739", "title": "Perpero", "text": "Perpero \u00e8 stato il nome di diverse valute storiche dell'area balcanica. Il nome \u00e8 un adattamento di hyperperum o hyperpyron, che era stata una moneta coniata nell'Impero di Bisanzio tra la fine dell'XI secolo e la met\u00e0 del XIV. In greco hyperpyros (\u1f51\u03c0\u03ad\u03c1\u03c0\u03c5\u03c1\u03bf\u03c2) significa \"infuocato\", cio\u00e8 purgato dal fuoco.\nIl perpero era diviso in 24 carati. Il tar\u00ec siciliano era valutato dal X al XIII secolo 1/4 di perpero. In un documento genovese del 1343 al \"perpero\" viene attribuito un valore di 14 aspri.. Nel 1292-1293 12 aspri valevano un perpero o bisante di Costantinopoli..\nAlcune monete che hanno questo nome sono state:"}
{"id": "1394743", "revid": "1566286", "url": "https://it.wikipedia.org/wiki?curid=1394743", "title": "Tch\u00e9ky Karyo", "text": "Biografia.\nNato ad Istanbul, in Turchia, il 4 ottobre 1953 da padre turco, proveniente da una famiglia ebraica sefardita di remote origini spagnole, e da madre greca di religione ortodossa, si trasferisce da bambino in Francia, a Parigi. Studia recitazione al Cyrano Theatre e diventa membro della Daniel Sorano Company, frequentando inoltre il Teatro Nazionale di Strasburgo. Dopo aver debuttato nel 1983 nel film \"Il ritorno di Martin Guerre\", nello stesso anno viene nominato ai C\u00e9sar per la sua interpretazione ne \"La spiata\". Nel 1986 vince il Premio Jean Gabin.\nNegli anni seguenti si fa notare ne \"L'orso\" (1988) di Jean-Jacques Annaud e in \"Nikita\" (1990) di Luc Besson, grazie ai quali riesce a costruire una carriera negli Stati Uniti partecipando a super produzioni come \"1492 - La conquista del paradiso\" (1992), diretto da Ridley Scott o \"GoldenEye\" (1995), ma anche a produzioni indipendenti come \"Crying Freeman\" (1995). Tra gli altri film a cui partecipa vi sono l'italiano \"Va dove ti porta il cuore\" (1996) e l'hollywoodiano \"Innamorati cronici\" (1997). Dopo aver preso parte a \"Il patriota\" (2000) e alla commedia di successo \"L'erba di Grace\" (2000) al fianco di Brenda Blethyn, negli anni successivi ha recitato in \"Una lunga domenica di passioni\" (2004) e \"La masseria delle allodole\" (2007).\nVita privata.\nDopo esser stato sposato con l'attrice Isabelle Pasco, dalla quale ha avuto una figlia, successivamente \u00e8 diventato il compagno dell'attrice Val\u00e9rie K\u00e9ruzor\u00e9."}
{"id": "1394744", "revid": "33689", "url": "https://it.wikipedia.org/wiki?curid=1394744", "title": "Badile", "text": ""}
{"id": "1394745", "revid": "287204", "url": "https://it.wikipedia.org/wiki?curid=1394745", "title": "Tcheky Karyo", "text": ""}
{"id": "1394754", "revid": "120317470", "url": "https://it.wikipedia.org/wiki?curid=1394754", "title": "Re Rosso (Stephen King)", "text": "Il Re Rosso (\"Crimson King\", letteralmente \"re cremisi\") \u00e8 un personaggio immaginario creato dallo scrittore Stephen King. \u00c8 uno dei principali antagonisti della serie \"La torre nera\" e compare o semplicemente viene nominato in altri romanzi dell'autore.\nPersonaggio.\nIl Re Rosso \u00e8 un essere che esiste nei numerosi universi paralleli che fanno capo alla \"Torre Nera\" (detti per questo motivo \"Livelli della Torre\"). Descritto come potentissimo, malvagio e immortale, il personaggio \u00e8 anche conosciuto con altri nomi, principalmente come \"Los\" presso i suoi luogotenenti., e \"Abbalah\", nel romanzo \"La casa del buio\". Secondo il suo pi\u00f9 importante consigliere, Rando Thoughtful, il Re Rosso sarebbe un aspetto malato, o addirittura un frammento, di \"Gan\", la divinit\u00e0 onnipotente menzionata in La torre nera.\nNei romanzi.\n\"Insomnia\".\nIl Re Rosso compare per la prima volta come una misteriosa e malvagia forza che controlla la mente di un cittadino di Derry (Maine) per commettere un atto terroristico. Tale incarnazione verr\u00e0 ferita dal protagonista del romanzo, Ralph Roberts.\n\"La casa del buio\".\nAl culmine della storia, la fucina del Re Rosso, detta \"il Grande Ingranaggio\", \u00e8 distrutta da un futuro \"frangitore\", ossia un umano con poteri psichici.\n\"Cuori in Atlantide\".\nNel primo racconto del libro, \"Uomini bassi in soprabito giallo\", il protagonista, Ted Brautigan, \u00e8 braccato da misteriosi personaggi che lui chiama appunto \"Uomini bassi\", che hanno il compito di catturarlo per uno scopo misterioso. Solo ne La torre nera sar\u00e0 chiaro che essi sono in realt\u00e0 dei semi-umani alle dipendenze del Re Rosso, il quale intende sfruttarne le capacit\u00e0 psichiche.\n\"La torre nera\".\nNella saga \"La torre nera\", il Re Rosso si rivela come nemico principale solo a partire da \"La sfera del buio\", il quarto romanzo della serie, quando il protagonista Roland di Gilead scopre che altri antagonisti, quali ad esempio Randall Flagg, sono suoi servitori, che lui manovra agendo dietro le quinte.\nLe sue macchinazioni mirano a distruggere la Torre Nera, che \u00e8 il \"perno\" intorno al quale gravita l'intero multiverso fantastico creato da Stephen King (il quale, oltre ad essere l'autore, \u00e8 anche un \"personaggio\" del romanzo che pu\u00f2 interagire con la storia). Se la Torre crollasse, tutti i mondi paralleli sarebbero distrutti e il Re Rosso potrebbe ricostruire e governare l'intero universo (sempre che sia capace di sopravvivere a tale evento, dato che la fine della Torre comporterebbe - secondo la cosmologia della serie - anche la distruzione del \"nostro\" mondo e quindi anche di Stephen King stesso).\nPer attuare il suo piano, rapisce un gruppo di persone dotate di poteri psichici, le raduna in un luogo chiamato \"Algul Siento\" e le costringe a lavorare per lui. Essi sono detti \"frangitori\" (\"breaker\") in quanto hanno il compito - a loro insaputa - di infrangere i \"Vettori\" (\"Beam\"), le linee di energia magico-tecnologiche che danno vita alla Torre Nera. Il piano tuttavia non ha successo grazie all'intervento di Roland e dei suoi amici, che nell'ultimo romanzo, intitolato \"La torre nera\" come la serie, liberano i frangitori.\nCome vero e proprio personaggio il Re Rosso si palesa soltanto alla fine del romanzo \"La torre nera\": ha le sembianze di un vecchio pazzo dagli occhi rossi, e sembra aver perso gran parte dei suoi poteri. Un tempo governava un castello, presso una localit\u00e0 detta \"Rombo di Tuono\" (\"Thunderclap\"), ormai in rovina. Nel tentativo di entrare nella Torre Nera, vi \u00e8 rimasto imprigionato senza possibilit\u00e0 di fuga, ed \u00e8 proprio da un balcone della Torre che affronta Roland di Gilead nello scontro finale.\n\"La nascita del pistolero\".\nNel fumetto \"La nascita del pistolero\", edito da Marvel Comics, si trova per la prima volta una rappresentazione visuale del Re Rosso, un ibrido tra uomo e ragno. Possiede sei delle tredici sfere magiche note come \"Iride del Mago\", tra le quali la \"Tredici Nera\", la pi\u00f9 potente e malvagia (che ha un ruolo molto importante nella serie \"La torre nera\"), grazie alla quale comunica con il proprio servo Marten Broadcloak e insieme tramano per provocare la caduta di Gilead.\nNel romanzo \"La canzone di Susannah\", il sesto della saga \"La torre nera\", vi \u00e8 una scena in cui Susannah (che fa parte del gruppo degli alleati di Roland di Gilead) viene catturata dai servi semi-umani del Re Rosso e condotta in uno strano ristorante di New York, il \"Dixie Pig\". Qui vede le creature mostruose nutrirsi di carne umana: nella stanza nota un arazzo che raffigura \"Arthur Eld\" (antenato di Roland, descritto dal pistolero stesso come una figura buona, chiaramente ispirato a Re Art\u00f9) ritratto durante analoghi atti di cannibalismo. Questo e altri dettagli hanno portato alcuni lettori a chiedersi se Arthur Eld e il Re Rosso non siano la stessa persona. In realt\u00e0, in un racconto in prosa allegato al secondo albo de \"La nascita del pistolero\" (non incluso per\u00f2 nel volume riassuntivo edito da Sperling &amp; Kupfer) si scopre che il Re Rosso non \u00e8 Arthur Eld, ma il suo figlio illegittimo: nel racconto \u00e8 chiamato \"Abbalah\" ed \u00e8 concepito da una creatura mostruosa in forma di ragno (chiamata \"Regina Rossa\"), che seduce Arthur Eld con l'inganno grazie al potere dell'Iride del Mago. Roland ed il Re Rosso sono dunque lontani parenti, in quanto entrambi discendenti di Eld, ed infatti \u00e8 proprio il sangue del pistolero a contribuire alla sconfitta del Re alla fine de \"La torre nera\".\nNella cultura di massa.\nLa band power metal Demons &amp; Wizards pubblic\u00f2 l'album \"Touched by the Crimson King\" nel giugno del 2005, con evidenti riferimenti a tale personaggio. L'album presenta alcune canzoni legate alla Torre Nera quali \"Crimson King\" (il \"Re Rosso\", appunto), \"The Gunslinger\" (\"il pistolero\", ossia Roland di Gilead), e \"Terror Train\" (\"il treno del terrore\", ossia Blaine, che appare nei romanzi \"Terre desolate\" e \"La sfera del buio\"). La copertina dell'album non rappresenta il Re Rosso, ma include l'immagine di una rosa, simbolo ricorrente nella serie della Torre Nera. L'edizione limitata \u00e8 \"perforata\" dal penetrante occhio del Re Rosso, il suo simbolo."}
{"id": "1394759", "revid": "1711941", "url": "https://it.wikipedia.org/wiki?curid=1394759", "title": "Nasamoni", "text": "I Nasamoni (in latino \"Nasamones\", detti anche \"Cirenei\" da Erodoto) erano una popolazione di lingua berbera che abitava lungo il Golfo della Sirte e che fece parte della provincia romana dell'Africa Proconsolare (l'attuale Libia). Confinavano ad ovest con le importanti citt\u00e0 di Leptis Magna e Sabrata, ad est con la provincia romana di Creta e Cirene ed il popolo dei Marmaridi, mentre a sud con il deserto del Sahara ed i vicini Garamanti.\nStoria.\nAll'epoca di Erodoto.\n\u00c8 Erodoto il primo testimone dei popoli della Libia e li descrive come una popolazione che abitava lungo golfo della Sirte al di l\u00e0 della zona costiera, e poi oltre pi\u00f9 ad oriente fino all'oasi di Augila. Si trovavano ad est del popolo degli Auschisi, ed erano un popolo abbastanza numeroso. \nA sud dei Nasamoni, oltre la zona popolata dalle belve feroci vivevano i Ganfasanti, che, secondo quanto afferma Erodoto, evitavano ogni contatto con essere umano, poich\u00e9 non possedendo armi non erano capaci di difendersi.\nErano uomini di piccola statura, al di sotto del normale, e dalla pelle scura.\nErodoto \u00e8 lo storico che pi\u00f9 diffusamente parla dei Nasamoni, tanto da dedicare loro un consistente excursus nel IV \"logos\", soffermandosi perlopi\u00f9 sui loro usi alimentari. \nNell'architettura del IV libro delle \"Storie\", i Nasamoni sono contemplati nella rassegna dei bevitori di latte, tuttavia se ne distinguono per il fatto di aggiungere alla bevanda cavallette seccate al sole e triturate. \nTale consuetudine, favorita dall'abbondanza di cavallette in territorio libico, era comune anche ad altri popoli del Sahara e agli acridiofagi dell'Etiopia. \nIl motivo di tale bizzarria alimentare \u00e8 spiegato da Diodoro Siculo che giustifica cos\u00ec la pratica:\n\"Non allevando bestiame, abitando vicino al mare, non possono che nutrirsi di locuste\".\nVolendo prestare fede a Plinio \u00e8 ipotizzabile si trattasse di un genere di cavallette senza ali: \"locustarum minimae sine pennis quos attelabos vocant\". \nDiodoro illustra la singolare pratica della cattura delle cavallette:\n\u00abPoich\u00e9 il loro paese ha una voragine, la grande Sirte, le cui sponde i Nasamoni abitavano, di grande profondit\u00e0 e ampiezza, essi la riempiono di legna selvatica \u2026 e, allorch\u00e9 con il soffiare di zefiro e del libeccio, arrivano nugoli di locuste, si d\u00e0 fumo agli erbaggi contenuti nella voragine, in modo tale che, soffocate dall'asprezza del fumo, dopo aver volato per un breve spazio, le cavallette piombano a terra\u00bb.\nLa loro strage avviene per pi\u00f9 giorni e si creano cos\u00ec grandi mucchi che vengono conservati mediante un trattamento sotto sale. \nDa Diodoro \u00e8 anche affermato che i Nasamoni muoiano precocemente non superando i quaranta anni, proprio a causa della loro alimentazione.\nAncora da Erodoto si sa che questo popolo numerosissimo, durante l\u2019estate, abbandonate le greggi lungo il mare, si dirigeva in un luogo detto Augila per raccogliere i frutti delle palme.\nQueste erano infatti numerose grandi e tutte fruttifere.\nSecondo lo storico S. Gsell, il motivo di questo spostamento \u00e8 dovuto al fatto che i Nasamoni esigessero un tributo in natura (i datteri) presso l\u2019Oasi di Augila (ancora oggi si chiama cos\u00ec) dalle trib\u00f9 sottomesse. \nAnche Lucano nella \"Pharsalia\" li cita presentandoli nelle vesti di predoni (sempre in agguato sui lidi); anche se navi non entrano nei loro porti, essi conoscono le ricchezze grazie ai naufragi.\nUsavano avere ciascuno molte mogli in comune, e quando si univano ad esse, piantavano davanti alla loro abitazione un bastone, per rendere evidente il loro atto sessuale all'intera trib\u00f9. \nEra inoltre, usanza di questo popolo che le spose dei Nasamoni passassero la prima notte di nozze con gli invitati al banchetto, unendosi a tutti loro, e ricevendo al termine della notte numerosi regali da ognuno di essi..\nEra infine loro usanza seppellire i morti da seduti, facendo cio\u00e8 in modo che non restassero in posizione orizzontale.\nAltre informazioni su questo popolo sono raccontate dallo storico greco Tucidide, il quale ci informa che i Nasamoni ebbero contatti continui con le citt\u00e0 greche della vicina Cirenaica e che durante la guerra del Peloponneso, il comandante spartano Gilippo, difese la citt\u00e0 greca di Eusperide contro una trib\u00f9 limitrofa: i Nasamoni.\nPlinio il Vecchio scrive, invece, che i Nasamoni espulsero i vicini Psilli, una trib\u00f9 che si trovava ad occidente, lungo la costa del Golfo della Sirte e ne presero il loro posto.\nAll'epoca romana.\nDi loro si sa poco in epoca romana. Si suppone siano stati inglobati all'interno dell'Impero romano all'epoca di Augusto poich\u00e9 in un periodo che va dal 20 al 15 a.C., numerosi generali trionfarono sulle popolazioni della zona, come:\nDurante il regno di Domiziano (attorno all'85-86) i Nasamoni si ribellarono alla crescente pressione tributaria romana. Il legato dell'esercito di Numidia, un certo Flacco (si trattava forse di Cneo Suellio Flacco), riusc\u00ec a batterli, facendone un grande massacro e ponendo fine all'esistenza dei Nasamoni stessi."}
{"id": "1394762", "revid": "380654", "url": "https://it.wikipedia.org/wiki?curid=1394762", "title": "Dusty Rhodes", "text": "Ricopriva i ruoli di booker, allenatore e road agent per la WWE, la Florida Championship Wrestling e successivamente per NXT, dove ricopriva il ruolo di Commissioner e prendeva occasionalmente parte alle puntate di \"Raw\". Rhodes era padre di Goldust/Dustin Rhodes e Cody Rhodes.\nIl suo soprannome, che ha poi dato il nome alla sua musica d'ingresso, \u00e8 quello di \"The American Dream\". Questo titolo gli \u00e8 stato assegnato a causa del suo grande successo nel wrestling nonostante le sue umili origini; privo del classico fisico da lottatore, riusc\u00ec a conquistarsi una grande fetta di popolarit\u00e0 tra il pubblico, specie durante il periodo nella National Wrestling Alliance, grazie alla sua forza di volont\u00e0, al carisma e alla sua attitudine da persona semplice e modesta, ma molto ambiziosa.\nPresentato come un tipo qualunque, uno del popolo, uno dei suoi altri soprannomi fu \"The Son of a Plumber\" (\"il figlio di un idraulico\"), cos\u00ec da enfatizzare le sue origini proletarie. Rhodes interpretava il personaggio del lavoratore che sgobba tutto il giorno per dar da mangiare ai propri figli ed era qualcuno con cui l'americano medio potesse identificarsi. Celebri erano inoltre la sua parlantina e l'abilit\u00e0 al microfono durante i promo, come il celeberrimo discorso \"Hard Times\". Con il passaggio alla World Wrestling Federation, venne ufficialmente riconosciuto come \"colui che aveva raggiunto il sogno americano\", ma non riusc\u00ec a raggiungere successi degni di nota nella nuova federazione, venendo delegato in ruoli sempre meno importanti anche a causa del sopraggiungere dell'et\u00e0.\nVinse tre NWA World Heavyweight Championship, un NWA United States Heavyweight Championship, tre NWA World Television Championship, due NWA World Tag Team Championship e due NWA World Six-Man Tag Team Championship, pi\u00f9 altri numerosi titoli regionali. Fa parte di cinque hall of fame: WWE Hall of Fame, WCW Hall of Fame, NWA Hall of Fame, Professional Wrestling Hall of Fame and Museum e Wrestling Observer Newsletter Hall of Fame.\nCarriera.\nRhodes inizi\u00f2 la sua carriera da wrestler come lottatore \"heel\" in coppia con Dick Murdoch nel tag team chiamato \"The Texas Outlaws\" nella American Wrestling Association (AWA). Nel 1974 divenne un \"face\" dopo essersi ribellato al partner Pak Song e al manager Gary Hart durante un match contro Eddie e Mike Graham. Questo evento lo proiett\u00f2 nella sua carriera solista da \"buono\" favorito del pubblico, principalmente in Florida, dove era conosciuto come \"Stardust\", \"White Soul King\" e \"The American Dream\", un beniamino della gente comune. Rhodes sal\u00ec velocemente ai vertici di svariate federazioni affiliate alla National Wrestling Alliance (NWA) comprese quelle della Florida, dove combatt\u00e9 anche come \"The Midnight Rider\" indossando una maschera, e in Georgia.\nInizi\u00f2 poi a lavorare per la Jim Crockett Promotions (JCP) nella Mid-Atlantic Championship Wrestling (MACW), la futura World Championship Wrestling (WCW), precedentemente conosciuta come Georgia Championship Wrestling (GCW). Qui form\u00f2 un tag team con Manny Fernandez. Spesso lottava in coppia insieme a Magnum T.A. e il loro tag team era denominato \"America's Team\". Nel 1985 l'America's Team inizi\u00f2 una faida con i Four Horsemen e il Russian Team. I due erano una delle coppie pi\u00f9 forti e famose della federazione quando, nel 1986, la carriera di Magnum termin\u00f2 a causa di un grave incidente d'auto. Successivamente Rhodes lott\u00f2 in coppia con Nikita Koloff nei \"Super Powers\". Nello stesso periodo divenne anche campione World Six-Man Tag Team insieme ai Road Warriors.\nNational Wrestling Alliance (1974\u20131984).\nDurante la sua permanenza nella MACW, Rhodes ebbe numerose rivalit\u00e0 con wrestler del calibro di Abdullah the Butcher, Pak Song, Terry Funk, Kevin Sullivan, Blackjack Mulligan, Nikita Koloff, Harley Race, \"Superstar\" Billy Graham, \"Crippler\" Ray Stevens e specialmente, con i Four Horsemen (in particolar modo con Ric Flair e Tully Blanchard). Rhodes, Flair, e Race si affrontarono l'un l'altro in numerose occasioni con in palio l'NWA World Heavyweight Championship, che vinse per tre volte; due volte sconfiggendo Race e una volta battendo Flair in un steel cage match. Durante questo periodo Rhodes diede sfoggio del proprio istrionismo e talento nel tenere discorsi che infiammassero il pubblico dei fan, uno degli esempi pi\u00f9 celebri di essi \u00e8 il promo cosiddetto \"Hard Times\" girato durante la rivalit\u00e0 con Ric Flair in prossimit\u00e0 del loro match a Starrcade '85: \nDurante una delle interviste presenti nel suo DVD biografico \"The American Dream: The Dusty Rhodes Story\" lo stesso Rhodes ammise di considerare \"Hard Times\" il suo miglior promo di sempre. Citando esplicitamente disoccupati, operai, e altre classi sociali disagiate, Rhodes seppe far breccia nel cuore degli appassionati di wrestling statunitensi in maniera cos\u00ec dirompente che spesso persone in lacrime gli si avvicinavano nelle arene per ringraziarlo di \"aver reso onore alla loro categoria\".\nJim Crockett Promotions (1985\u20131989).\nRhodes divenne un \"booker\" per la Jim Crockett Promotions dopo aver vinto l'NWA World Television Championship nel 1985. Gli viene accreditata l'invenzione di molti dei nomi degli eventi pay-per-view WCW (\"War Games\", \"BattleBowl\", e \"Lethal Lottery\") e l'ideazione di svariate \"gimmick\" di altri lottatori della federazione. All'epoca venne anche coniato il termine \"Finale alla Dusty\", che si riferiva all'abitudine di Rhodes di far terminare gli incontri in modo controverso quando l'arbitro era stato \"tramortito\" a terra.\nDurante il suo periodo come \"booker\", la JCP si imbarc\u00f2 in una forte gara di competitivit\u00e0 con la World Wrestling Federation (WWF). Quando la WWF introdusse Mike Jones come guardia del corpo di Ted DiBiase, Bobby Heenan sugger\u00ec di rinominare il personaggio Virgil come sberleffo al vero nome di Dusty (Virgil, appunto). Anni dopo, quando Jones apparve nella WCW in un ruolo simile, il personaggio fu rinominato Vincent, in riferimento ironico al proprietario della WWF Vince McMahon, ancora dietro suggerimento di Heenan. Lo scherzo prosegu\u00ec quando Jones cambi\u00f2 di nuovo il nome, questa volta in Shane, il nome del figlio di Vince, Shane McMahon.\nRhodes fu licenziato dalla JCP dopo Starrcade '88, per aver infranto il recentemente introdotto regolamento che vietava di mostrare sangue in TV (regola imposta dalla Turner Broadcasting System a seguito dell'acquisizione della compagnia) durante uno scontro con i Road Warriors il 26 novembre, i quali, suoi ex compagni di team, lo assalirono cercando di cavargli un occhio con gli spuntoni delle loro spalliere (\"kayfabe\"). A seguito di ci\u00f2, Rhodes ritorn\u00f2 in Florida per lottare nella Championship Wrestling from Florida (CWF), dove conquist\u00f2 il titolo PWF Heavyweight e fece qualche apparizione nella AWA.\nWorld Wrestling Federation (1989\u20131991).\nA fine 1989 Rhodes entr\u00f2 nella WWF con il nome \"Common Man\" Dusty Rhodes indossando un costume nero a pois gialli alquanto ridicolo, una \"gimmick\" che molti pensarono all'epoca fosse stata ideata da McMahon per umiliare Rhodes, suo vecchio rivale, ma che invece Dusty ammetter\u00e0 di avere ideato lui stesso. Il personaggio era affiancato dalla manager Sapphire, che nelle idee della federazione doveva rappresentare la \"common woman\" (la donna comune), una poco attraente signora di colore in sovrappeso. Durante il suo primo periodo alla WWF, Rhodes ebbe una faida con \"Macho King\" Randy Savage e la sua manager/valletta Sensational Queen Sherri, che a sua volta si scontr\u00f2 con Sapphire. Dopo un match particolarmente cruento tra le due coppie, l'ex-manager di Savage, Miss Elizabeth, si alle\u00f2 con Rhodes e Sapphire e permise loro di vincere il primo incontro misto tra uomini e donne mai disputato in WWF durante WrestleMania VI. Sapphire, per\u00f2, abbandon\u00f2 Rhodes a SummerSlam, corrotta dai soldi di \"Million Dollar Man\" Ted DiBiase. Dopo l'inevitabile feud tra Rhodes e DiBiase, sia Dusty che Sapphire lasciarono la WWF.\nQuando Ric Flair firm\u00f2 per la WWF nel 1991, portandosi via la cintura di campione del mondo NWA, la cintura di Dusty di campione PWF Heavyweight venne usata in sostituzione di quella originale durante Great American Bash del 1991 per il match titolato tra Lex Luger e Barry Windham.\nRitorno alla WCW e parentesi alla ECW.\nRhodes fece ritorno quindi alla WCW come membro del team di autori e in seguito come commentatore e telecronista, lavorando insieme a Tony Schiavone a \"Saturday Night\".\nNel 1994, Rhodes torn\u00f2 a calcare il ring per combattere insieme al figlio Dustin e ai Nasty Boys contro Arn Anderson, Bunkhouse Buck, Terry Funk, e il Col. Rob Parker. La \"storyline\" messa in piedi dalla federazione prevedeva che Anderson tradisse Dustin lasciandolo solo durante un incontro di coppia a Bash at teh Beach e che Dusty, ammettendo di esser stato un genitore poco presente e che avrebbe dovuto esserci stato lui al fianco del figlio anzich\u00e9 Anderson, decidesse di tornare a combattere per aiutare Dustin a vendicarsi dell'affronto subito.\nInizialmente Rhodes era schierato dalla parte della WCW quando inizi\u00f2 la guerra tra il New World Order (nWo) e la compagnia nel 1996. A Souled Out Larry Zbyszko chiese a Rhodes, di accompagnarlo al ring per il suo match contro Scott Hall. Zbyszko vinse l'incontro per squalifica dell'avversario grazie alle interferenze di Louie Spicolli. Rhodes sal\u00ec sul ring, colpendo Spicolli, poi si prepar\u00f2 per colpire Hall, ma invece colp\u00ec Zbyszko. Quindi Rhodes si tolse la camicia rivelando di indossare sotto una maglietta dell'nWo. I tre (Rhodes, Hall e Spicolli) iniziarono a colpire Zbyszko tutti insieme sancendo cos\u00ec il tradimento di Dusty.\nSuccessivamente Rhodes lasci\u00f2 per qualche tempo la WCW per entrare nella Extreme Championship Wrestling (ECW), dove inizi\u00f2 una faida con \"King of Old School\" Steve Corino. Dopo poco tempo, per\u00f2, Rhodes ritorn\u00f2 nuovamente alla WCW, rinverdendo la sua vecchia rivalit\u00e0 con Ric Flair.\nCircuito indipendente (2000\u20132006).\nPer diversi anni Rhodes ha lavorato nella Turnbuckle Championship Wrestling (TCW), una piccola federazione con sede in Georgia, occupandosi dell'allenamento di futuri talenti e di veterani come Steve Corino.\nTotal Nonstop Action Wrestling (2003\u20132005).\nRhodes apparve anche nella Total Nonstop Action Wrestling (TNA), il 7 novembre 2004 durante il pay-per-view Victory Road, in qualit\u00e0 di direttore esecutivo. Contemporaneamente, Rhodes esercitava anche l'attivit\u00e0 di \"booker\" e autore. Nel maggio 2005 il presidente della TNA Dixie Carter chiese a Rhodes di entrare a far parte di un team di autori, che comprendeva anche Jeremy Borash, Bill Banks, e Scott D'Amore. Rifiutando, Rhodes rassegn\u00f2 le sue dimissioni come \"booker\" e aspett\u00f2 la fine del suo contratto, che termin\u00f2 poco dopo.\nRitorno in WWE (2005\u20132015).\nNel settembre 2005 Rhodes ha firmato un contratto come \"leggenda\" con la WWE, entrando a far parte del team di autori della compagnia. Ha fatto una apparizione il 3 ottobre 2005 durante \"Raw Homecoming\", dove, insieme ad altre leggende, ha attaccato Rob Conway.\nNel 2006 la WWE ha messo in commercio il cofanetto celebrativo \"The American Dream - The Dusty Rhodes Story\" che in tre DVD ripercorre la carriera di Rhodes.\nDusty Rhodes \u00e8 stato introdotto nella WWE Hall of Fame il 31 marzo 2007 dai suoi due figli, Dustin (Goldust) e Cody Rhodes.\nPoche settimane prima delle Survivor Series, Rhodes \u00e8 tornato attivamente nella WWE come membro del Team WWE Legends, capitanato da Ric Flair. Il team, comprendente anche Sgt. Slaughter, Ron Simmons e Arn Anderson (come manager) combatt\u00e9 contro la Spirit Squad alle Survivor Series. Rhodes, insieme ad altre leggende della WWE, venne eliminato dal match quasi subito, prima che Flair riuscisse a prevalere come unico sopravvissuto. Rhodes \u00e8 uno degli autori del programma televisivo settimanale della Florida Championship Wrestling (FCW).\nNell'edizione del 2007 di The Great American Bash, Rhodes torn\u00f2 per iniziare una faida con Randy Orton. Orton sconfisse Rhodes in un Texas Bullrope match.\nLa sera seguente a \"Raw\", dopo che Orton aveva battuto anche il figlio di Rhodes, cody, Orton colp\u00ec Dusty con un violento calcio alla testa mentre questi stava cercando di soccorrere il figlio.\nIl 10 dicembre 2007 Rhodes era a bordo ring durante il match nel quale Cody e Hardcore Holly sconfissero Lance Cade e Trevor Murdoch vincendo il World Tag Team Championship, congratulandosi con i due dopo la vittoria.\nRitorn\u00f2 nella puntata di \"SmackDown\" del 25 febbraio 2011 aiutando suo figlio Cody ad attaccare Rey Mysterio. Durante la puntata speciale di \"SmackDown\" del 10 aprile ha interrotto il figlio Cody, rimproverandolo di esagerare nel provocare un gigante come Big Show. Cody rientr\u00f2 nel backstage mentre il padre Dusty deliziava il pubblico con un esilarante balletto.\nNella puntata di \"NXT\" ha sancito un six-man tag team match tra Hunico, Camacho e Michael McGillicutty contro Bo Dallas, Seth Rollins e Tyson Kidd. Il match \u00e8 stato vinto dai primi.\nTorn\u00f2 a Battleground al fianco dei figli Cody e Goldust, che riconquistano il proprio lavoro nella WWE sconfiggendo Seth Rollins e Roman Reigns. Nella puntata di \"Raw\" del 14 ottobre era all'angolo dei figli, che conquistarono il WWE Tag Team Championship.\nMorte.\nRhodes \u00e8 stato trovato riverso a terra nella sua abitazione il 10 giugno 2015 e trasportato all'ospedale di Orlando dove sarebbe morto all'et\u00e0 di 69 anni. Nella puntata di \"Raw\" del 15 giugno \u00e8 stato osservato un minuto di silenzio per ricordarne la scomparsa."}
{"id": "1394777", "revid": "149485", "url": "https://it.wikipedia.org/wiki?curid=1394777", "title": "Bob Lovati", "text": ""}
{"id": "1394779", "revid": "899609", "url": "https://it.wikipedia.org/wiki?curid=1394779", "title": "Giuliano Palma", "text": "Biografia.\nL'inizio con i Casino Royale.\nCresciuto a Milano, ha frequentato l'Istituto tecnico Industriale Statale superiore \"Luigi Galvani\".\nNoto principalmente come frontman, il critico musicale Diego Nozza in \"Hardcore. Introduzione al punk italiano degli anni ottanta\", lo cita come chitarrista del gruppo punk rock Orda, in cui cantava Stiv Valli, attivo nei primi anni ottanta.\nNel 1987 fonda i Casino Royale, gruppo musicale milanese dalle varie influenze musicali e dal nome ispirato alla saga di James Bond. Con il gruppo pubblica nel 1988 l'album \"Soul of Ska\" (Vox Pop), seguito da \"Jungle Jubilee\" e \"Ten Golden Guns\" nel 1990, segnati da una forte influenza ska e reggae.\nNel 1993 esce \"Dainamaita\", primo album registrato per una major, con un'esplosione di suoni molto diversi tra loro: black rock, reggae, hip hop, dub, funk, e nel 1994 comincia la lavorazione di \"Sempre pi\u00f9 vicini\" in cui si vede la partecipazione di Ben Young, che fa incontrare alla band sonorit\u00e0 introspettive pi\u00f9 profonde.\nNel 1995 collabora con Neffa nel disco \"Neffa &amp; i messaggeri della dopa\", in particolare lo si ricorda nel ritornello del singolo \"Aspettando il sole\".\nAlla fine del 1995 si trasferisce a Londra con la band per comporre i brani dell'album \"CRX\".\nNel 1997 con i Casino Royale viene scelto dagli U2 per l'apertura dei concerti in Italia \"PopMart Tour\".\nNel 1998 Giuliano Palma e Patrick Benifei (tastierista dei Casino Royale e attuale voce dei Bluebeaters), a nome The Soul Kingdom, collaborano con La Pina nel disco \"Piovono angeli\" con il singolo \"Parla piano\" e video musicale annesso, di discreto successo, e successivamente con l'album \"Cora\".\nI Bluebeaters e la carriera solista.\nIl 1999 \u00e8 un anno di svolta per Giuliano Palma, che sceglie la vita da solista, lascia i Casino Royale, di cui era uno dei membri fondatori, e si dedica al suo \"side-project\" i Bluebeaters.\nI Bluebeaters sono una live band di musicisti provenienti da altri gruppi come Fratelli di Soledad, Africa Unite e Casino Royale, appassionati di \"rocksteady\" giamaicano e soul americano, che reinterpretano brani d'autore e sconosciuti al grande pubblico.\nLa formazione originale del gruppo vede Giuliano 'King' Palma (voce), Patrick Benifei (tastierista) e Ferdi \"One Drop\" dei Casino Royale e Bunna (bassista), Angelo Parpaglione (sassofonista), \"Cato\" Senatore (chitarrista) e Mr. T-bone (trombonista) degli Africa Unite.\nAll\"'Hiroshima Mon Amour\" di Torino, la loro prima esibizione con la partecipazione di \"Zorro\" dei Fratelli Di Soledad, \u00e8 un successo clamoroso che crea subito un alone di leggenda intorno al dream team dello ska italiano.\nNascono gli arrangiamenti di brani come \"Believe\" di Cher, \"See You Tonite\" di Gene Simmons, \"Wonderful Life\" di Black, \"I Don't Know Why I Love You (But I Do)\" di Henry \"Frogman\" Clarence, \"Stop Making Love\" dei Four.\nFinalmente nel 2000 esce l'album ufficiale dei Bluebeaters conosciuto con il nome di \"The Album\" che viene premiato con il disco d'oro. Gino Paoli chiama Giuliano per poter partecipare a due cover \"Domani\" e \"Che cosa c'\u00e8\", cosa che avverr\u00e0 e verr\u00e0 inserita nella ristampa del disco nel 2000, mentre nel 2001 esce un disco dallo spirito nostalgico ma molto contemporaneo allo stesso tempo tratto dai concerti della band \"Wonderful Live\", e al termine del tour Giuliano Palma e il tastierista dei Casino Royale celati dallo pseudonimo di \"Soul Kingdom\" partecipano alla produzione del lavoro della rapper La Pina, dal titolo \"Cora\".\nNel 2002 esce il suo primo vero album da solista \"GP Gran Premio\" da cui sono stati estratti due singoli (con relativi videoclip): \"Musica di musica\" e \"Viaggio solo\". Il risultato \u00e8 un disco curato, di raffinata sonorit\u00e0 soul al funk, al rock, al reggae e al R&amp;B, il tutto scritto e prodotto da Giuliano e La Pina.\nLa formazione dei Bluebeaters torna nel 2004 con nuove cover e rivisitazioni, sui palchi d'Italia per l\"'Anniversary Tour\", una serie di concerti \"sold out\" che celebrano i 10 anni di attivit\u00e0 della band, a cui nel frattempo si sono aggiunti Peter Truffa, pianista preso in prestito dalla New York Ska Jazz Ensemble e Fabio Merigo, chitarrista di Reggae National Tickets.\nNel 2005 esce \"Long Playing\", il secondo album per i Giuliano Palma &amp; the Bluebeaters, che ottiene un altro disco d'oro. Le 22 tracce in esso contenute, tra cui il primo singolo \u201cMessico e Nuvole\u201d e \u201cKeep On Running\u201d, secondo singolo estratto dall'album, sono un vero concentrato di energia e originalit\u00e0 a conferma dello stile unico ed inconfondibile della band, il disco vende oltre 38.000 copie.\nIl successo \u00e8 sancito con l'uscita di \u201cCome le Viole\u201d (7 luglio 2006) terzo e ultimo singolo. Il brano, che non era contenuto nell'album, verr\u00e0 messo in vendita come cd singolo e in una nuova versione doppia di \u201cLong Playing\u201d che conterr\u00e0 sia il cd album che il cd singolo.\nNel 2007 i Bluebeaters sono stati impegnati al \"Transeuropa\" di Torino, studio di Carlo Ubaldo Rossi, per la registrazione del loro nuovo, attesissimo album, \"Boogaloo\" uscito ad ottobre. Nell'album sono presenti una sezione d'archi e l'inserimento in tracklist di un brano inedito, \"Marvin Boogaloo\", scritto in collaborazione con Fabio Merigo, chitarrista dei Bluebeaters e co-produttore del disco dedicato alla memoria del bull terrier di Giuliano scomparso in quel periodo. Il disco di 17 brani contiene \"Testarda io\" di Iva Zanicchi, \"Pensiero d'amore\" di Mal e il brano \"Tutta mia la citt\u00e0\" dell'Equipe 84. Proprio questo singolo arriva al settimo posto del Music Control, mentre l'album, nella prima settimana di pubblicazione, raggiunge la nona posizione della classifica ufficiale. La canzone diventa un inno della campagna elettorale dell'ex sindaco di Milano Giuliano Pisapia: i Bluebeaters suonano, infatti, questa canzone al termine della serata conclusiva della campagna, coinvolgendo nei ritornelli finali politici, artisti e decine di migliaia di persone in Piazza Duomo.\nNel 2009 partecipa da solista insieme ai maggiori esponenti della musica italiana, sotto il nome di \"Artisti Uniti Per L'Abruzzo\" al singolo \"Domani 21/04.2009\", collabora con Nina Zilli nel suo singolo d'esordio \"50mila\", mentre il 6 novembre 2009 esce il nuovo album dei Bluebeaters: Combo.\nNel 2011 collabora con Caro Emerald al singolo \"Riviera Life\".\nsempre nel 2011 sale sul palco del Concerto del Primo Maggio insieme a Nina Zilli.\nVenerd\u00ec 17 febbraio 2012 durante il Festival di Sanremo duetta insieme con Nina Zilli al brano \"Per sempre\".\nNel luglio 2012 collabora con Club Dogo al singolo \"P.E.S.\".\nNel 2013 entra a far parte del programma televisivo Zelig dove viene scelto per la parte musicale realizzando la sigla con la cover di Willy DeVille della canzone \"Demasiado Corazon\" e suonando nel corso delle puntate cover italiane e ogni volta chiudendo il programma con una sua canzone.\nNel 2014 partecipa alla 64\u00aa edizione del Festival di Sanremo con i brani \"Un bacio crudele\" e \"Cos\u00ec lontano\" (scritto per lui da Nina Zilli e Marco Ciappelli), piazzandosi all'undicesimo posto della classifica finale. In contemporanea esce con il nuovo album solista \"Old Boy\" che contiene 13 brani inediti e la cover \"Always something there to remind me\" di Burt Bacharach.\nIl 5 maggio 2015 viene pubblicato l'album \"Ora o mai pi\u00f9\" del produttore italiano Don Joe, contenente tra le varie tracce \"Come guardo una donna\" che vede la collaborazione di Giuliano Palma, estratto successivamente come singolo il 3 luglio.\nNel 2016, Palma collabora nella versione italiana del brano \"Bada Bing\" di Cris Cab."}
{"id": "1394780", "revid": "45367", "url": "https://it.wikipedia.org/wiki?curid=1394780", "title": "Bluebeaters", "text": ""}
{"id": "1394783", "revid": "38815848", "url": "https://it.wikipedia.org/wiki?curid=1394783", "title": "Spettabile Reggenza dei Sette Comuni", "text": ""}
{"id": "1394784", "revid": "767487", "url": "https://it.wikipedia.org/wiki?curid=1394784", "title": "Arachnid - Il predatore", "text": "Arachnid - Il predatore (\"Arachnid\") \u00e8 un film spagnolo del 2001 diretto da Jack Sholder.\nTrama.\nUn gruppo di scienziati organizza una missione per andare alla ricerca dell'antidoto per un misterioso e letale virus. Sbarcati su un'isola del sud dell'Oceano Pacifico, si trovano a dover combattere per la loro sopravvivenza sia con i nativi sia con un'armata di giganteschi ragni alieni provenienti da un lontanissimo spazio."}
{"id": "1394785", "revid": "117271", "url": "https://it.wikipedia.org/wiki?curid=1394785", "title": "Agaricus truncatus", "text": ""}
{"id": "1394786", "revid": "117271", "url": "https://it.wikipedia.org/wiki?curid=1394786", "title": "Clitopilus truncatus", "text": ""}
{"id": "1394787", "revid": "117271", "url": "https://it.wikipedia.org/wiki?curid=1394787", "title": "Hebelomatis truncatum", "text": ""}
{"id": "1394788", "revid": "339392", "url": "https://it.wikipedia.org/wiki?curid=1394788", "title": "Sette comuni", "text": ""}
{"id": "1394789", "revid": "117271", "url": "https://it.wikipedia.org/wiki?curid=1394789", "title": "Rhodocybe truncata", "text": ""}
{"id": "1394790", "revid": "117271", "url": "https://it.wikipedia.org/wiki?curid=1394790", "title": "Tricholoma truncatum", "text": ""}
{"id": "1394791", "revid": "154893", "url": "https://it.wikipedia.org/wiki?curid=1394791", "title": "Stadio comunale di Bellinzona", "text": "Lo stadio comunale di Bellinzona \u00e8 un impianto polisportivo della citt\u00e0 svizzera di Bellinzona, capitale del Canton Ticino.\n\u00c8 adibito essenzialmente alla pratica del calcio (ospitando le partite casalinghe del Bellinzona, maggior club cittadino) e dell'atletica leggera (a beneficio della societ\u00e0 sportive basate in citt\u00e0).\nStoria.\nNegli anni attorno alla seconda guerra mondiale l'accresciuta popolarit\u00e0 del gioco del calcio a Bellinzona rese progressivamente inadeguato il campo sportivo di via Stefano Franscini, aperto il 15 novembre 1931 nel quartiere meridionale della citt\u00e0 e ormai incapace di accogliere il volume di pubblico che regolarmente si assiepava alle partite della squadra locale.\nPreso atto della situazione, gi\u00e0 nel 1938 l'AC Bellinzona incaric\u00f2 il geometra Renato Solari di formulare un progetto di massima per la costruzione di un nuovo campo polisportivo, di cui potessero beneficiale anche le societ\u00e0 sportive extracalcistiche. Le vicissitudini belliche, sebbene la Svizzera non ne fosse direttamente interessata, rallentarono tuttavia l'iter: solo il 27 dicembre 1945, a guerra conclusa, le autorit\u00e0 comunali formalizzarono la cessione dei terreni necessari per la costruzione di un nuovo impianto sportivo a ridosso del centro citt\u00e0.\nIl progetto iniziale preventivava una spesa di CHF per la costruzione di uno stadio con una capienza totale di persone, delle quali in una tribuna coperta. In data 29 marzo 1946 l'idea pass\u00f2 al vaglio del consiglio comunale di Bellinzona, che l'accett\u00f2 con 38 voti a favore e uno solo contrario.\nI lavori di costruzione cominciarono a stretto giro: il 23 aprile seguente vennero avviati gli scavi delle fondamenta e nel giro di poco pi\u00f9 di 30 giorni l'arena venne ultimata. Ne risult\u00f2 uno stadio capace di circa , per un costo totale di CHF; l'inaugurazione si celebr\u00f2 il 25 maggio 1946 alla presenza delle autorit\u00e0 cittadine e dei maggiori rappresentanti dell'AC Bellinzona.\nIl 1\u00ba dicembre 1946 vi si disput\u00f2 la prima partita: un'amichevole tra Bellinzona e Grasshoppers, vinta dai granata per 3-0. La prima partita ufficiale venne giocata il 27 maggio 1947, ove il Bellinzona venne per\u00f2 sconfitta per 4-1 dal FC Grenchen.\nIl 24 maggio 1950, con la gara amichevole tra Bellinzona e Milan (0-0), disputata davanti a 6000 spettatori, venne inaugurato il primo impianto di illuminazione (in seguito nel 2003 verr\u00e0 sostituito da un impianto pi\u00f9 moderno). \nCol passare dei decenni il progressivo irrigidimento delle normative in materia di sicurezza e agibilit\u00e0 obblig\u00f2 a contingentare e decurtare progressivamente la capienza dello stadio, che venne via via stabilizzata a 5000 unit\u00e0.\nIl terzo millennio.\nCon l'avvento del III millennio il Bellinzona riusc\u00ec a risalire nel massimo campionato elvetico e successivamente a qualificarsi alla Coppa UEFA: ci\u00f2 fece emergere l'inadeguatezza del vetusto stadio alle esigenze del calcio professionistico: l'omologazione per le gare interne di campionato venne concessa in deroga, mentre non fu possibile fare altrettanto per la coppa europea (col Bellinzona obbligato a giocare le gare interne a Lugano o a Basilea). Preso atto di ci\u00f2, delle difficolt\u00e0 insite in una ristrutturazione dell'arena esistente, nonch\u00e9 del fatto che le partite registravano richieste di biglietti regolarmente superiori alla disponibilit\u00e0, la societ\u00e0 granata, le autorit\u00e0 cittadine e cantonali iniziarono a discutere dell'opportunit\u00e0 di costruire un nuovo stadio unicamente calcistico, onde permettere la disputa in citt\u00e0 di incontri validi per Europa League e Super League. \nTale obiettivo venne indicato come prioritario dal presidente Gabriele Giulini, che il 24 giugno 2009 sottoscrisse una dichiarazione d'intenti con l'agenzia immobiliare HRS Real Estate SA, gli architetti Gian Carlo e Mauro Galfetti, il patriziato di Carasso ed il municipio di Bellinzona, volta a porre le basi per l'avvio del progetto di uno stadio multifunzionale, capace di dieci o dodicimila spettatori, denominato informalmente \"BellArena\".\nL'insorgenza di problemi pianificatori in sede cantonale (legata in particolare alla necessit\u00e0 di dotare un simile impianto di opportune arterie stradali) fece tuttavia arenare l'iter: nel marzo 2010 lo stesso Giulini rilanci\u00f2 il progetto ipotizzando di ricavare lo stadio nel contesto di un centro commerciale, da edificarsi sull'area ex-industriale del borgo di Castione, a nord di Bellinzona.\nNel novembre 2012 il Consiglio comunale di Arbedo-Castione avall\u00f2 a grande maggioranza la modifica al piano regolatore volta a permettere l'edificazione di siffatto impianto polifunzionale, designato dall'appellativo \"Daiticino Stadium\". Il successivo fallimento del Bellinzona, costretto a ripartire dalle leghe regionali, impose per\u00f2 una drastica battuta d'arresto all'obiettivo \"nuovo stadio\", sicch\u00e9 il Comunale continu\u00f2 ad essere utilizzato.\nI lavori di rinnovo del 2008 e 2019.\nNell'estate del 2008 il municipio di Bellinzona ha concesso un credito urgente di 1,65 milioni di franchi per adeguare lo stadio cittadino agli standard minimi di Challenge League: si tratt\u00f2 segnatamente di interventi riguardanti le recinzioni, le uscite, le nuove casse, i servizi igienici e altre opere minori. Parte di questo importo (250'000 franchi) \u00e8 stato destinato a rendere il Comunale temporaneamente agibile per le partite di Super League (costruzione di un nuovo settore ospiti). I costi finali dell'opera corrispondono a 2,1 milioni di franchi (circa CHF in pi\u00f9 rispetto al credito iniziale).\nIl 7 gennaio 2019 sono iniziati i lavori di rinnovo dello Stadio Comunale e si sono conclusi all'inizio del 2020, per un costo complessivo di 4,5 milioni di franchi (di cui 1,4 milioni per il rifacimento del Campo B).\nI lavori consistevano principalmente nel rifacimento della pista di atletica, l\u2019adeguamento del campo principale, il rifacimento degli spalti est e del campo B in erba sintetica. Inoltre \u00e8 stata rinnovata l'entrata per gli spalti, installato il nuovo tabellone LED e le panchine per le squadre sono state sostituite.\nIn futuro la Citt\u00e0 disporr\u00e0 cos\u00ec di un impianto per la pratica delle discipline atletiche che permetter\u00e0 di organizzare manifestazioni quali i campionati svizzeri assoluti oppure il Gal\u00e0 dei Castelli, rispondendo ai necessari criteri di omologazione.\nStruttura.\nLo stadio \u00e8 situato nella zona centrale della citt\u00e0, pi\u00f9 precisamente nel comparto sportivo \"Stadio Comunale\", comprendente anche una palestra, uno skatepark, due campi da calcio (di cui uno sintetico) e un campo da basket.\nL'impianto presenta una struttura a pianta ellittica: il campo da calcio (in erba naturale, che misura 105x68 m) \u00e8 separato dagli spalti e dalla pista di atletica leggera. Dagli anni novanta fino al 2019 era presente una recinzione metallica che separava gli spalti dalla pista di atletica, con le nuove norme della federazione svizzera di calcio \u00e8 stato possibile eliminarla.\nIl pubblico prende posto in cinque settori indipendenti:\nL'illuminazione del terreno di gioco \u00e8 garantita da quattro torri faro angolari."}
{"id": "1394796", "revid": "228587", "url": "https://it.wikipedia.org/wiki?curid=1394796", "title": "Ottavio Broglia", "text": "\u00c8 stato vescovo di Asti tra il 1624 ed il 1648.\nBiografia.\nIl Broglia apparteneva alla famiglia dei Broglia di Chieri, da sempre fedele alla dinastia sabauda.Era nipote dell'arcivescovo di Torino Carlo Broglia (1592-1617) e parente del principe Maurizio di Savoia, cardinale.Con quest'ultimo, aveva viaggiato molto a Roma e a Parigi.\nL'operato.\nIl vescovo Broglia, in accordo con il Consiglio della citt\u00e0 di Asti, si batt\u00e9 molto perch\u00e9 venissero aperte le scuole secondarie pubbliche.Il 3 novembre 1626 vi fu la solenne apertura delle scuole e il 23 maggio 1627, iniziarono le lezioni affidate ai padri Barnabiti.\nI Barnabiti tennero l'incarico fino al 1729, quando Vittorio Amedeo II, esautor\u00f2 tutti i religiosi del regno dall'incarico didattico aprendo in ogni capoluogo i \"Collegi Reali\" alle dipendenze dell'Universit\u00e0 di Torino.\nSinodi diocesani.\nL'episcopato del Broglia dur\u00f2 24 anni. Tenne tre sinodi episcopali:\nQuesto lungo distacco tra i primi due sinodi e il terzo fu dovuto prima alla comparsa della peste, nel settembre 1630 e in seguito allo scoppio della guerra civile (1638-1642), in seguito alla morte di Vittorio Amedeo I.\nGenealogia episcopale.\nLa genealogia episcopale \u00e8:"}
{"id": "1394797", "revid": "228587", "url": "https://it.wikipedia.org/wiki?curid=1394797", "title": "Famous Last Words (Al Stewart)", "text": "Famous Last Words \u00e8 un album in studio del cantante britannico Al Stewart, pubblicato nel 1993.\nDescrizione.\n\"Famous Last Words\" \u00e8 un album prevalentemente acustico, privo di quelle atmosfere elettro-pop che avevano caratterizzato alcuni episodi del precedente album in studio \"Last Days of the Century\".\n\"Peter on the White Sea\" \u2013 canzone per voce, piano e archi \u2013 \u00e8 una canzone sullo zar Pietro I di Russia. \"Trespasser\" \u00e8 un brano dal ritmo flamenco. In \"Trains\" si cita l'uomo politico francese Jean Jaur\u00e8s (anche se nel testo il nome \u00e8 storpiato in Jean Juarez). \"Charlotte Corday\", una canzone sulla rivoluzionaria francese che uccise Jean-Paul Marat, \u00e8 scritta da Stewart insieme a Tori Amos. \"Hipposong\" \u00e8 un \"divertissement\" in cui si parla di ippopotami, e in cui il ruolo di questi animali viene affidato al basso tuba. \nCos\u00ec come avvenuto in \"Last Days of the Century\", anche in questo album Stewart non suona nessuno strumento.\nDistribuito in CD e musicassetta, nel 2006 l'album \u00e8 stato ristampato in un'edizione comprensiva di alcune bonus tracks."}
{"id": "1394803", "revid": "228587", "url": "https://it.wikipedia.org/wiki?curid=1394803", "title": "Stadio comunale Riva IV", "text": "Lo stadio comunale Riva IV \u00e8 un impianto polisportivo sito nella citt\u00e0 svizzera di Chiasso, in Canton Ticino. \nOspita le partite casalinghe del Football Club Chiasso, principale formazione calcistica locale.\nDati storici e generali.\nLo stadio sorge nel quartiere Soldini, il pi\u00f9 popoloso della citt\u00e0, a poca distanza dallo scalo ferroviario merci di Chiasso. Fu inaugurato il 31 agosto 1969 con la disputa di una partita amichevole tra la squadra locale e il , terminata 2-0.\nDal 25 febbraio 2014 (a seguito di una delibera del locale consiglio comunale che ha accettato all'unanimit\u00e0 una mozione del consigliere Paolo Cremonesi) lo stadio \u00e8 intitolato alla memoria di Ferdinando Riva detto \"Riva IV\", giocatore simbolo del Chiasso e della Nazionale svizzera.\nDispone di un terreno di gioco in erba naturale misurante 105 x 68 m, circondato da una pista di atletica leggera a sei corsie (otto sul lato occidentale). Gli spalti consistono in una tribuna (ovest) coperta, due curve (nord e sud) e una gradinata scoperta (est); la capacit\u00e0 complessiva \u00e8 di 11 160 spettatori, ridotti per ragioni di sicurezza a soli 4000 (di cui 1160 a sedere).\nLavori di ristrutturazione.\nNel corso dei decenni lo stadio ha mantenuto la propria fisionomia originaria: in virt\u00f9 di ci\u00f2, agli inizi del terzo millennio la struttura ha palesato una crescente obsolescenza e non rispondenza ai regolamenti della Associazione Svizzera di Football per gli impianti di prima e seconda serie nazionale.\nAl termine della stagione 2006-2007 la dirigenza del FC Chiasso annunci\u00f2 l'intenzione di costruire un nuovo stadio con soli posti a sedere, dichiarando di avere a disposizione finanziamenti erogati da gruppi stranieri. I risultati conseguiti in quel tempo dal club rossobl\u00f9 (dapprima retrocesso nel terzo livello del calcio svizzero e poi risalito nel secondo, ma senza particolari ambizioni) fecero tuttavia arenare il progetto.\nNel 2015 si scelse invece di procedere a una meno onerosa opera di ristrutturazione delle strutture esistenti: per un importo di circa 4 milioni di CHF si \u00e8 provveduto a ricavare un nuovo settore ospiti (nella curva sud), una buvette secondaria sul rettilineo est e ad erigere un nuovo manufatto a sinistra della tribuna principale, dove hanno trovano posto la buvette principale e i locali tecnici dell\u2019impianto.\nUna seconda fase della ristrutturazione ha riguardato l'impianto di illuminazione, la cui inadeguatezza alle direttive federali era finanche costata al Chiasso la mancata concessione, in prima istanza, della licenza di seconda divisione. I gruppi luminosi sono stati pertanto completamente sostituiti nell'estate 2018.\nDurante la stagione 2018-2019 si \u00e8 infine proceduto a sostituire il vecchio tabellone segnapunti con un maxischermo a LED: il Riva IV \u00e8 pertanto divenuto il primo campo da calcio del Canton Ticino ad usufruire di un simile ausilio tecnologico."}
{"id": "1394816", "revid": "15756", "url": "https://it.wikipedia.org/wiki?curid=1394816", "title": "Florence Basket", "text": "L'Associazione Sportiva Dilettantistica Florence Basket \u00e8 la principale societ\u00e0 di pallacanestro femminile di Firenze.\n\u00c8 stata fondata nel 1974 e gioca al PalaSanMarcellino.\nStoria.\nL'S.B. Florence \u00e8 stata fondata il 10 settembre 1974 e inizialmente possedeva solo una formazione maschile che partecipava ai campionati regionali. Nel 1976, Mario Bastianini \u00e8 diventato presidente della societ\u00e0 ed ha aperto il settore femminile. Inizialmente, la squadra viola \u00e8 partita dalla Promozione, partecipando anche a tutti i campionati giovanili.\nDal 1982 al 1985 la Florence milita in Serie C. L'esordio in Serie B avviene nel 1985-1986, seguito da due promozioni consecutive, in Serie A2 e, nel 1986-87, in Serie A1. All'esordio nella massima serie, per\u00f2, la Florence (che viene ribattezzata A.S. Florence Pallacanestro) retrocede subito. Dal 1988 al 1999 i viola rimangono in A2, partecipando anche all'A2 d'Eccellenza. L'unica parentesi \u00e8 la stagione nella massima serie nel 1994-95.\nNel 1998-99 retrocedono in Serie B. Nel 2001 avviene la fusione con l'Honey Basket Montecatini Terme e la societ\u00e0 diventa Zanders Autocopy Montecatini. Con questa denominazione, nel 2003 viene ammessa alla nuova Serie B d'Eccellenza. Ritornata a Firenze, con il nuovo sponsor Il Fotoamatore la Florence Basket disputa i play-off per la promozione nel 2004, nel 2005, nel 2006 e infine conquista la promozione nel 2007.\nIl campionato di A2 2007/08, viene affrontato con l'organico che ha ben figurato durante la precedente stagione, con l'aggiunta dell'ala bulgara Katya Yankeva e della giovane play livornese Ariella Balestri.\nDopo un inizio difficile dovuto anche alla mancanza di esperienza e ad infortuni che hanno colpito a turno alcune atlete, la squadra ha effettuato un girone di ritorno a ritmi da play off, classificandosi al nono posto e riuscendo a ottenere la salvezza diretta, senza passare dalla lotteria dei play out."}
{"id": "1394817", "revid": "44638", "url": "https://it.wikipedia.org/wiki?curid=1394817", "title": "Tmc Firenze", "text": ""}
{"id": "1394818", "revid": "44638", "url": "https://it.wikipedia.org/wiki?curid=1394818", "title": "Fotoamatore Firenze", "text": ""}
{"id": "1394826", "revid": "729019", "url": "https://it.wikipedia.org/wiki?curid=1394826", "title": "Stazione di Monterosso", "text": "La stazione di Monterosso \u00e8 la stazione ferroviaria che serve Monterosso al Mare, in Liguria. La stazione \u00e8 ubicata sulla Genova-Pisa, a pochi passi dalla spiaggia, in localit\u00e0 \"Fegina\".\nStoria.\nLa stazione fu inaugurata il 24 ottobre 1874, contestualmente alla tratta ferroviaria Sestri Levante-La Spezia.\nIl giorno 11 marzo 1918, anno in cui la stazione venne ampliata, fu attivato un prolungamento del binario d'incrocio e, contestualmente, il nuovo segnalamento di stazione comandato dall'apposita cabina per apparati centrali.\nIl 15 gennaio 1962 venne inaugurato il raddoppio di binario fra Monterosso e Corniglia, comprendente la fermata di Vernazza. Per il completamento del raddoppio lato Framura, ultima sezione della \"Tirrenica settentrionale\" rimasta a semplice binario, si dovette attendere fino al 23 gennaio 1970. Si tratt\u00f2 infatti di un'opera particolarmente complessa, stante l'esigenza di operare senza interrompere l'esercizio e la contestuale necessit\u00e0 di sistemare la falda a monte. Risale a tale periodo la costruzione di un fabbricato accessorio contenente 6 alloggi per il personale.\nNei mesi di giugno e luglio 2011 la stazione fu servita anche dai \"Treni del Mare\" gestiti dall'impresa privata Arenaways, fallita di l\u00ec a poco.\nStrutture e impianti.\nAll'interno del fabbricato viaggiatori, realizzato su due livelli, sono ospitati diversi servizi come biglietteria, bar e sala d'attesa.\nMonterosso conta tre binari per il servizio passeggeri. A causa della particolare posizione a ridosso dei monti, la stazione sorge fra tre gallerie, ragion per cui i marciapiedi si trovano in parte in galleria ed in parte all'esterno. Solitamente i binari utilizzati sono il primo e il terzo, mentre il secondo serve soltanto per le precedenze o per i capolinea di alcuni convogli.\nLo scalo merci \u00e8 attualmente dismesso.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria, nonch\u00e9 da alcune relazioni a lunga percorrenza del medesimo operatore.\nServizi.\nLa stazione dispone dei seguenti servizi:"}
{"id": "1394829", "revid": "117271", "url": "https://it.wikipedia.org/wiki?curid=1394829", "title": "Agaricus sinapizans", "text": ""}
{"id": "1394830", "revid": "117271", "url": "https://it.wikipedia.org/wiki?curid=1394830", "title": "Hypophyllum sinapizans", "text": ""}
{"id": "1394834", "revid": "256896", "url": "https://it.wikipedia.org/wiki?curid=1394834", "title": "Stabilisation and Association Agreement", "text": ""}
{"id": "1394839", "revid": "37401", "url": "https://it.wikipedia.org/wiki?curid=1394839", "title": "Trionfo di re Agilulfo", "text": ""}
{"id": "1394845", "revid": "287204", "url": "https://it.wikipedia.org/wiki?curid=1394845", "title": "Hebeloma crustuliniforme", "text": "Hebeloma crustuliniforme (Bull.) Qu\u00e9l., \"Champs Jura Vosges\" 1: 128 (1872).\nHebeloma crustuliniforme \u00e8 un fungo basidiomicete.\nDescrizione della specie.\nCappello.\nFino a 12\u00a0cm, carnoso, arrotondato poi convesso; glabro, rosso marrone, ocraceo o biancastro, pi\u00f9 scuro al centro.\nLamelle.\nFitte, strette, minute, biancastre\nGambo.\n4\u20137\u00a0cm x 0,7\u201314\u00a0cm, pieno, solido cilindrico, biancastro\nHabitat.\nMolto comune nei boschi, spunta a volte a volte a circoli, in estate-autunno.\nCommestibilit\u00e0.\nPu\u00f2 causare disturbi gastrici; da rifiutarsi anche per l'odore"}
{"id": "1394846", "revid": "84184", "url": "https://it.wikipedia.org/wiki?curid=1394846", "title": "Rosati", "text": ""}
{"id": "1394848", "revid": "1851848", "url": "https://it.wikipedia.org/wiki?curid=1394848", "title": "Guglielmo Picchi", "text": "Biografia.\nLaureato con lode in Economia presso l'Universit\u00e0 di Firenze e con un Master of Business Administration della Scuola di Direzione Aziendale della Bocconi, inizia l'attivit\u00e0 politica nel 1993 quando contribuisce a fondare Forza Italia in Toscana.\nAttualmente nella XVIII legislatura \u00e8 deputato, membro della commissione esteri di Montecitorio, membro dell'assemblea parlamentare presso la NATO e membro della commissione d'inchiesta sulla morte di David Rossi.\n\u00c8 anche referente provinciale di Siena per la Lega.\nNella XVII Legislatura \u00e8 stato presidente del Comitato per la Politica estera dell'UE e membro delegazione Italiana presso l'Assemblea Parlamentare dell'OSCE, di cui \u00e8 stato eletto vicepresidente della commissione affari politici, e vicepresidente e responsabile dell'Italia della commissione ad hoc sul fenomeno migratorio dell'OSCE e membro della commissione per il controterrorismo. \u00c8 stato segretario della commissione esteri di Montecitorio.\nVanta una grande esperienza internazionale avendo partecipato ad oltre 30 monitoraggi elettorali in Turkmenistan, Tajikistan, Uzbekistan, Kazakistan, Kirghizistan, Ucraina, Russia, Bielorussia, Regno Unito, Serbia, Turchia, Armenia, Georgia, USA, Moldova, Bulgaria e Azerbaijan.\nAttivit\u00e0 politica.\nL'impegno in Forza Italia e nel PdL.\nLunga la carriera politica, infatti nel 1995 viene eletto nelle liste di Forza Italia Consigliere Circoscrizionale del Comune di Firenze.\nNel 2002 ha cominciato a lavorare in una banca di investimento di Londra, della quale \u00e8 tuttora dirigente in aspettativa.Vanta esperienze professionali con KPMG, GE Oil and Gas, Fiat Real Estate, E&amp;Y Real Estate\nNell'aprile 2006 \u00e8 stato eletto alla Camera dei deputati nella circoscrizione Estero - ripartizione \"Europa\" - con 5.362 voti di preferenza.\nNell'aprile 2008 \u00e8 stato rieletto alla Camera dei deputati nel collegio \"Europa\" della circoscrizione Estero con oltre 13.239 voti di preferenza.\n\u00c8 stato componente della Commissione \"Affari esteri e comunitari\" della Camera dei Deputati e della Delegazione Italiana presso l'OSCE, l'Organizzazione per la Sicurezza e Cooperazione in Europa,\nIl 25 febbraio 2013, \u00e8 rieletto con contrassegno Popolo della Libert\u00e0 - Centrodestra Italiano, nel collegio Europa della circoscrizione Estero con 20765 preferenze. \u00c8 l'unico eletto del PdL e del centro-destra all'estero.\nIl passaggio alla Lega.\nNel marzo 2016 decide di non continuare l'impegno con Forza Italia e aderisce alla Lega Nord.\nNell'aprile del 2016 \u00e8 stato l'artefice dell'incontro tra Donald Trump e Matteo Salvini.\nAlle elezioni politiche del 2018 viene rieletto deputato nelle liste della Lega: a differenza delle elezioni precedenti, non si \u00e8 aggiudicato il seggio nella circoscrizione estero, ma in Toscana.\nIl 12 giugno diventa sottosegretario agli Esteri nel Governo Conte I di Movimento 5 Stelle e Lega Nord.\nNel settembre 2020, a poche settimane dal referendum costituzionale sul taglio del numero di parlamentari legato alla riforma avviata dal governo Lega-M5S e concluso dal governo Conte II guidato dalla coalizione tra M5S e Partito Democratico Picchi annuncia il suo voto contrario, in dissidenza con la linea ufficiale della Lega, schierata per il \"S\u00ec\"."}
{"id": "1394860", "revid": "118829425", "url": "https://it.wikipedia.org/wiki?curid=1394860", "title": "Rendzina", "text": "Le rendzine sono suoli giovani sviluppatisi su substrati calcarei, nei quali si osserva elevata pietrosit\u00e0, derivante dalla roccia madre calcarea ancora inalterata.\nEtimologia.\nL'etimologia del nome \u00e8 particolare: viene dal polacco colloquiale \"rz\u0119dzi\u0107\" (\"suonare\", \"fare rumore\"), con riferimento al rumore prodotto durante l'aratura a causa dei frequenti impatti dell'aratro metallico con le pietre.\nMorfologia.\nLe rendzine sono suoli non eccelsi, data la scarsa profondit\u00e0 e la poca acqua disponibile; si osserva la formazione di complessi fra argilla e humus, stabilizzati dall'abbondanza di ioni calcio. Quest'ultimo ione, se presente in eccesso rispetto all'humus, pu\u00f2 divenire fattore limitante della fertilit\u00e0 naturale; possono inoltre aversi problemi di ritenzione del fosforo, immobilizzato sotto forma di apatite."}
{"id": "1394861", "revid": "287204", "url": "https://it.wikipedia.org/wiki?curid=1394861", "title": "Skoda Octavia", "text": ""}
{"id": "1394863", "revid": "15756", "url": "https://it.wikipedia.org/wiki?curid=1394863", "title": "Inca", "text": "Gli Inca, talvolta anche indicati come Incas, furono gli artefici di una delle maggiori civilt\u00e0 precolombiane che si svilupp\u00f2 nell'altopiano andino, tra il XII e il XVI secolo, giungendo a costituirvi un vasto impero.\nIl termine \"Inca\" \u00e8 perlopi\u00f9 usato come sostantivo, generalmente al plurale (\"gli Inca\"), ma viene utilizzato anche come aggettivo per qualificare manifestazioni varie di questo popolo (ad esempio si usano espressioni quali \"architettura inca\", \"religione inca\", \"scrittura inca\"). Il complesso delle attivit\u00e0 culturali e formative della collettivit\u00e0 in esame viene comunemente indicato come \"civilt\u00e0 inca\", ma non \u00e8 raro l'utilizzo del termine \"gli Inca\" per riferirsi, in senso lato, alla loro cultura.\nGli Inca: la stirpe.\nOrigini.\nGli studiosi di storia precolombiana si sono sempre domandati se gli Inca fossero stati una stirpe o se fossero giunti nell'attuale Per\u00f9 a seguito di una migrazione da paesi lontani.\nParticolari ricerche sono state indirizzate a risolvere il problema esaminando gli aspetti legati alla morfologia, all'archeologia e alla linguistica, mentre altre si sono orientate sullo studio dei miti delle origini tramandati dai cronisti spagnoli.\nEsami morfologici.\nGi\u00e0 William H. Prescott, nella sua monumentale \u201c\"Conquista del Per\u00f9\"\u201d aveva fatto riferimento a delle differenze riscontrate tra i cranii di Inca e quelli di peruviani comuni. La sua osservazione derivava dalla lettura di \u201c\"Crania americana\"\u201d, un'opera del suo compatriota Samuel George Morton, uscita in Filadelfia nel 1839. Morton aveva effettuato delle accurate misurazioni dei crani delle mummie peruviane con tutt'altro scopo. Era un convinto assertore della teoria della poligenesi e tendeva a dimostrare che le etnie umane non derivavano dal medesimo ceppo, inoltre riteneva che la misura del cervello determinasse il livello d'intelligenza. Tuttavia dai suoi studi emergeva che i crani di Inca differivano da quelli dei loro sudditi comuni per un angolo facciale molto pi\u00f9 sviluppato.\nLe sue osservazioni hanno alimentato per lungo tempo la convinzione che gli Inca appartenessero ad un'etnia estranea alle Ande, ma i moderni ricercatori hanno opposto alcune considerazioni assai penetranti. Secondo loro, le ricerche di Morton sono state effettuate su un numero troppo esiguo di reperti per poterle accettare come conclusioni generalizzate. Inoltre il professore americano non ha tenuto conto delle pratiche di deformazione del cranio, diffuse nel Per\u00f9 dell'epoca, che differivano tra etnia ed etnia con risultati anche imponenti.\nRicerche sul DNA.\nSul piano della ricerca morfologica il quesito \u00e8 quindi lungi dall'essere risolto, ma in un altro campo della scienza moderna sono in atto delle ricerche assai promettenti. Alcuni studiosi peruviani intendono infatti procedere alla ricostruzione del DNA degli Inca per poter effettuare degli opportuni controlli. Per poter portare a termine una valida ricostruzione \u00e8 per\u00f2 necessaria una mummia sicuramente \u201cinca\u201d e solo una di quelle appartenenti all'\u201d\u00e9lite\u201d del tempo, notoriamente dedita all'endogamia, pu\u00f2 dare un risultato sicuro.\nLe mummie dei regnanti sono per\u00f2 andate distrutte, anche se dalle cronache dell'epoca sappiamo che cinque di loro, tre di sovrani e due di loro consorti, sono state seppellite in un fosso dell'ospedale di Sant'Andrea di Lima. Se il ritrovamento di questi resti consentir\u00e0 la ricostruzione del codice genetico degli Inca, le ricerche potranno essere eseguite, ma esiste anche un'altra possibilit\u00e0.\nL'ultimo sovrano Inca, T\u00fapac Amaru \u00e8 stato decapitato nella Cuzco coloniale e il suo corpo, con la testa separata, \u00e8 stato inumato in una cappella della cattedrale dell'antica capitale degli Inca. Il suo sepolcro \u00e8 gi\u00e0 stato aperto in passato, ma da allora nessuno ha potuto ottenere dalle autorit\u00e0 ecclesiastiche il permesso di esumare la salma. Recentemente, per\u00f2 la studiosa spagnola Mar\u00eda del Carmen Mart\u00edn Rubio, del Consiglio Superiore delle Investigazioni Scientifiche (CSIC) ha dichiarato di aver scoperto la tomba di un altro Inca, nel convento di San Domingo del Cuzco e di aver appreso da documenti conservati nel convento stesso che si tratta di Paullu Inca, zio, per parte di padre, di Tupac Amaru. La sua indiscussa autorit\u00e0 professionale dovrebbe consentirle di effettuare quelle ricerche che ha in progetto di fare sul DNA delle spoglie dei due personaggi, per confrontarle preliminarmente tra loro e successivamente con le mummie comuni peruviane, sciogliendo cos\u00ec il mistero dell'origine degli Inca.\nLinguaggio segreto degli Inca.\nGarcilaso Inca de la Vega assicura nella sua opera \u201c\"Commentarios Reales\"\u201d che gli Inca parlavano tra di loro una lingua segreta sconosciuta al resto del popolo. Egli attribuisce a questa informazione una certezza, asserendo di averla ricevuta da suoi parenti Inca, di nobile lignaggio, tuttavia rileva che questa lingua era ormai perduta quando egli scriveva.\nBernab\u00e9 Cobo ritorna sull'argomento nella sua \u201c\"Historia del Nuevo Mundo\"\u201d e conferma quanto detto da Garcilaso. Il gesuita sostiene di aver ricevuto informazioni in proposito dal suo informatore indigeno che cita per nome. Si tratta di Alonso Topa Atau, un nipote dell'antico sovrano Huayna C\u00e1pac che gli avrebbe permesso l'accesso alle tradizioni pi\u00f9 riservate dell'antica stirpe decaduta.\nCobo ha approfondito con il suo interlocutore i particolari della questione e dichiara di aver appreso che gli Inca consideravano questo linguaggio particolare il residuo di quello che parlavano nel luogo natio della loro stirpe. Si tratta della valle di Tampu, la stessa in cui \u00e8 ubicato il sacro luogo di origine della dinastia, secondo i miti riferiti alla nascita dell'eroe primordiale Manco C\u00e1pac. Cobo, conferma che al suo tempo la lingua in questione non era pi\u00f9 in uso, ma dice che ne sussistevano alcuni vocaboli anche se non cita nessuna di queste parole.\nUn'ulteriore affermazione in proposito ci perviene da un altro osservatore spagnolo ancora pi\u00f9 antico, Rodrigo Cantos de Andrada, che nella sua \u201c\"Relaci\u00f3n de la Villa Rica de Oropesa y minas de Guancavelica\"\u201d del 1586, descrive la medesima attitudine degli Inca a usare tra loro un linguaggio \u201csegreto\u201d, affermando che l'uso di questo idioma era severamente vietato agli altri sudditi.\nIn mancanza di dati precisi gli studiosi di linguistica hanno elaborato diverse teorie basate sull'interpretazione di alcuni nomi di luoghi o propri di sovrani che sfuggivano a una classificazione tradizionale e che potevano essere riferiti al linguaggio segreto degli Inca. Gli esperti si sono divisi circa la loro attribuzione al quechua o all'aymara ma le loro teorie sono rimaste tali senza raggiungere una certezza assoluta. Recentemente, la scoperta dell'opera completa di Juan de Betanzos ha permesso di recepire un breve cantare attribuito al linguaggio particolare degli Inca.\nTra gli studiosi che si sono cimentati nella sua interpretazione, Ian Szeminski ha optato per una derivazione principalmente aymar\u00e0 del testo con inclusioni di altre lingue quechua e puquina. Alfredo Torero ha invece escluso il puquina di cui, tra l'altro, \u00e8 un dotto investigatore. Rodolfo Cerr\u00f3n-Palomino, invece, nel suo saggio \u201c\"El cantar de Inca Yupanqui y la lengua secreta de los incas\"\u201d ha messo in evidenza come la base del linguaggio segreto degli Inca fosse proprio il puquina.\nEgli \u00e8 giunto a questa conclusione, con prove irrefutabili, usando non solo le sue profonde conoscenze linguistiche, ma anche le sue esperienze di studi storici sugli Inca. Dalla sua ricostruzione emerge che gli Inca erano originari di una zona prospiciente al lago Titicaca in cui si parlava il puquina, successivamente scomparso. Abbandonata la regione si sarebbero stanziati nei pressi del Cuzco dove dominava la lingua aymar\u00e1 per poi imporre a tutti i loro sudditi il quechua come lingua imperante sull'altopiano andino. Il loro linguaggio segreto sarebbe stato un arcaico puquina, dimenticato col tempo da tutti e preservato solo all'interno dell'\u00e9lite.\nLa sua ricerca proverebbe pertanto che gli Inca sono originari di un'area estranea alla valle del Cuzco, ma collocata comunque sull'altopiano andino, nei pressi del lago Titicaca.\nRicerche archeologiche.\nMalgrado le promettenti premesse iniziali, l'archeologia non ha permesso di dipanare il mistero dell'origine degli Inca. Scavi approfonditi nell'area del Cuzco hanno tuttavia dimostrato che l'uso della ceramica inca appare improvvisamente su un anteriore substrato estraneo, a riprova dell'arrivo dei suoi utilizzatori, \"in situ\", quando erano gi\u00e0 in possesso delle necessarie tecniche artistiche e costruttive.\nSuccessive investigazioni su reperti apparentati trovati in altre aree centroamericane non hanno invece consentito di riconoscervi un'origine comune essendo prevalente l'opinione di uno scambio limitato tra diverse culture.\nManufatti di natura inca, prevalentemente metallici, sono stati in effetti ritrovati in tutto il continente sudamericano, ma sono frutto di scambi o di razzie essendo i loro possessori ad un livello culturale nettamente inferiore a quello peruviano.\nSi osserva al proposito che l'esistenza dell'Impero inca era gi\u00e0 nota ai portoghesi almeno dieci anni prima della sua scoperta, grazie ai racconti degli indigeni della regione del R\u00edo de la Plata con cui erano in contatto. Un avventuriero lusitano, Alejo Garc\u00eda, partecip\u00f2 personalmente, nel 1526, a una spedizione effettuata dagli indigeni Guaran\u00ed a scopo di razzia giungendo, attraverso la selva, fino ai confini orientali del regno di Huayna C\u00e1pac.\nI miti delle origini.\nIl ricordo di una migrazione umana dal Centroamerica all'emisfero Sud del continente traspare in numerosi miti raccolti, dai primi colonizzatori spagnoli, gi\u00e0 negli anni immediatamente successivi alla conquista. La maggior parte di questi racconti leggendari sono riferiti ad un'indistinta umanit\u00e0 senza distinguere tra le differenti razze, ma alcuni sono specifici di particolari zone geograficamente circoscritte. \u00c8 questo il caso del suggestivo mito di Naymlap raccolto da Cabello de Balboa che ipotizza una migrazione per mare da Nord fino alle coste centrali peruviane. Si tratta di un antico cantare, molto articolato, che per\u00f2 non ci aiuta a sviscerare il problema delle origini degli Inca essendo attinente solo alle popolazioni della costa.\nDiverso \u00e8 il caso del mito tramandato da Anello Oliva nella sua \"Historia del reino y provincias Per\u00f9\". Anche questo racconto ha per scenario la costa peruviana, ma si riallaccia, nella parte terminale, alla nascita degli Inca. Secondo gli informatori di Oliva i primi abitatori del Per\u00f9 sarebbero giunti da Nord e si sarebbero stanziati nella punta Sant'Elena il promontorio che anticipa il golfo di Guayaquil per i naviganti che giungono dall'Istmo di Panama. Il loro re, Tumbe, promosse senza esito alcune spedizioni verso il meridione e lasci\u00f2 il regno a due figli, Quitumbe e Otoya che ben presto si trovarono in disaccordo. Quitumbe abbandon\u00f2 il paese con numerosi fedeli e giunse fino all'attuale cittadina di Tumbez, per fondarvi un proprio regno. Otoya invece rest\u00f2 nel luogo di origine, ma si dette a una vita viziosa e scellerata che provoc\u00f2 a lui e ai suoi sudditi un proverbiale castigo. La loro terra venne invasa da una razza di giganti che fecero scempio dei poveri \"indios\". I giganti vennero infine sterminati da un dio giovane e volante che li fulmin\u00f2 tutti dall'alto con dei getti di fuoco, ma era ormai troppo tardi per Otoya, morto in prigione e per il suo popolo decimato e disperso.\nQuitumbe frattanto continuava la sua opera di colonizzazione del territorio giungendo con i suoi fino alle valle del R\u00edmac, nei pressi dell'attuale Lima, dopo aver scoperto e popolato la fertile isola di Puna nei pressi di Tumbez. Preso dai suoi sogni aveva dimenticato la moglie che lo aspettava nel regno del fratello e a cui aveva promesso di ritornare, quando era partito dopo la morte di Tumbe. Costei, Llira, era gravida alla sua partenza e lo attese con fiducia, per dieci anni, dopo aver partorito un figlio a cui pose il nome di Guayanay che significa \"rondine\". La notizia delle conquiste di Quitumbe giunse infine alla giovane che comprese di essere stata abbandonata. Tramutatosi il suo dolore in odio, Llira cerc\u00f2 il modo di ferire, il pi\u00f9 crudelmente possibile, lo sposo infedele. Nella sua ira matur\u00f2 il disegno di rivolgere la sua vendetta sul figlio comune, immolandolo al suo risentimento e avrebbe dato corso al suo insano proposito se un'aquila non fosse intervenuta a rapire il fanciullo poco prima del sacrificio.\nGuayanay venne lasciato dal provvidenziale rapace in un'isola flottante che si spostava sul mare e impar\u00f2 ben presto a sopravvivere alle avversit\u00e0 della natura. Il racconto prosegue narrando le peripezie del giovane che, dopo qualche anno di solitudine, si arrischi\u00f2 a guadagnare la terraferma, ma venne catturato da alcuni indigeni. Venne destinato al sacrificio, ma ancora una volta la sorte gli fu benigna. Una fanciulla del luogo, Cigar, la figlia del capovillaggio si invagh\u00ec di lui e lo liber\u00f2 prendendo la fuga insieme al suo innamorato. Dovettero lottare contro gli inseguitori, ma Guayanay era forte e coraggioso e uccise quattro guerrieri, mettendo in fuga gli altri. Infine furono in mare con quattro compagni e raggiunsero l'isola flottante.\nQuitumbe nel frattempo era deceduto, ma prima di morire aveva edificato il santuario di Pachacamac e, benedetto dalla divinit\u00e0, aveva risalito le Ande e fondato il regno di Quito. Il suo erede Thoma aveva emanato severe leggi contro l'adulterio e a far le spese delle nuove disposizioni era stato proprio uno dei suoi figli che, colto in flagrante, era stato costretto alla fuga assieme ad altri suoi compagni per fuggire alla morte. Inseguiti da presso erano giunti fino al mare e si erano avventurati sulle onde a bordo di una zattera di fortuna. Una tempesta li aveva scaraventati proprio sull'isola di Guayanay e i due gruppi si erano fusi in uno solo. Alla morte di Guayanay, suo figlio Atau si trovava alla testa di un gruppo di pi\u00f9 di ottanta uomini e l'isola non era pi\u00f9 in grado di sostentare una tale moltitudine. Atau era per\u00f2 avanti negli anni e non si sent\u00ec di affrontare i pericoli di un viaggio in terraferma, che ormai si rendeva indispensabile, perci\u00f2 invit\u00f2 suo figlio a condurre il gruppo dei sopravviventi alla ricerca di una terra in cui vivere. Il giovane condottiero si chiamava Manco ed era destinato a fondare l'impero degli Inca.\nManco non si fece pregare per lasciare l'isola. La sua nascita era stata accompagnata da fausti presagi e il suo popolo si attendeva di essere guidato da lui verso la prosperit\u00e0 per cui tutti furono lieti di accettare il suo invito a seguirli sulla terraferma. I partenti si divisero in tre gruppi, ognuno su una flottiglia di canoe. Due di questi gruppi si diressero verso Sud e, malgrado avessero convenuto di far avere loro notizie, nessuno seppe pi\u00f9 nulla di loro.\nL'altro gruppo, con Manco alla testa, stanco delle traversie occorse sul mare, distrusse le canoe e si inerpic\u00f2 sulle Ande. Dopo un lunghissimo peregrinare raggiunsero il lago Titicaca che presero per un altro mare, data la sua grandezza. Altre genti abitavano il luogo e Manco ebbe un'idea. Abbandonati i suoi compagni, si nascose in una caverna raccomandando ai suoi seguaci di sostenere di essere l\u00ec per onorare il figlio del Sole, la cui imminente nascita in quei paraggi era stata pronosticata da alcuni oracoli.\nPur non comprendendone la ragione i suoi accompagnatori sostennero questa versione quando furono interrogati dai nativi che li guardavano con sospetto. Il sospetto si tramut\u00f2 in incredulit\u00e0, quando fu noto il motivo della loro venuta, tuttavia furono lasciati girovagare, seppur guardati a vista.\nQuando giunsero nella localit\u00e0 di Pacaritambo, da una caverna a tre uscite, videro sorgere un giovane splendente i cui abiti, ricoperti di scaglie d'oro, riflettevano il sole. Era Manco che i suoi fedeli riconobbero immediatamente, ma che intuendo il suo disegno, onorarono come una divinit\u00e0. Gli indigeni che erano con loro, semplici e ingenui, si unirono alle loro genuflessioni e, in breve, la novella si sparse per tutta la regione. Il dio Sole aveva mandato un figlio sulla terra per governare gli uomini. L'epopea degli Inca era iniziata.\nQuesto mito \u00e8 assai suggestivo perch\u00e9 abbraccia tutta la presunta storia degli Inca dal loro ingresso in Per\u00f9 fino alla nascita della dinastia che avrebbe dominato l'altipiano andino, tuttavia ha il difetto di essere isolato, anche se la modalit\u00e0 della comparsa di Manco ha riscontri anche in altre leggende. Gli spagnoli che per primi investigarono sulle origini della stirpe che avevano appena sconfitto riportarono, per\u00f2, dei racconti pi\u00f9 consoni alla dignit\u00e0 del capostipite degli Inca che era raffigurato come un veritiero figlio del Sole, chiamato Inti.\nIl pi\u00f9 importante di questi miti ci \u00e8 stato tramandato da Pedro Sarmiento de Gamboa nella sua \"\"Segunda parte de la historia general llamada indica\" del 1572 ed \u00e8 conosciuto generalmente come la \"Leggenda dei fratelli Ayar\". \nAnche in questo caso Manco nasce in Pacaritambo, da una caverna situata nella collina di Tambutoco, ma assieme a lui sorgono altri tre fratelli e quattro sorelle, tutti usciti dalla finestra centrale, mentre da due aperture laterali prendono vita altre persone destinate a costituire il popolo Inca. Il mito prosegue narrando le vicissitudini di queste genti che si spostano per la contrada cercando delle terre fertili. Durante la loro marcia tre dei fratelli abbandonano la compagnia, uno, di nome Ayar Cache, eliminato per la sua ferocia; un altro, Ayar Ucho, trasformato in pietra a scopi magico-religiosi e il quarto, Ayar Auca autoimmolatosi nella conquista della sede del futuro regno, che avrebbe avuto nome Cuzco. Rimasto solo Manco, ormai chiamato Manco C\u00e1pac, il possente signore incontrastato, accasatosi con una delle sorelle, Mama Ocllo, avrebbe dato origine alla dinastia Inca.\nGarcilaso Inca de la Vega presenta una variante di questo mito assai apprezzata per la forma poetica con cui \u00e8 stata immortalata nei suoi \"Commentarios reales\". La coppia primordiale \u00e8 qui unica, costituita da Manco Capac e da Mama Ocllo e sarebbe nata dalla mitica finestra sulla collina di Tambutoco, generata da Inti, il Sole con il compito di cercare il sito pi\u00f9 adatto per fondarvi la futura stirpe degli Inca. A questo scopo avrebbe avuto in dono una verga d'oro con cui saggiare il terreno per provarne la fertilit\u00e0. Dopo vari tentativi e lunghe peregrinazioni i due sposi, fratello-sorella, sarebbero giunti nella zona del Cuzco dove la verga, appena appoggiata a terra sarebbe sprofondata senza sforzo. Rese grazie al divino genitore, Manco Capac e Mama Ocllo, avrebbero costruito un tempio in suo onore e successivamente attorno a questo sacro edificio avrebbero fondato la futura capitale dello stato inca.\nOltre a questi miti ufficiali che celebravano la maest\u00e0 degli Inca, gli spagnoli hanno raccolto altre tradizioni meno edificanti che mettevano l'accento piuttosto sull'impostura di Manco Capac, gi\u00e0 adombrata nel racconto di Oliva. Secondo queste versioni Manco sarebbe stato il figlio di un capo locale, educato fin dalla fanciullezza a credersi figlio del Sole e avrebbe finito per identificarsi talmente nella parte al punto di dimenticare la sua vera origine. Al momento opportuno, quando cio\u00e8 sarebbe apparso agli ingenui abitanti dell'altipiano andino, avrebbe impersonato il proprio personaggio con una naturalezza cos\u00ec spontanea da convincere facilmente i suoi futuri sudditi ad accettarlo come sovrano.\nAccanto a questo mito, raccolto nelle \"Informaciones a Vaca de Castro\"\", esiste anche una variante francamente dispregiativa che sostituisce il genitore di Manco con una fattucchiera di dubbia moralit\u00e0 che lo avrebbe allevato con lo scopo di preparare l'inganno sulla sua nascita aiutandosi con pratiche magiche e ignobili sortilegi. Queste versioni, ovviamente, furono il risultato di racconti attinti presso le etnie nemiche degli Inca e a loro soggette prima dell'arrivo degli spagnoli. Le riporta, tra gli altri, Felipe Guaman Poma de Ayala nella sua \"Nueva Cor\u00f3nica y Buen Gobierno\".\nConclusioni.\nLa comparazione delle ricerche effettuate nei vari campi di indagine non permette di risolvere con certezza il mistero dell'origine degli Inca, tuttavia consente di proporre delle ipotesi ragionevolmente probabili sulla loro appartenenza al ceppo andino, a sua volta derivato da una remota migrazione dal Nord del continente. Il loro linguaggio, probabilmente puquina, \u00e8 riferito ad un idioma usato in una localit\u00e0 sui bordi del lago Titicaca. Tutti i miti che li riguardano hanno in comune l'identificazione del loro luogo di origine in una zona sempre collocata nei pressi di questo lago. La loro presenza nel Cuzco \u00e8 preceduta da una peregrinazione nella regione, sempre partendo dal grande specchio d'acqua. Infine nella storia degli Inca troviamo innumerevoli riferimenti alla zona del lago ritenuta sacra ed oggetto di pratiche, anche importanti, di devozione.\nPer questi motivi, la maggior parte degli investigatori sulle antichit\u00e0 incaiche sono concordi nel ritenere che gli Inca derivano da una particolare etnia andina costretta a lasciare la propria zona d'origine, nei pressi del lago Titicaca, per una qualche calamit\u00e0 naturale o per un'invasione straniera. La ricerca di un nuovo territorio avrebbe richiesto parecchi anni e faticose traversie attraverso scontri con altre trib\u00f9 ostili ed avrebbe avuto fine soltanto con il loro ingresso nella conca del Cuzco, scarsamente abitata e oggetto di una facile conquista. Solo da quel momento avrebbe avuto inizio la vera storia degli Inca.\nFanno eccezione alcuni studiosi tra cui Louis Baudin (\"Il Per\u00f9 degli Inca\") e Jos\u00e9 Imbelloni (\"La esfinge indiana\") che propendono per un'origine polinesiana dei peruviani, Inca compresi, ma la loro resta una tesi isolata seppur appoggiata da suggestive argomentazioni.\nStoria.\nL'insediamento nel Cuzco.\nQuale che sia la loro origine, agli albori del XIII secolo gli Inca erano stabilmente stanziati nella valle del Cuzco. Non erano l'unica comunit\u00e0 che abitava la valle, perch\u00e9 dai racconti che ci sono stati tramandati, apprendiamo che dovevano dividere il territorio con altre trib\u00f9 consanguinee e, probabilmente, con genti autoctone che avevano trovato \"in situ\" al loro arrivo. La loro storia, in quei lontani frangenti, non si dovette differenziare di molto da quella abituale delle varie etnie andine, caratterizzata da un rude lavoro agricolo inframmezzato da sporadiche scaramucce per il controllo dei terreni coltivabili.\nUn unico fattore li differenziava dalle altre genti: il possesso del tempio che avevano edificato nel Cuzco e che era divenuto il punto di riferimento per le pratiche culturali di tutta la vallata. Il prestigio degli Inca era legato a quello del loro luogo sacro e dipendeva, ovviamente, da quello dei loro sacerdoti che esercitavano un'importante attrazione in tutta la contrada. I capi della etnia Inca non avevano un potere riconosciuto altro che tra la loro gente. Erano dei \"Sinchi\", ovvero dei capi militari, scelti per l'occasione, in caso di necessit\u00e0 belliche e destinati a lasciare il potere a pacificazione raggiunta. I loro nomi sono significativi. Il successore di Manco C\u00e1pac si chiamava Sinchi Roca e il capo venuto dopo di lui, Lloque Yupanqui, dove \"Lloque\"\" sta per mancino e \"Yupanqui\" per memorabile.\nLe storie che li riguardano parlano delle loro alleanze con le altre trib\u00f9 conseguite, secondo la tradizione andina, per mezzo di matrimoni di convenienza. Abitavano nel tempio del Cuzco e il loro potere non era distinto da quello dei sacerdoti. Il fatto che l'edificio del culto fosse collocato nella met\u00e0 inferiore della citt\u00e0, detta Hurin Cuzco e attribuita a Mama Ocllo lascia pensare a una preponderanza matriarcale rispetto alla met\u00e0 superiore, Hanan Cuzco, appannaggio di Manco, ma questa teoria deve essere considerata solo tale in mancanza di valide conferme.\nDalla trib\u00f9 allo Stato.\nUn cambiamento significativo si manifesta durante il regno del quarto sovrano. La sua figura \u00e8 sempre mitica, ma il corpo di leggende che lo riguardano, pongono l'accento su una nuova concezione dei rapporti con le etnie confinanti. Gi\u00e0 il suo nome, Mayta Capac si riallaccia a quello dell'eroe primordiale Manco, in quanto si appropria dell'epiteto \"Capac\" che \u00e8 proprio di un signore assoluto. Gli Inca non avevano l'esclusivit\u00e0 di questo titolo che era diffuso sulle Ande e che identificava il capo supremo delle varie etnie, ma il solo fatto di definire il loro supremo rappresentante con questo epiteto, mostra che la loro comunit\u00e0 tendeva ormai a considerarsi una nazione.\nSecondo i racconti che lo riguardano Mayta Capac si scontr\u00f2 con gli Alcabizas, una trib\u00f9 consanguinea degli Inca che si vantava di discendere da Ayar Uchu un fratello di Manco, come lui nato dalla mitica caverna di Pacaritambo. Non si trattava pi\u00f9 di attrarre le altre comunit\u00e0 con la maest\u00e0 del tempio del Cuzco, quanto piuttosto di dominarle. Questa nuova politica non deve aver incontrato l'appoggio dei sacerdoti che volevano diffondere la loro supremazia grazie soltanto alle pratiche religiose ed infatti sono note le divergenze tra il potere sacerdotale e quello regio che questo sovrano dovette risolvere.\nLa sua opera avrebbe trovato la sua naturale continuazione sotto il suo successore, Capac Yupanqui, anche lui un \"Capac\" e anche lui in contrasto con i sacerdoti. Sotto la sua guida gli Inca avrebbero consolidato la politica egemonica che doveva distinguerli confederando tutte le trib\u00f9 vicine in un'alleanza di cui si riservavano la conduzione. Era questa una novit\u00e0 assoluta per l'altipiano andino e sarebbe stata la base di partenza per l'ulteriore salto di qualit\u00e0 rappresentato della costituzione di un impero.\nDallo Stato all'impero.\nIl superamento del potere sacerdotale a vantaggio di quello regio non poteva risolversi pacificamente ed infatti assistiamo ad un'epoca di torbidi. Il regno di Capac Yupanqui fin\u00ec tragicamente e il suo successore non parve intenzionato a scontrarsi con i ministri del culto. Il suo nome era quello di Inca Roca e segnava un'innovazione notevole nella gerarchia del Cuzco. Per la prima volta, un sovrano, non si rifaceva alla maest\u00e0 di un \"Capac\", ma si fregiava del titolo di Inca, rivendicando orgogliosamente la sua differenza rispetto agli altri capi del territorio. Inoltre apparteneva alla met\u00e0 Hanan Cuzco e avrebbe fissato la sua reggia nella parte superiore della citt\u00e0, abbandonando il tempio che era stata la dimora dei suoi predecessori.\nDa allora il potere regio e quello sacerdotale risultarono definitivamente distinti anche se la supremazia dell'uno sull'altro restava da essere determinata. Comunque Inca Roca segu\u00ec la politica di Capac Yupanqui nei riguardi delle altre etnie ampliando considerevolmente la supremazia del Cuzco grazie a delle guerre vittoriose.\nIl castello politico costruito da questo sovrano sembr\u00f2 per\u00f2 sul punto di crollare quando il nuovo sovrano Yahuar Huacac venne assassinato e la confederazione tanto faticosamente costruita si sfasci\u00f2 precipitando il paese nell'anarchia. Sembrava la fine dell'egemonia degli Inca, ma un nuovo sovrano seppe risuscitare la scomparsa alleanza ristrutturando la rete di alleanze provvisoriamente compromessa. Si trattava di Viracocha Inca, l'ultimo campione della confederazione Inca. Questo sovrano manifest\u00f2 una notevole capacit\u00e0 organizzativa, ampliando considerevolmente i suoi domini, ma non si dimostr\u00f2 all'altezza dei suoi compiti, quando si present\u00f2 un pericolo esterno particolarmente angoscioso per la sopravvivenza stessa dello Stato Inca.\nSi trattava dello scontro con un'altra confederazione, quella dei Chanca, che si era ritagliato un potere simile a quello degli Inca a Nord del Cuzco. Il confronto era per la vita e avrebbe determinato il possesso dell'intera regione, ma l'ormai anziano monarca non si sentiva in grado di combattere e fu un altro a raccogliere la sfida. Si trattava di Inca Yupanqui, uno dei figli di Viracocha che sarebbe stato conosciuto col titolo di Pachac\u00fatec, il riformatore del mondo. Pachacutec ebbe il merito, non solo di sconfiggere i Chanca, intorno al 1400, ma soprattutto di comprendere che le limitate strutture confederative dello Stato Inca non si prestavano pi\u00f9 alla posizione politica che si era determinata.\nSotto la sua guida, lo Stato Inca si trasform\u00f2 in un impero conglobando tutte le etnie che ne facevano o che ne avrebbero fatto parte. La perdita della sovranit\u00e0 delle varie nazioni venne mitigata con un riconoscimento sostanziale delle diversit\u00e0 religiose e delle consuetudini locali, ma ogni velleit\u00e0 di indipendenza venne inesorabilmente schiacciata.\nIn pochi anni il territorio delle Ande divenne soggetto interamente alla legge del Cuzco e gli Inca si trasformarono in una classe dominante tesa per\u00f2 a fondere la massa dei loro sudditi in un unico popolo di cui, loro, erano, nello stesso tempo, i dominatori e i garanti dell'equilibrio socio politico. I suoi successori, T\u00fapac Yupanqui e Huayna C\u00e1pac continuarono la sua opera, portando i confini dell'impero dall'Ecuador al Cile e soprattutto consolidando la nuova struttura della societ\u00e0 secondo i canoni previsti dal suo fondatore.\nGli Inca: la civilt\u00e0.\nLa societ\u00e0.\nLa societ\u00e0 inca, nella fase imperiale, era suddivisa in classi sociali distinte e determinate, facendo riferimento alla citt\u00e0 di Cuzco. All'apice della costruzione piramidale risiedeva l'Inca supremo, garante del legame con le forze celesti che presiedevano alla continuit\u00e0 dell'impero. Seguivano i sacerdoti che erano visti come gli interpreti del volere delle divinit\u00e0. Gli altri componenti della classe dominante, genericamente appellati \"\"Inca\", i nobili o i signori, erano preposti alla conduzione delle strutture imperiali. I \"curaca\", i capi delle etnie conquistate, mantenuti nel loro potere, erano i responsabili del potere esecutivo nelle singole province. Il popolo, infine, in cui si raggruppava la massa complessiva dei sudditi, forniva la necessaria manodopera per la sopravvivenza dell'intero sistema. In epoca tarda si manifest\u00f2 la nascita di una classe ulteriore: quella degli \"yanacona\", i servi particolari dei signori, a met\u00e0 strada tra la condizione di servit\u00f9 e quella di inservienti, anche di alto livello. Ma la vera forza dell'impero era costituita dai contadini e dagli abitanti dei villaggi andini riuniti in \"ayllu\". Ognuno di questi gruppi possedeva della terra coltivabile (\u201c\"marca\"\u201d) ed era protetto da un suo antenato, a volte identificato con un animale, una roccia, un fiume o un lago. Ciascun villaggio era governato da un consiglio di anziani o da un capo-villaggio.\nIl sovrano.\nL'Inca supremo, detto Qhapaq inca, ovvero signore assoluto, godeva di altri appellativi. I suoi sudditi erano soliti rivolgersi a lui chiamandolo \"Sapa Inca\", unico signore, ma anche \"Intip Churin\", figlio del Sole o \"Guaccha Cconcha\", protettore dei poveri.\nIl suo potere era assoluto e godeva di prerogative che rispecchiavano la sua presunta origine divina. Il cerimoniale che regolava la sua esistenza era improntato alla pi\u00f9 elevata munificenza. Abitava in un palazzo appositamente costruito per il nuovo sovrano ad ogni successione al regno, mentre le dimore dei suoi predecessori restavano appannaggio delle loro famiglie. I suoi abiti, tessuti con le lane pi\u00f9 fini, venivano cambiati ogni giorno e i suoi cibi sofisticati e variegati venivano preparati da una legione di cuochi. Usava vasellame d'oro ed era servito da uno stuolo di concubine scelte tra le fanciulle pi\u00f9 avvenenti e pi\u00f9 nobili dell'impero. Si spostava soltanto su ricche lettighe accompagnato da una guardia del corpo costituita dai nobili pi\u00f9 prestanti. Le sue insegne erano costituite dalla \"mascapaicha\" una fascia che gli cingeva la fronte, sormontata dal \"llautu\", una frangia di cordoncini rossi, circondati d'oro, che pendevano sulla fronte e il suo capo era ornato da tre piume nere dell'uccello sacro \"Curiquingue\" che solo lui poteva portare. Le sue armi erano costituite da un'alabarda, solitamente d'oro e da uno scudo con le sue insegne personali.\nIl sovrano Inca, per preservare la purezza della stirpe, era solito sposare la propria sorella, almeno negli ultimi anni dell'impero, tuttavia altre consorti succedanee erano scelte nelle pi\u00f9 nobili famiglie per garantirgli degli eredi. La successione al regno era vissuta come una vicenda traumatica che, sovente, cagionava delle sommosse anche sanguinose. I figli di un sovrano inca erano infatti assai numerosi e godevano tutti, tranne quelli nati dalle concubine, delle prerogative del sangue paterno, differenziandosi invece per la parentela materna. La nobilt\u00e0 della madre divenne quindi un fattore determinante tanto da potersi parlare di una discendenza matrilineare. La scelta dell'erede privilegiava di solito la prole della consorte ufficiale, ma l'inettitudine di un pretendente lo faceva scartare dalla successione, per cui le famiglie delle spose principali erano solite tessere trame e congiure per far eleggere un proprio congiunto.\nPer ovviare a questa pericolosa congiuntura i sovrani inca presero l'abitudine di associare al regno il figlio pi\u00f9 meritevole al fine di saggiarne le capacit\u00e0, salvo a rilevarlo dall'incarico in caso di manifesta inettitudine. Ci\u00f2 malgrado l'occasione della successione di un monarca segn\u00f2 sempre, nell'impero, un momento di tensione gravida di gravi conseguenze politiche e sociali, costituendo la pi\u00f9 importante manifestazione di instabilit\u00e0 delle istituzioni incaiche.\nI ministri del culto.\nIl corpo sacerdotale, diretto da un sommo sacerdote, detto \"Villac Umu\", rivest\u00ec sempre, nell'impero incaico una funzione importante, in alcuni casi anche in aperta contrapposizione al potere regale. Non tutti i sacerdoti godevano peraltro dello stesso prestigio. Esisteva una stretta gerarchia tra gli officianti del culto legata alle varie divinit\u00e0 a cui erano preposti. I principali corpi sacerdotali erano quelli di Inti, il dio Sole e quelli del dio Viracocha, ma anche quelli devoti a \"Illapa\", il dio del tuono e del fulmine e alla huaca di \"Huanacauri\" godevano di una considerazione elevata.\nTutti costoro erano destinatari dei proventi delle terre attribuite agli dei e coltivate dalle varie comunit\u00e0. Solitamente la vastit\u00e0 degli appezzamenti era inferiore a quelli dell'Inca o del popolo, ma erano tuttavia sufficienti per garantire al corpo sacerdotale una condizione di relativa agiatezza.\nSeguivano poi una serie di officianti minori divisi per varie caratteristiche. Tra costoro possiamo annoverare i celebranti dei sacrifici e gli indovini, divisi tra quelli che pronosticavano l'avvenire consultando le viscere delle vittime e quelli che esercitavano le loro pratiche divinatorie interrogando le \"huaca\" o interpretando altre manifestazioni naturali. Nell'ultimo stadio si collocavano i praticanti di magia naturale che compivano vari sortilegi assai diffusi tra il popolo minuto.\nL'\u00e9lite.\nGli Inca costituivano una vera e propria casta all'interno dell'impero con caratteristiche di esclusivit\u00e0 e di preminenza nei riguardi dei sudditi comuni. I suoi componenti appartenevano alle panaca, le famiglie create da ciascuno dei sovrani che si erano succeduti sul trono, undici all'epoca di Huayna C\u00e1pac, oppure ad altre cinque schiatte di altrettanto nobili natali, pure esse denominate panaca. Completavano la schiera degli appartenenti alla classe nobile i componenti dei dieci Ayllos custodi, una sorta di allargata guardia del corpo del sovrano con compiti di salvaguardia della sicurezza del regno.\nL'appartenenza a questa ristretta \u00e9lite era determinata da vincoli di consanguineit\u00e0 e nessuno poteva accedervi se non per diritto di nascita. Facevano eccezione i cosiddetti \"inca per privilegio\"\", una limitata categoria di individui comuni che si erano distinti per eccezionali meriti militari e che venivano accolti nella schiera della nobilt\u00e0 in considerazione delle qualit\u00e0 dimostrate in battaglia.\nIl diritto di nascita era un requisito essenziale per l'accesso alla condizione di \"Inca\", ma di per s\u00e9 non garantiva, in modo assoluto, l'accettazione dei singoli individui. I giovani aspiranti, dopo lunghi studi nelle pi\u00f9 diverse discipline, dovevano infatti sottoporsi ad un duro tirocinio e, al culmine di difficili prove, anche cruente, ricevevano in caso di successo il beneplacito del monarca. Questa sorta di iniziazione, detta \"huarachico\", terminava con una solenne cerimonia che prevedeva la foratura dei lobi auricolari e l'introduzione al loro interno di quei dischi d'oro che erano l'insegna della casta e che avrebbero procurato agli Inca l'appellativo di \"\"orejones\" da parte degli spagnoli. Da quel momento il nuovo inca entrava a far parte della nobilt\u00e0 e poteva impiegarsi in uno dei numerosi compiti che comportava la sua raggiunta condizione.\nLa vita dei nobili inca non era di tutto respiro. La guerra li impegnava in modo preponderante, ma dovevano anche sobbarcarsi tutte le pratiche amministrative che reggevano la complessa macchina statale e provvedere alla conduzione dello Stato. Poich\u00e9 erano gli unici a conseguire le necessarie conoscenze tecniche e giuridiche, dovevano anche sopportare l'onere di amministrare la giustizia e di pianificare gli immensi lavori architettonici ed agricoli che hanno caratterizzato la civilt\u00e0 inca. La vita di un nobile inca era intensa e laboriosa. Era allietata dalle feste grandiose a cui era ammesso, ma era anche piena di responsabilit\u00e0. Tuttavia ai suoi occhi, proprio per la consapevolezza di partecipare alla realizzazione di un grande impero che trascendeva il singolo individuo, era un'esistenza degna di essere vissuta.\nLa nobilt\u00e0 locale: i \"curaca\".\nGli Inca erano soliti conservare le gerarchie dei territori conquistati quando l'ingresso nell'impero avveniva pacificamente. In caso invece di occupazione a seguito di resistenze armate, i promotori dell'opposizione alle armate imperiali erano, di norma, sostituiti con personaggi favorevoli al potere imperiale.\nAi capi dei territori annessi, chiamati \"curaca\", erano lasciate tutte le prerogative di cui godevano prima dell'arrivo degli Inca; da loro era solo pretesa una completa sottomissione alle istituzioni incaiche. Di fatto conservavano intatta l'autorit\u00e0 nei confronti dei loro amministrati ma dovevano rendere conto del proprio operato alla corte del Cuzco. I loro figli erano tradotti nella capitale, ufficialmente per frequentare le scuole dell'impero ma anche per svolgervi la funzione di ostaggi, a garanzia della fedelt\u00e0 dei loro padri. La permanenza al Cuzco degli eredi dei capi locali permetteva altres\u00ec di educarli al rispetto delle istituzioni dell'impero, e alla morte dei loro genitori di prepararli alla funzione di futuri responsabili delle varie province.\nLa successione dei \"curaca\" avveniva solitamente per via patrilineare, privilegiando di norma il figlio maggiore, ma le usanze locali erano rispettate e in alcune contrade, specie in quelle della costa del Pacifico, si osservava il passaggio dei poteri in via matrilineare. Il candidato prescelto era tuttavia soggetto all'approvazione dell'Inca supremo e in caso di manifesta incapacit\u00e0 era immediatamente sostituito con un congiunto ritenuto pi\u00f9 idoneo. I capi delle regioni pi\u00f9 importanti erano trattati in maniera consona al loro rango e la corretta amministrazione dei territori loro affidata era premiata con munificenza. Ricevevano onori e privilegi e spesso potevano accasarsi con una nobile del Cuzco che, in alcuni limitati casi, poteva essere addirittura una principessa imperiale; in cambio offrivano le loro figlie o congiunte all\"'harem\" del sovrano, allacciando cos\u00ec dei legami parentali che legavano reciprocamente Inca e \"curaca\" con un vincolo di consanguineit\u00e0.\nIl popolo.\nL'unit\u00e0 di parentela basilare della struttura sociale andina era l\"'ayllo\", un vocabolo quechua riferito a una sorta di famiglia allargata, estesa a tutti i discendenti di un avo ancestrale comune, che vedeva partecipare i suoi membri al diritto collettivo delle terre assegnate.\nTra i componenti dell'ayllo esisteva una solidariet\u00e0 assoluta. I compiti individuali erano ripartiti tra i suoi membri sia in caso di impedimento di uno o pi\u00f9 individui, sia in caso di assenza per operazioni di guerra, sia in caso di malattia o decesso del singolo. L'ayllo riceveva in dotazione una porzione di terra e la coltivava a beneficio di tutte le singole famiglie che partecipavano alla sua composizione e rispondeva collettivamente del comportamento dei suoi elementi. Al suo interno i singoli si organizzavano in famiglie tradizionali, ma conservavano tuttavia il legame comune.\nL'attivit\u00e0 dell'indigeno comune era prevalentemente agricola e consisteva nella coltivazione delle terre dell'ayllo e di quelle assegnate agli Inca e al culto. Esistevano peraltro altri compiti imposti alle comunit\u00e0, consistenti nella manutenzione delle strade del loro territorio e dei ponti che permettevano di attraversare i numerosi fiumi impetuosi.\nLe varie contrade dovevano poi fornire, in caso di necessit\u00e0, gli effettivi per gli eserciti in guerra e provvedere al corpo di staffette, dette \"chasqui\", che consentivano di mantenere le comunicazioni. In alcuni casi si osservava una specializzazione dei compiti e cos\u00ec, nelle terre rivierasche l'attivit\u00e0 principale era quella della pesca e, in alcune regioni montane, quella della pastorizia. Le donne ricevevano dal potere centrale la lana necessaria alla filatura e tessevano gli abiti per i membri dell'\u00e9lite, riservandone una parte per i propri congiunti.\nIn alcuni casi eccezionali le varie comunit\u00e0 dovevano anche fornire la manodopera necessaria per lavori straordinari. Era questo il caso della costruzione di imponenti fortezze o quello dei ciclopici lavori di terrazzamento e di irrigazione che hanno caratterizzato il territorio andino nell'epoca dell'impero degli Inca.\nLa vita delle comunit\u00e0 andine era comunque serena e si svolgeva, di norma, sotto l'auspicio di una relativa tranquillit\u00e0 promossa dalla politica paternalistica degli Inca che si faceva un vanto nell'aver bandito la povert\u00e0 e l'insicurezza dai territori posti sotto il proprio dominio.\nI servi (\"Yanacuna\").\nDurante il regno di T\u00fapac Yupanqui si svilupp\u00f2 una nuova classe di sudditi dell'impero. Si trattava degli \"yana\"\", \"yanacuna\" al plurale secondo le regole della lingua quechua, una categoria di individui difficilmente catalogabile per le sue caratteristiche che stavano a met\u00e0 tra quelle proprie degli schiavi e quelle dei servi. La loro nascita ha un riferimento storico. Le cronache dell'epoca narrano che, a causa di una congiura, molti avversari del sovrano erano stati condannati a morte, ma che l'intervento della regina avrebbe ottenuto di commutare la sentenza nella perdita di ogni diritto civile, relegandoli alla perenne condizione di servi.\nGli yanacuna erano svincolati dalle incombenze dei sudditi comuni e rispondevano soltanto ai loro signori. Col tempo la loro classe si accrebbe notevolmente e acquis\u00ec un'importanza notevole, guadagnandosi la fiducia dei rispettivi \"domini\" e giungendo a ricoprire compiti elevati fino a ottenere, in alcuni casi, la nomina a \"\"curaca\". Erano principalmente addetti alla cura della casa del monarca o dei signori pi\u00f9 importanti, ma i pi\u00f9 capaci erano incaricati di compiti amministrativi di carattere generale e sovraintendevano alla corretta esecuzione delle funzioni culturali.\nQuesta categoria non dimostr\u00f2, all'atto della Conquista, un particolare attaccamento agli antichi signori. I suoi membri si schierarono, quasi senza eccezione, agli ordini degli spagnoli e, in molti casi, furono i promotori o addirittura gli artefici di numerose vessazioni nei confronti dell'\u00e9lite decaduta. Abituati da sempre a esercitare le loro funzioni in nome di un'autorit\u00e0 distinta dalla loro, semplicemente cambiarono padrone e cercarono di mantenere le loro prerogative servendosi del potere della nuova classe dominante degli europei.\nLe popolazioni trasferite (\"Mitmaq\").\nGli Inca, per superare le ostilit\u00e0 che, talvolta, si frapponevano alla loro politica di integrazione nell'impero di tutte le popolazioni conquistate si servirono di una particolare istituzione, quella della deportazione di particolari gruppi sociali. Le categorie di individui trasferiti erano chiamate \"mitmaq\" in quechua, tradotto con \"mitimae\" dagli spagnoli.\nLe caratteristiche di questi trasferimenti forzati erano molteplici. Potevano riguardare alcune etnie che si dimostravano particolarmente ostili all'assimilazione nell'impero e, in questo caso, intere trib\u00f9 erano obbligate a cambiare di sede, nella consapevolezza che sradicate dalle regioni originarie e tradotte in altri territori, in mezzo a comunit\u00e0 fedeli, avrebbero perso ogni velleit\u00e0 di ribellione.\nIn altri casi erano invece delle comunit\u00e0 di provata fedelt\u00e0 che venivano trapiantate in mezzo a trib\u00f9 ribelli per fornire col loro esempio e con la loro sorveglianza un aiuto allo Stato nella conseguente pacificazione. In ipotesi di difficolt\u00e0 di assimilazione pi\u00f9 pronunciate, si operava un interscambio e gruppi fedeli cambiavano la loro sede con trib\u00f9 apparentemente ostili per raddoppiare i vantaggi di queste operazioni.\nIn ogni caso i trasferimenti avvenivano nel rispetto delle abitudini climatiche e le popolazioni della costa venivano inviate in altri territori rivieraschi, mentre quelle dei paesi montani rimanevano nell'ambito andino. Le popolazioni trasferite dovevano mantenere le loro caratteristiche, anche nei costumi e non potevano mutuare quelle delle popolazioni dei territori di destinazione. Potevano portare con s\u00e9 i riferimenti sacri dei territori di origine, sotto forma di huaca, e potevano conservare la religione avita, ma, in nessun caso, sotto pena di morte, potevano far ritorno ai paesi di origine.\nLa condizione della donna.\nIl ruolo delle donne, nella societ\u00e0 inca, era generalmente subordinato alla componente maschile, ma questa collocazione contemplava numerose eccezioni. Gi\u00e0 dall'esame dei miti delle origini e in particolare di quello degli Ayar, appare evidente il ruolo magico-religioso interpretato da Mama Huaco che manifesta, altres\u00ec, indubitabili connotati di natura guerriera. \u00c8 lei che sconfigge il nemico con uno stratagemma di natura magica che ne accentua la ferocia ed \u00e8 sempre lei che invia, con un pretesto, il fratello Ayar Cachi, divenuto scomodo, a reinserrarsi per sempre nella caverna da cui era sorto. La caratteristica guerriera di alcune donne era tipica della societ\u00e0 aymara, ma non era estranea alle genti del Cuzco e ne abbiamo la riprova nelle leggende riferite a Pachac\u00fatec che citano un'eroina, \"Cha\u00f1an Curi Coca\" come importante protagonista della vittoria sui Chanca.\nUn'altra caratteristica attribuita alla componente femminile della societ\u00e0 che traspare dai miti pi\u00f9 antichi \u00e8 quella della partecipazione attiva all'esercizio del potere sacerdotale. Nella divisione del Cuzco originario, l'eroe primordiale, Manco, attribuisce alla sorella Mama Ocllo la parte inferiore in cui si trova il tempio del Sole, appena fondato e in cui risiederanno, da allora in poi, sia i sacerdoti sia i futuri sovrani. D'altra parte all'elemento femminile \u00e8 riservato il culto di Mama Quilla, la Luna, considerata la sposa sorella di Inti, il Sole e importante punto di riferimento della religione incaica.\nIl ruolo sacrale della donna andina non poteva non trovare riscontro nella manifestazione pi\u00f9 importante della gerarchia sociale, quella della sovranit\u00e0. Accanto al monarca, il Qhapaq Inca, siede la Coya, la regina, che \u00e8 la sua controparte agli occhi dei sudditi.\nIl matrimonio ufficiale del sovrano veniva celebrato all'atto della sua incoronazione e ne era condizione essenziale. L'impero degli inca non poteva concepire un sovrano senza consorte, cos\u00ec come non si poteva concepire il cielo senza la terra o il Sole senza la Luna.\nLa scelta della Coya era assai elaborata e coinvolgeva tutte le famiglie pi\u00f9 importanti del Cuzco. Dal tempo di T\u00fapac Yupanqui, forse anche per evitare ogni rivalit\u00e0, il sovrano contrasse matrimonio con una propria sorella instaurando una sorta di incesto regale vietato al resto dei sudditi. Presso i suoi predecessori veniva invece scelta una sorella soltanto per parte di padre o una nobile appartenente a una delle famiglie pi\u00f9 insigni.\nLe funzioni della Coya erano assai elaborate. Innanzitutto ella godeva della maest\u00e0 propria del suo consorte e viveva con la stessa magnificenza. Aveva un seguito numeroso di fanciulle nobili e si spostava soltanto in lettiga. Presenziava alle funzioni religiose e riceveva l'omaggio di tutti i suoi sudditi, anche dei pi\u00f9 nobili. Accanto a queste prerogative ufficiali svolgeva altri compiti di natura politica, forse meno evidenti, ma non meno importanti. Scorrendo le antiche cronache spagnole troviamo numerosi esempi della sua attivit\u00e0 intesa a consigliare o a coadiuvare il consorte nella conduzione del regno. Durante le numerose assenze del sovrano, perennemente impegnato in campagne militari, sovraintendeva spesso alla conduzione del Cuzco esercitando una funzione di controllo. Alla morte del monarca era, di fatto, impegnata in una sorta di lotta sotterranea, in difesa del diritto di un figlio alla successione al trono e, di norma, in queste occasioni, riceveva l'appoggio della famiglia di origine.\nLe altre nobili, dette Palla esercitavano, seppur in tono minore, le stesse prerogative presso le loro famiglie, ma, molte di loro, erano scelte come mogli succedanee dall'Inca supremo e in questo caso godevano di privilegi quasi uguali a quelli della Coya, soprattutto se avevano partorito dei figli di sangue reale. Le figlie del sovrano, le principesse reali, chiamate \u00d1usta, erano destinate a contrarre matrimonio con i personaggi pi\u00f9 importanti dell'impero, ma una di esse era prescelta per divenire Coya, sposando il fratello erede al trono che, peraltro, poteva eleggerne anche altre a mogli succedanee.\nIl rispetto che gli Inca manifestarono per le tradizioni delle genti conquistate, li portarono ad accettare, nelle regioni costiere, l'esistenza di donne \"curaca\", simbolo evidente di un precedente matriarcato. Francisco Pizarro, nella sua prima spedizione in Per\u00f9 ebbe modo di conoscere, a Sud di Tumbez, una di queste dame che lo ricevette con tutti gli onori, manifestando, con ogni evidenza, la maest\u00e0 di cui era investita.\nLa famiglia, tranne che nelle classi nobili, era strettamente monogamica e le donne comuni, una volta contratto matrimonio, si prodigavano per tutta la vita ad aiutare gli uomini nella coltivazione dei campi, a custodire gli animali, a tessere abiti e, soprattutto, ad allevare numerosi figli.\nUna particolare istituzione incaica sottraeva per\u00f2 alcune di loro a questa esistenza ordinaria, collocandole in apposite comunit\u00e0 conosciute come quelle delle \"vergini del Sole\". I cronisti spagnoli hanno raggruppato in questa unica definizione tutte le donne che hanno trovato in speciali monasteri, appositamente costruiti per loro, ma, in realt\u00e0, esistevano all'interno di queste confraternite delle specifiche gerarchie. Le \"vergini del Sole\"\" propriamente dette erano in numero limitato e si occupavano esclusivamente del servizio dei templi e del culto delle divinit\u00e0. Accanto a loro esisteva un altro corpo di donne, scelte per la loro avvenenza, educate per divenire concubine dell'Inca o per essere concesse ai nobili o ai \"curaca\" pi\u00f9 meritevoli. Le altre, la maggior parte, erano impiegate per servire le prescelte e per tessere abiti per l'Inca o per la sua Corte e per preparare la Chicha, la bevanda fermentata, a base di granturco che fungeva da liquore e da offerta per le divinit\u00e0.\nLe donne, selezionate nelle varie contrade, rimanevano per alcuni anni in questi conventi e poi, potevano fare ritorno, colme di onori, ai paesi di origine e sposarsi, tranne le vere \"\"vergini del Sole\" che si consacravano alla divinit\u00e0 per il resto della vita. Tutte dovevano praticare la pi\u00f9 assoluta castit\u00e0 ed ogni abuso era punito con la morte. Anche le donne nobili del Cuzco frequentavano questi conventi, ma per un periodo determinato e al solo scopo di ricevere un'educazione adeguata. Osservavano le regole della casa, ma erano esonerate dai lavori pi\u00f9 umili.\nLa giustizia.\nIn una societ\u00e0 di tipo dualistico la giustizia non poteva che essere differentemente amministrata a seconda delle classi. Gli Inca, in effetti, applicavano delle pene differenti a seconda che i colpevoli appartenessero al popolo comune o all'\u00e9lite.\nIl castigo per i nobili era volto a colpirli, per quanto possibile, nella dignit\u00e0 e nell'orgoglio, mentre l'indigeno comune doveva sottoporsi a delle punizioni corporali. Guaman Poma de Ayala nella sua opera \"Buen gobierno\" ha meticolosamente trascritto le varie ipotesi di correzione. Per la classe nobile, a seconda del delitto era prevista la pena di morte per decapitazione, la detenzione in carcere, anche a vita, la destituzione e l'espulsione dalla casta, la confisca dei beni, il taglio dei capelli e la reprimenda pubblica. I membri del popolo, poco sensibili a correzioni solo psicologiche, venivano sottoposti a punizioni materiali. La morte era di uso comune per i reati pi\u00f9 gravi, mentre le colpe minori erano punite con l'invio alle piantagioni di coca, la bastonatura e la frusta.\nAlcuni delitti prevedevano delle punizioni particolari. Per i casi di adulterio era prevista la lapidazione. In caso di inosservanza del voto di castit\u00e0, le vergini del Sole erano sepolte vive e i loro \"partner\" impiccati. I traditori venivano uccisi e, per maggior spregio, con le loro pelli venivano confezionati dei tamburi e con i loro crani dei boccali, a perenne ricordo della loro infamia.\nPer alcuni crimini particolarmente gravi, commessi contro la sovranit\u00e0 dell'Inca o la sacralit\u00e0 delle divinit\u00e0, veniva punita tutta la famiglia del malfattore, nello spirito di responsabilit\u00e0 solidale che reggeva l'ayllo.\nEsisteva anche una forma di ordalia, solitamente riservata ai prigionieri di guerra o ai rei non confessi. I malcapitati erano rinchiusi in un tenebroso carcere ricolmo di animali feroci e di serpenti velenosi e, se sopravvivevano per due giorni, venivano lasciati liberi.\nL'esercizio della giustizia non era appannaggio di una classe particolare ed erano i funzionari amministrativi ad incaricarsi della sua gestione, salvo i casi di violazione di usanze regionali o di delitti minori che erano lasciati alla giurisdizione dei \"Curaca\". Il Consiglio dell'Inca si arrogava invece il giudizio dei crimini pi\u00f9 gravi, commessi da un membro dell'\u00e9lite, quando si riteneva che fosse in gioco la sicurezza dello Stato.\nLa procedura di giudizio era quantomai rapida e semplificata. I giudici ascoltavano l'interessato, gli accusatori e gli eventuali testimoni e dovevano emettere la sentenza entro cinque giorni. In caso di ritardo soggiacevano alle stesse sanzioni previste per il reo.\nL'amministrazione.\nL'amministrazione di un impero vasto come quello inca non fu un fatto compiuto, ma si svilupp\u00f2 di pari passo con la crescita dei territori amministrati. Inizialmente, quando lo Stato era limitato a poche leghe intorno al Cuzco, furono sufficienti pochi capaci funzionari per regolare la vita delle comunit\u00e0, ma quando le etnie assimilate diventarono numerose, si rese necessario espandere anche le strutture addette al loro controllo e alla loro direzione.\nLa caratteristica principale che regolava i rapporti tra il potere centrale e le regioni periferiche era quello della ridistribuzione e della reciprocit\u00e0 che tanto avrebbe impressionato i conquistatori spagnoli. Si trattava di un interscambio di beni che si svolgeva a vantaggio di tutta la societ\u00e0. Prima della conquista degli Inca, le varie comunit\u00e0 vivevano in una sorta di autarchia che non consentiva uno sviluppo omogeneo. Alcune trib\u00f9 producevano, ad esempio, mais in eccesso, ma mancavano di lana per i propri abiti e viceversa. Gli Inca regolarono il problema attraverso una saggia ridistribuzione, provvedendo cio\u00e8 a ritirare i prodotti superflui e a fornire a tutti i loro sudditi i beni necessari a una serena esistenza. Gli indigeni consegnavano i loro prodotti o fornivano la loro forza lavoro e in cambio ricevevano assistenza e godevano di migliorie nelle tecniche di coltivazione\nIl sistema amministrativo degli Inca, al momento del loro massimo sviluppo, venne perci\u00f2 improntato ad un'economia generalizzata, necessariamente complessa. Il fulcro della struttura era rappresentato dal \"curaca\", il capo locale che era, nello stesso tempo, il sorvegliante dei suoi sudditi e l'intermediario con la direzione del Cuzco. Godeva di un sistema di reciprocit\u00e0 personalizzato, grazie alla parentela tramite matrimonio che contraeva con l'Inca, a cui concedeva le figlie e da cui riceveva delle nobili in sposa, ma la sua non era una posizione di comando assoluto.\nSopra di lui stava un corpo di funzionari che controllava il suo operato e che non esitava a chiederne la destituzione in caso di manifesta incapacit\u00e0. Il \"curaca\" doveva garantire il lavoro dei suoi amministrati e provvedere a diverse incombenze nel suo territorio che andavano dalla manutenzione delle strade alla fornitura di uomini per gli eserciti e per le opere straordinarie dell'impero.\nI funzionari regi dovevano sorvegliare tutto l'impero che, all'uopo era suddiviso amministrativamente in quantit\u00e0 di sudditi raggruppati in gruppi di cento, mille e diecimila famiglie. Ogni gruppo aveva un suo referente che ovviamente era di grado pi\u00f9 elevato quanto pi\u00f9 il numero era maggiore. L'amore degli Inca per la statistica li port\u00f2 inoltre a suddividere il loro popolo in classi di et\u00e0, dieci per gli uomini e dieci per le donne, ognuna incaricata di compiti particolari, determinati dalla loro forza fisica.\nSu tutto il sistema vegliava un corpo di ispettori, i temuti \"Tucuiricuc\" che riferivano personalmente all'Inca o ai suoi incaricati. L'Inca supremo, infine, controllava tutta la complessa macchina burocratica avvalendosi di un Consiglio particolare composto dai rappresentanti di ciascuna delle parti dell'impero, dall'erede e dal sommo sacerdote, ma la cui composizione variava a seconda dell'epoca.\nL'organizzazione amministrativa, pur elaborata e articolata, era quanto mai rapida ed efficace e, soprattutto, non era minimamente affetta dalla paralisi e dalla corruttela, i mali che affliggono di solito, la burocrazia.\nI tributi.\nLa caratteristica fondamentale della societ\u00e0 inca, almeno per quanto riguarda la contribuzione alle risorse dello Stato, era quella della solidariet\u00e0. La lingua quechua possiede tre vocaboli distinti per elencare questa particolarit\u00e0. \"Ayni\" definisce l'apporto del singolo alla propria famiglia allargata, l\"'ayllo\". Si trattava di una sorta di obbligazione dovuta alla parentela, in particolari occasioni, come, ad esempio, quella della costruzione della casa di una singola famiglia che veniva eretta con l'aiuto di pi\u00f9 membri. Un altro termine, \"minka\" definiva invece l'apporto dei membri di pi\u00f9 ayllo alla edificazione di un'opera di beneficio comune per tutta la comunit\u00e0. Era questo il caso della costruzione di depositi comuni o della gettata di strade o di ponti distrettuali. Esisteva poi una terza categoria di opere solidali, quella chiamata \"Mitta\" o \"Mita\"\" che si riferiva a una vera e propria forma di lavoro collettivo prestata in favore dello Stato.\nLa \"Mita\" costituiva l'unica forma di tributo conosciuta all'epoca degli Inca. In una societ\u00e0 che non conosceva la moneta e nella quale la propriet\u00e0 individuale era assai limitata, la forza lavoro era, infatti, il vero ed unico supporto dell'economia dello Stato.\nLa \"Mita\" poteva estrinsecarsi con diverse modalit\u00e0. Una delle sue principali caratteristiche era quella della coltivazione delle terre attribuite all'Inca o per lui all'\u00e9lite e di quelle del Sole, ovvero del potere sacerdotale. L'estensione delle varie propriet\u00e0 non era necessariamente omogenea e comunque le comunit\u00e0 godevano sempre di terreni sufficienti alla loro sussistenza. All'atto della conquista di un territorio, il potere centrale provvedeva a censire le terre acquisite e riservava allo Stato e al culto quanto sembrava superfluo. In molti casi i terreni sottratti alla comunit\u00e0 erano quelli aridi ed incolti che l'introduzione di successive tecniche evolute avrebbero resi fertili.\nIn ogni caso i prodotti destinati allo Stato o al Clero non venivano necessariamente utilizzati, ma ove fossero risultati esorbitanti per il fabbisogno dell'\u00e9lite o dei sacerdoti, il \"surplus\" veniva immagazzinato e utilizzato per i fabbisogni delle varie comunit\u00e0.\nIn annate di raccolti particolarmente infelici, questi depositi avrebbero preservato, pi\u00f9 di una volta, le comunit\u00e0 andine da quelle ricorrenti carestie che, prima dell'arrivo degli Inca, avevano caratterizzato l'altopiano peruviano e questa politica sarebbe stata uno dei principali motivi dell'accettazione favorevole delle leggi del Cuzco.\nOltre alla coltivazione delle terre dello Stato e del Clero, le comunit\u00e0 erano spesso chiamate a fornire la necessaria manodopera per la partecipazione a opere collettive di vasto disegno. Si trattava delle ciclopiche costruzioni di fortezze o di templi che hanno caratterizzato l'architettura incaica e che solo con un vasto impiego di pi\u00f9 partecipanti si potevano conseguire. Altre volte si trattava di tracciare una rete di canali o di terrazzamenti che avrebbero consentito la progressione delle terre coltivabili nell'ostile ambiente andino, oppure di costruire delle strade o dei ponti che avrebbero permesso di far transitare gli eserciti e di unire tra loro le varie contrade dell'impero, attraverso l'utilizzo di una particolare rete di staffette dette \"\"chasqui\".\nL'importanza della manodopera per l'apparato statale inca \u00e8 resa evidente dalle leggi che garantivano la prosperit\u00e0 e lo sviluppo delle varie comunit\u00e0. Il celibato, per esempio, non era ammesso e i funzionari regi procedevano periodicamente ad unire in matrimonio coloro che, pur avendo raggiunto l'et\u00e0 prevista, non avevano ancora provveduto di loro iniziativa a scegliersi il \"partner\" adatto.\nIn ogni caso l'indiano comune aveva la percezione di dedicare il suo lavoro a qualche cosa di armonico che trascendeva la sua singola persona e che comunque lo avrebbe ricompensato delle sue fatiche. Egli vedeva lo Stato come un organismo che rifletteva l'armonia della natura e che riproduceva, nell'universo terreno, le regole che sovraintendevano alle strutture di quello divino. In questo contesto la evidente condizione favorevole dei membri dell\"'\u00e9lite\" non suscitava in lui un sentimento di invidia perch\u00e9 riconosceva la necessit\u00e0 di una differente posizione sociale determinata dalle diverse responsabilit\u00e0.\nLe discipline militari.\nIn una societ\u00e0 animata da un imperialismo divorante come quella Inca era inevitabile che le attivit\u00e0 militari rappresentassero l'occupazione pi\u00f9 importante dei membri della classe nobile. All'inizio della loro espansione gli Inca combatterono personalmente, in file serrate, durante le numerose guerre che li videro protagonisti, ma dopo la formazione dell'impero costituirono piuttosto i quadri dirigenti delle formazioni fornite dalle varie etnie assimilate. Ci\u00f2 nonostante, in particolari occasioni, si schierarono ancora in schiere d'\u00e9lite per fronteggiare l'avversario. Durante la guerra civile tra Hu\u00e1scar ed Atahuallpa, un battaglione di giovani, interamente composto da nobili Inca, venne gettato nella mischia, contro le truppe di Quizquiz, per dare tempo al proprio sovrano di approntare le difese necessarie e con il suo eroismo obblig\u00f2 gli eserciti di Quito a segnare il passo per almeno un mese.\nNella prassi corrente la funzione degli Inca era per\u00f2 quella di esercitare il comando delle numerose masse di armati che, di volta in volta, erano chiamate a partecipare alle campagne di conquista.\nL'esercito.\nIl fulcro delle armate imperiali era rappresentato dall'esercito. Si trattava di una massa composita divisa per etnie e comandata ciascuna dai propri capi, ma coordinata dallo stato maggiore degli Inca e, in casi particolari, diretta dall'Inca supremo in persona. Ogni schiera conservava i propri colori e si adornava degli usuali emblemi di guerra dando all'insieme un'immagine pittoresca e variegata che, data la moltitudine delle unit\u00e0 impiegate, impressionava qualunque avversario.\nL'esercito osservava una stretta disciplina e, durante la marcia, ogni sopruso nei confronti delle popolazioni era, solitamente, punito con la morte. L'apporto logistico era curato in maniera particolare e la sussistenza era facilitata dai numerosi depositi di viveri ed armi che gli Inca avevano dislocato lungo le strade che attraversavano il loro impero. La leva era indetta trib\u00f9 per trib\u00f9, ma raramente interessava simultaneamente tutte le contrade essendo, di solito, sufficienti le forze inviate da alcune delle etnie assimilate.\nGli Inca temevano, comunque, la ribellione, sempre latente, delle regioni recentemente conquistate e una particolare cautela era osservata nei riguardi di alcune trib\u00f9 particolarmente turbolente. In caso di sollevazione, anche solo temuta, un'inesorabile decimazione colpiva le formazioni sospette come fu il caso, ad esempio, dei Chanca che dopo la loro sconfitta avevano accettato il dominio del Cuzco, ma che davano segni di insofferenza, mostrando un eccessivo orgoglio per alcune vittorie conseguite. Il loro comportamento era seguito con particolare attenzione e bast\u00f2 una loro minima manifestazione di presunzione per decretarne l'annientamento. La drastica misura non giunse comunque ad effetto perch\u00e9 i Chanca, avvertiti da una concubina del generale Inca dell'incombente massacro, fuggirono di notte verso la selva e, da allora, nessuno ne seppe pi\u00f9 nulla. A pagare per loro rest\u00f2 il comandante in capo degli Inca che, per la sua inettitudine, venne prontamente giustiziato.\nLa disciplina che vigeva nelle formazioni militari era applicata con estremo rigore nei riguardi degli appartenenti alla classe degli Inca, in generale, e dei responsabili di grado elevato in particolare. L'obbedienza pi\u00f9 assoluta ai propri superiori era la regola generale e ogni abuso era represso severamente, spesso con la pena capitale. Non veniva tollerata la minima inefficienza e la codardia era particolarmente punita, tanto che chi si fosse macchiato anche solo di scarsa belligeranza era destinato a una sicura condanna oltre che all'esecrazione generale.\nLe armi.\nGli eserciti inca erano formati da compagini di diverse regioni che, per motivi di opportunit\u00e0, conservavano ognuna le proprie caratteristiche e si servivano delle armi a loro pi\u00f9 congeniali. Esistevano delle tradizioni particolari che vedevano, ad esempio, i \"Ca\u00f1ari\" essere famosi per le loro picche o gli indios delle selve primeggiare nell'uso dell'arco, ma la variet\u00e0 delle armi peruviane era piuttosto limitata e l'esercito aveva, tutto sommato, una sorta di omogeneit\u00e0.\nLa scelta delle armi da battaglia poteva spaziare comunque tra alcuni strumenti di offesa o di difesa di uso comune.\nLe tattiche militari.\nLe battaglie nelle antiche contrade peruviane si risolvevano con uno scontro frontale particolarmente cruento in cui ciascuno dei contendenti cercava di prendere il sopravvento sull'avversario. Quando una fazione in lotta infine cedeva, l'armata vittoriosa si lanciava alla caccia dei fuggiaschi facendone strage. Le antiche etnie peruviane non conoscevano tattiche di ritirata organizzata e la sconfitta era vissuta come una fuga disordinata in cui ciascuno dei perdenti, gettate le armi, cercava di salvare la vita.\nAnche gli Inca, ai primordi della loro storia, si uniformarono alle usanze generalizzate, ma ben presto si differenziarono dalle altre etnie per l'introduzione, nelle loro file, di modalit\u00e0 strategiche pi\u00f9 ragionate. Dapprima si tratt\u00f2 soltanto di una ferrea disciplina imposta alle truppe, poi, man mano che la loro potenza si accresceva, seguirono delle pratiche militari sempre pi\u00f9 elaborate.\nL'avvento dell'impero inaugur\u00f2 anche la nascita di una strategia militare complessa. Innanzitutto gli Inca si servirono delle strade per congiungere tutte le contrade dell'impero. La rete di cammini particolarmente curati permise loro di far giungere nelle zone critiche contingenti di riserva in tempi ridotti. Lungo questi itinerari fecero costruire dei depositi sempre colmi di viveri e di armi, cosicch\u00e9 le reclute potevano percorrere il tragitto che li portava sul luogo di battaglia con la massima celerit\u00e0 senza l'ingombro di bagagli e con la sicurezza di trovare sul posto quanto era necessario.\nLa concentrazione nei luoghi dei conflitti di forze, reclutate nelle varie parti dell'impero, permise quindi agli Inca di affrontare l'avversario con una superiorit\u00e0 numerica rilevante. Le truppe del Cuzco, operando fuori dai loro confini, non avevano inoltre alcuno degli impedimenti psicologici che angosciavano i loro nemici che vedevano, durante lo svolgersi delle operazioni, i loro villaggi sul punto di essere devastati e distrutti.\nCi\u00f2 nonostante gli Inca furono assai cauti nello svolgere le loro campagne. Anzitutto consideravano i territori da conquistare come loro futuri domini e si astennero, per quanto possibile, dall'arrecare danni irreparabili. Poich\u00e9 le popolazioni, in un regime di tributi costituiti dalla sola manodopera, rappresentavano la vera ricchezza, cercarono sempre di procedere alla loro conquista con il minimo spargimento di sangue.\nErano soliti, una volta schierato l'esercito, offrire la pacifica accoglienza nell'impero alle popolazioni prese di mira, garantendo il rispetto delle usanze locali e quello delle loro divinit\u00e0. I loro ambasciatori magnificavano le condizioni di benessere che godevano le regioni soggette agli Inca e rappresentavano i loro signori come i figli del Sole preposti alla conduzione del genere umano. Queste promesse e, ancor pi\u00f9, le velate minacce rappresentate dagli eserciti, inducevano la maggior parte delle etnie ad accettare la sovranit\u00e0 delle genti del Cuzco.\nNon sempre per\u00f2 le trib\u00f9 particolarmente fiere si piegavano senza combattere ed allora gli Inca intervenivano con tutto il peso delle armi. I loro disciplinati eserciti avevano facilmente ragione di rozzi avversari, ma talvolta questi, sfruttando la conformazione selvaggia del loro paese o asserragliandosi in munite fortezze, riuscivano ad opporre una fiera resistenza. Gli Inca, in questi casi, dimostravano la loro superiore capacit\u00e0 strategica. Il possente regno dei Chim\u00f9 venne ad esempio debellato con la minaccia di distruggere la rete di canali che ne garantiva la ricchezza. I \"Carangue\", al tempo di Huayna C\u00e1pac, furono indotti ad abbandonare la loro fortezza da una fuga simulata dello stesso sovrano che si finse in rotta, mentre altre due armate, che avevano aggirato la posizione, prendevano alle spalle gli ingenui indigeni, usciti incautamente all'inseguimento.\nSalvo i casi di resistenze particolarmente accanite, i vinti erano trattati con moderazione. I capi ribelli erano eliminati e sostituiti con soggetti pi\u00f9 duttili, ma la popolazione veniva risparmiata ed accolta nell'impero in cui finiva per integrarsi. Se poi la resistenza fosse continuata, gli Inca intervenivano con la tecnica delle \"Mitimae\", ossia trasferendo in sito delle popolazioni di provata fedelt\u00e0 e deportando, in alcuni casi, quelle ostili in altre parti del loro vasto Stato.\nLe strutture viarie.\nLe strade.\nTra le manifestazioni di elevata civilt\u00e0 che hanno caratterizzato la civilt\u00e0 inca, quella che pi\u00f9 di ogni altra dimostra la grandezza dei suoi artefici \u00e8 senza alcun dubbio la rete stradale che hanno saputo costruire per unire tra loro le sparse regioni del loro vasto impero. Gli spagnoli, che per primi hanno scoperto e utilizzato le numerose strade degli inca, non hanno esitato a paragonarle a quelle che costituivano il vanto dell'antica Roma.\nIn effetti gli Inca, come gi\u00e0 i Romani, avevano compreso l'importanza di collegamenti rapidi ed efficaci per sostenere l'unit\u00e0 e la sicurezza di un impero e si erano dotati delle necessarie strutture viarie, prima di loro limitate e scarsamente efficaci.\nLa rete viaria degli Inca si estendeva dai loro confini a Nord di Quito, nell'odierno Ecuador fino a raggiungere le lontane terre del Cile che rappresentavano l'estremo limite dell'impero a Sud. Era costituita da due itinerari principali, uno montano e l'altro costiero. Quello montano si sviluppava nell'altipiano andino, solcando fiumi impetuosi e superando passi elevati. Quello costiero seguiva invece, per quanto possibile, il bordo del mare e doveva confrontarsi, talvolta, con deserti aridi e infuocati. Le due principali arterie erano collegate, tra loro, da percorsi minori che permettevano di passare da una via all'altra.\nLe strade erano tracciate con estrema perizia e soggette a una manutenzione accurata e continua. In mancanza di animali da tiro e conseguenti carriaggi, il fondo non necessitava di una solidit\u00e0 importante, tuttavia era costruito nel disegno di una lunga durata. Nei passi andini il cammino era fornito di parapetti, e nei terreni acquitrinosi un provvidenziale terrapieno permetteva di procedere con la necessaria sicurezza. Ad intervalli regolari sorgevano delle stazioni di sosta che permettevano il riposo dei viaggiatori e, nei terreni aridi ed assolati, dei filari di alberi consentivano una salubre ombreggiatura.\nI sentieri di raccordo tra le due arterie principali erano necessariamente scoscesi perch\u00e9 dovevano inerpicarsi dal mare al pianoro delle Ande, superando delle creste imponenti. Nei punti particolarmente ripidi venivano intagliati dei gradini nella viva roccia, tuttavia il procedere su questi cammini era spesso oggetto di vertigini per i viaggiatori non abituati alle grandi altezze e alle vie esposte su burroni paurosi.\nLungo queste strade procedevano gli eserciti, in caso di guerra e carovane di lama e di portatori indigeni per i necessari e quasi quotidiani approvvigionamenti. Dei depositi di viveri ed armi erano stanziati nelle localit\u00e0 pi\u00f9 importanti, per servire di supporto alle truppe o di riserva per le popolazioni locali in caso di carestia o di calamit\u00e0.\nI sovrani Inca si facevano un dovere di provvedere alla costruzione di sempre nuove strade e non era raro che diverse arterie, costruite da sovrani differenti, avessero un percorso alternativo verso la medesima destinazione. La costruzione di nuove strade era spesso patrocinata dal potere centrale attraverso l'impiego della \"mita\" dei sudditi, ma la manutenzione delle varie strade era demandata alla responsabilit\u00e0 delle singole comunit\u00e0, ognuna per il territorio di propria appartenenza.\nI ponti.\nLe particolari condizioni geografiche del territorio andino obbligarono gli Inca a confrontarsi con il problema dell'attraversamento di numerosi fiumi particolarmente impetuosi.\nL'arco era sconosciuto e comunque sarebbe stato di scarsa utilit\u00e0 dove le campate erano troppo ampie per consentire una costruzione muraria. Gli ingegneri inca risolsero il problema con la tecnica dei ponti sospesi che \u00e8 in uso ancora oggi seppur con l'utilizzo di catene. Il materiale era fornito dalle fibre di agave che, una volta arrotolate a mano, consentivano di costruire delle funi robuste e durature. Le funi, una volta intrecciate venivano fatte passare da una sponda all'altra ed erano utilizzate per sostenere altre corde pi\u00f9 piccole che reggevano delle passerelle di legno o di canapa intrecciata.\nCon questo sistema vennero superati degli strapiombi notevoli come quello sul fiume \"Apurimac\", \"il gran parlatore\" in quechua, che divide il Cuzco dal Nord dell'impero con una gola profondissima, aspra e selvaggia, scavata tra due pareti di arenaria. Cieza de Leon, che lo utilizz\u00f2 personalmente, parla di una lunghezza di ottantacinque metri, ma la sua \u00e8 un'esagerazione perch\u00e9 a met\u00e0 dell'Ottocento l'archeologo Squier procedette alla misurazione del ponte ed ottenne una lunghezza di quarantasei metri e un'altezza sulle acque di trentacinque.\nSi tratta di misure comunque notevoli e ancor pi\u00f9 notevole \u00e8 il fatto che il ponte fosse ancora in piedi a quell'epoca. Le funi di portata avevano una circonferenza pari a quella della vita di un uomo e poggiavano su basi di pietra.\nSu queste tremolanti passerelle, che oscillavano ad ogni folata di vento, si arrischiarono, all'epoca della Conquista, anche gli spagnoli con tanto di cavalli e i ponti inca ressero tranquillamente allo sforzo, ben superiore a quello previsto dai loro costruttori.\nLa manutenzione dei ponti era eseguita dalle popolazioni delle contrade pi\u00f9 prossime che provvedevano alle riparazioni spicciole e alla sostituzione delle funi ogni due anni.\nIn alcune localit\u00e0, ove i fiumi scorrevano in aperta pianura e non esistevano pareti di sostegno, gli Inca adoperarono dei ponti di zattere galleggianti stabilmente ancorate alle sponde. Anche in questi casi la manutenzione dei manufatti era demandata alle popolazioni locali.\nI corrieri.\nLa imponente rete stradale che collegava, tra loro, le varie regioni dell'impero inca, aveva reso possibile la creazione di un sistema di comunicazioni particolarmente efficace.\nSi trattava di una sorta di corrieri scelti tra i giovani pi\u00f9 veloci delle varie contrade. Lungo le strade andine sorgevano delle particolari costruzioni per ospitarli, svolgendo la funzione di vere stazioni di posta. Erano situate ad intervalli appositamente studiati per dividere lo spazio in uguali misure temporali e cos\u00ec, in presenza di salite o di altre asperit\u00e0 erano pi\u00f9 vicine l'una all'altra di quelle poste in pianura. Le staffette umane, dette \"Chaski\" (o \"chasqui\") percorrevano la frazione di strada loro attribuita alla massima velocit\u00e0 possibile per portare dei messaggi o dei piccoli oggetti. Quando era vicino alla stazione successiva il \"chaski\" avvisava della sua presenza con il suono di una particolare conchiglia e, a questo richiamo, un altro giovane gli si portava incontro. I due corrieri percorrevano insieme un tratto di cammino per permettere al portatore dei messaggi di passare le consegne, quindi la corsa continuava fino al nuovo cambio e cos\u00ec ininterrottamente fino a destinazione.\nEra tale la velocit\u00e0 di questi corrieri che, ogni giorno, del pesce fresco, appena pescato, era inviato dal Pacifico al Cuzco per la tavola del sovrano e vi perveniva in ottimo stato di conservazione. I \"chaski\" portavano, solitamente, dei \"quipu\" in cui erano registrati i messaggi che dovevano consegnare, ma con ogni probabilit\u00e0 imparavano anche, a memoria, alcune parole chiave che ne permettevano la decifrazione.\nQuesto sistema non era stato inventato dagli Inca, ma aveva una lunga tradizione nel continente sudamericano. Nelle tombe Mochica, eredit\u00e0 di una civilt\u00e0 preincaica estintasi intorno al VII secolo, sono state, in effetti, trovate diverse raffigurazioni di corrieri dell'epoca che si differenziavano da quelli inca solo per la natura dei messaggi. I mochica non conoscevano i quipu, ma usavano dei fagioli colorati, con dei punti incisi, per trasmettere le loro informazioni.\nLa navigazione costiera.\nNella Biblioteca nazionale di Vienna esiste un manoscritto conosciuto come \"Codex Vindobonensis S.N. 1600\"\". In esso \u00e8 compresa una relazione degli esordi della Conquista del Per\u00f9, nota come la \"R\u00e9lacion S\u00e1mano-Xerex\". S\u00e1mano \u00e8 il nome del suo curatore e Xerex \u00e8 quello del suo presunto autore, chiamato anche Francisco de Jerez. Oggi i critici sono unanimi nell'attribuirla a Bartolom\u00e9 Ruiz, il pilota di Francisco Pizarro che, per primo, incontr\u00f2 alcuni sudditi dell'impero inca.\nL'incontro avvenne in mare, mentre Ruiz costeggiava le sponde dell'odierno Ecuador alla ricerca di una testimonianza di civilt\u00e0. Improvvisamente il vascello spagnolo si trov\u00f2 di fronte a una grande zattera. L'imbarcazione indigena aveva a bordo una ventina di uomini, alcuni dei quali si gettarono a nuoto per sfuggire alla cattura. L'esperto pilota stim\u00f2 che la zattera avesse una stazza di almeno trenta tonnellate. Era costituita da una struttura piana fatta di canne, a guisa di pali, legate tra loro con robuste canape. Aveva un ponte superiore, pure di canne legate, che permetteva ai suoi occupanti di stare sollevati dall'acqua. Era sospinta da vele di cotone sorrette da alberi e pennoni di legno. A bordo era colma di mercanzia di ogni tipo che serviva come base di scambio per ottenere dalle popolazioni costiere delle speciali conchiglie sia bianche, sia del colore del corallo di cui la zattera era ricolma.\nSi trattava di una delle balse costruite dagli Inca per commerciare con le trib\u00f9 rivierasche delle regioni sprovviste di strade. Le conchiglie, che ne costituivano il carico, il cui nome scientifico \u00e8 \"Spondylus\", un genere di molluschi bivalvi, erano assai ricercate dagli Inca perch\u00e9 utilizzate, in qualit\u00e0 di offerte sacrali, per la celebrazione di speciali riti eseguiti nel Cuzco e nei principali santuari dell'impero. Gli Inca erano una popolazione montana, ma avevano sviluppato questo genere di trasporto marittimo servendosi delle capacit\u00e0 marinare di alcune popolazioni conquistate. In altre occasioni non avevano esitato a spingersi per mare. Sarmiento de Gamboa ha raccolto una narrazione secondo la quale l'Inca T\u00fapac Yupanqui avrebbe visitato delle isole lontane e Huayna C\u00e1pac, con un esercito di balse aveva conquistato l'isola di Pun\u00e1, fieramente difesa dai suoi irriducibili abitanti. Comunque la navigazione costiera ebbe, presso l'impero inca, uno sviluppo assai limitato come, del resto, per tutte le popolazioni dell'antico Per\u00f9.\nArte.\nGli Inca furono una societ\u00e0 conquistatrice e la loro politica assimilazionistica \u00e8 evidente nel loro stile artistico, simile a quello gotico, che utilizza modi e forme delle culture assoggettate, fondendoli insieme per creare uno stile standard facilmente riproducibile e di rapida diffusione attraverso tutto l'Impero. Le semplici e astratte forme geometriche e le rappresentazioni fortemente stilizzate di animali nelle ceramiche, nelle sculture di legno, erano tutte proprie della cultura inca. I motivi non erano cos\u00ec legati al passato come nelle civilt\u00e0 precedenti. Gli Inca furono diffusori della tecnica del bronzo, che utilizzarono per le armi e per gli strumenti di lavoro, invece in rame erano gli oggetti decorativi e di cerimonia.\nArchitettura.\nL'architettura fu di gran lunga la pi\u00f9 importante arte inca tanto che il vasellame e i tessuti ne riproducevano spesso motivi.\nI templi di pietra costruiti dagli Inca usavano un processo di costruzione \u201ca secco\u201d utilizzato per la prima volta su larga scala dai Tiwanaku. Gli Inca importarono i lavoratori di pietre dalla regione di Cusco quando conquistarono le terre a Sud del Lago Titicaca abitate dai Tiwanaku. Le rocce usate per le costruzioni erano lavorate per incastrarsi insieme perfettamente sovrapponendo ripetutamente una pietra sull'altra e scavando alcune parti della pietra inferiore, sopra la quale veniva compressa la polvere.\nIl forte incastro e la concavit\u00e0 delle rocce pi\u00f9 basse rendevano le costruzioni straordinariamente stabili anche nei frequenti terremoti che colpiscono l'area. Gli Inca costruivano muri dritti eccetto che nelle localit\u00e0 religiose pi\u00f9 importanti e realizzavano intere citt\u00e0 in una sola volta.\nGli Inca riproducevano anche nelle sculture la natura che li circondava. Si potrebbe facilmente pensare che le rocce lungo le strade Inca siano completamente naturali, tranne se si guardano nel periodo giusto dell'anno, quando il sole proietta un'ombra sorprendente, che tradisce le loro forme artificiali.\nTerrazzamento e irrigazione.\nPer trarre il massimo dalla loro terra, gli Inca realizzavano sofisticati sistemi di terrazzamento del suolo e avanzati impianti di irrigazione. La tecnica del terrazzamento consentiva di aumentare la superficie coltivabile e contribuiva a contrastare l'erosione del terreno provocata dall'azione dei venti e delle piogge.\nQuesta tecnica dell'agricoltura a terrazze era stata appresa dagli Inca dalla precedente civilt\u00e0 Huari; gli Inca, per\u00f2, non utilizzavano il terrazzamento solo per la produzione di cibo. Presso i \u201ctambo\u201d (edifici utilizzati come punti di sosta e di ristoro), come ad esempio ad Ollantaytambo, le terrazze erano coltivate con fiori, fatto straordinario per quella terra arida.\nLe terrazze della citt\u00e0 di Moray vennero lasciate senza irrigazione in un'area deserta e sembrano essere state solamente decorative. I troni provinciali inca erano spesso scolpiti in speroni di roccia naturali, e c'erano circa 360 sorgenti naturali nella zona intorno a Cuzco, come quello del tambo Machay. Presso il tambo Machay la roccia naturale era scolpita ed erano state aggiunte decorazioni di pietra, che creavano cavit\u00e0 e dirigevano l'acqua verso le fontane. Queste sculture pseudo-naturali avevano la funzione di mostrare sia il rispetto degli Inca per la natura e il loro dominio su di essa.\nLe citt\u00e0.\nLe popolazioni della regione andina abitavano sugli altopiani oppure lungo la costa e costruivano le loro citt\u00e0 assecondando la forma naturale del territorio e utilizzando i materiali presenti sul posto. Le citt\u00e0 erano spesso circondate da ciclopiche mura. Gli edifici sugli altopiani solitamente avevano il tetto spiovente di paglia e le pareti in muratura, mentre quelli sulla costa avevano le pareti costruite in \"adobe\" (mattoni crudi di argilla essiccati al sole), intonacate di fango e dipinte, con il tetto piatto.\nLe citt\u00e0 degli altopiani, inoltre, a differenza di quelle sulle coste, dovevano fare i conti con le asperit\u00e0 del terreno, come ad esempio nel caso di Machu Picchu. Questa citt\u00e0, situata in posizione strategica sui confini dell'Impero inca \u00e8 costituita da circa 143 edifici di granito, di cui circa 80 erano case, mentre gli altri erano templi dedicati al culto. Gli Inca avevano perfezionato delle tecniche molto sofisticate per la lavorazione della pietra: riuscivano infatti a tagliare enormi mattoni usando semplicemente un martello di pietra e della sabbia umida per levigarli. I mattoni cos\u00ec realizzati aderivano con tanta precisione l'uno all'altro che non c'era bisogno della malta per legarli.\nLa capitale dell'Impero, Cuzco, sorgeva nel cuore delle Ande, ed era suddivisa in settori delimitati da strette strade lastricate, disposte in modo da riprodurre i quattro quarti dell'Impero inca (o \"Tawantinsuyu\"). Era molto ricca di templi, palazzi e piazze cerimoniali. La zona centrale era riservata ai sovrani e ai nobili: i loro palazzi spesso erano provvisti di vasche di pietra interrate, in cui i re e i potenti potevano fare il bagno e rilassarsi. L'acqua giungeva alle vasche attraverso dei canali di pietra.\nIntorno alle citt\u00e0 spesso venivano costruiti dei magazzini in cui gli Inca conservavano ogni genere di merce. A questi edifici potevano accedere solamente i funzionari statali in periodi di crisi o di assedio. I magazzini erano sempre forniti di armi, tessuti, lana, patate, mais.\nAbiti.\nGli abiti erano divisi in tre classi. Il tipo \"awaska\" veniva utilizzato in ambito domestico e presentava una tessitura di circa 120 fili per pollice.\nAbiti di miglior fattura venivano chiamati \"qunpi\" ed erano di due tipi. Il primo, indossato dagli uomini \"qunpikamayuq\" (\"portatori di buoni vestiti\"), era raccolto come tributo in tutto l'Impero ed era usato come moneta di scambio, per adornare i governanti, come regalo ai politici alleati e per cementare la lealt\u00e0. L'altro tipo di \"qunpi\" era di qualit\u00e0 ancora migliore: era tessuto dalle \"aqlla\" (ragazze vergini del tempio del dio sole) e utilizzato solamente per usi reali e religiosi. Aveva una tessitura di 600 fili per pollice, livello mai raggiunto in altre parti del mondo fino alla Rivoluzione Industriale nel XIX secolo.\nOltre alla tunica, le persone importanti indossavano un \"llawt'u\", una serie di corde avvolte intorno alla testa. Per mostrare a tutti la sua importanza, l'Inca Atahualpa commission\u00f2 un \"llawt'u\" tessuto con i peli di un pipistrello. Il capo di ogni ayllu, o famiglia estesa, aveva il proprio copricapo.\nNelle regioni conquistate, gli abiti tradizionali continuavano ad essere tessuti ma i tessitori migliori, come quelli di Chan Chan, venivano trasferiti a Cuzco e tenuti l\u00e0 per tessere i \"qunpi\".\nLa foggia degli abiti variava a seconda del sesso. Gli uomini calzavano dei corti pantaloni, detti \"\"huara\", talvolta sostituiti da una fascia coprisesso avvolta intorno alla cintura e indossavano una camicia, solitamente bianca, senza maniche (\"uncu\"). Completava il loro abbigliamento una mantella di lana marrone portata sulle spalle e annodata sul petto (\"yacolla\"). Le donne vestivano una lunga tunica (\"anacu\") aperta su un lato e stretta in vita da una cintura. Il loro mantello era grigio e veniva fissato sul petto con una grossa spilla (\"lliclla\"). Entrambi calzavano dei sandali di cuoio di lama (\"usuta\"), allacciati al piede con un cordone di lana di vivaci colori. Questo valeva per le classi popolari, ma anche gli abiti degli Inca avevano la stessa fattura, salvo essere confezionati con le lane migliori. Facevano eccezione le vesti del sovrano e quelle dei sacerdoti che avevano caratteristiche particolari.\nL'uso della gioielleria non era uniforme attraverso l'impero. Gli artisti Chim\u00fa, per esempio, continuarono a portare gli orecchini anche dopo la loro integrazione nell'Impero inca, mentre in molte altre regioni potevano farlo solo i capi locali.\nLa scrittura.\nGli Inca non conoscevano la scrittura, almeno nella forma con cui noi la intendiamo, tuttavia avevano escogitato altri metodi per registrare dati e per rappresentare in forma convenzionale le informazioni ritenute interessanti.\nLo strumento pi\u00f9 usato era il \"quipu\", costituito da una corda principale da cui pendevano una quantit\u00e0 di funicelle minori. Le funicelle secondarie avevano differenti colori e, su ciascuna di esse comparivano diversi nodi. Il tipo di colore, la natura dei nodi e la loro posizione rappresentavano informazioni differenziate che un lettore esperto di quipu era in grado di interpretare. Tutti gli studiosi moderni sono concordi nel ritenere che, tramite i quipu, gli Inca erano in grado di annotare dati statistici con una meticolosit\u00e0 impressionante. Vi \u00e8 discordanza, invece, sulla tesi, seguita da alcuni, secondo la quale i quipu permettevano di esprimere anche concetti astratti e di registrare avvenimenti storici. Sappiamo con certezza che numerosi funzionari spagnoli sono stati testimoni di resoconti narrati da anziani indigeni sulla base della lettura dei loro quipu, ma si obbietta che le cordicelle annodate, in questi casi, potrebbero essere state utilizzate solo come supporto mnemonico.\nAccanto al quipu, nelle raffigurazioni dell'epoca, troviamo spesso la \"yupana\" che si presenta come una sorta di pallottoliere. La yupana classica era costituita da venti caselle su cui erano distribuiti dei semi o delle pietruzze. Gli indiani pi\u00f9 abili, semplicemente spostando i semi, riuscivano a compiere dei calcoli anche molto complicati che lasciavano esterrefatti gli osservatori spagnoli, regolarmente superati in destrezza e rapidit\u00e0.\nUn altro aspetto particolare della civilt\u00e0 inca ha interessato i ricercatori moderni nella ricerca di una forma di scrittura \"sui generis\" impiantata nell'Alto Per\u00f9. Si tratta dei \"tocapu\", gli arazzi incaici, spesso di variopinti colori, decorati con motivi a scacchi comprensivi di figure geometriche. L'originalit\u00e0 di queste figure e la ripetitivit\u00e0 dei segni rappresentati ha suggerito l'idea che si trattasse di una sorta di concetti espressi con quel metodo particolare. In effetti tutte le rappresentazioni di Qhapaq Inca vedono raffigurati i vari sovrani con qualcuno di questi \"tocapu\", ognuno con i propri disegni particolari. Questa osservazione ha suggerito che si trattasse di una sorta di linguaggio araldico, assimilabile a quello degli stemmi gentilizi della storia europea, ma al momento questa \u00e8 solo una teoria in cerca di dimostrazione.\nVa peraltro osservato che \u00e8 in corso, al momento, una disputa scientifica sull'autenticit\u00e0 di alcuni manoscritti seicenteschi che, se riconosciuti validi, getterebbero una nuova luce sull'interpretazione di \"quipu\", \"yupana\" e \"tocapu\". Si tratta dei documenti della cosiddetta \"collezione Miccinelli\", dal nome della loro scopritrice. In essi un antico gesuita peruviano, Blas Valera, insieme ad altre importanti rivelazioni, fornirebbe la chiave di lettura dei citati strumenti andini.\nLavorazione di ceramiche e di metalli.\nLa tecnica di fabbricazione della ceramica poggiava principalmente sull'abilit\u00e0 degli artigiani che operavano ignari del tornio. Le parti del manufatto erano modellate separatamente e quindi unite tra loro. Il collo e le anse delle giare erano aggiunte al prodotto finito come ultima operazione. Per evitare increspature durante la cottura veniva aggiunta della paglia tritata all'argilla. Le pitture erano invece difese dal calore con degli involucri di legno.\nTipica terracotta inca \u00e8 quella dell\"'ariballo\" un particolare vaso in cui il collo occupa un terzo dell'altezza. \u00c8 dotato, in basso, in prossimit\u00e0 della massima circonferenza, di due anelli in cui venivano fatte passare delle corde per agevolarne il trasporto sulle spalle. \u00c8 dipinto con sobriet\u00e0 cromatica con motivi geometrici o figurativi su base gialla, arancione o rossa.\nLe ceramiche servivano principalmente per scopi pratici, ma nonostante ci\u00f2 mostravano lo stile decorativo imperiale, che era prevalente nei prodotti tessili e negli oggetti metallici.\nQuesto materiale era inoltre usato, in alternative alle conchiglie, per la fabbricazione di trombe che primeggiavano tra gli strumenti musicali suonati dagli Inca, quali i tamburi, gli strumenti a fiato, come i flauti e i flauti di pan.\nGli Inca non conoscevano il ferro, ma lavoravano il piombo, il rame e lo stagno con cui fabbricavano il bronzo ed erano in grado di estrarre e purificare l'oro e l'argento. Le loro tecniche di lavorazione erano raffinate e consentivano lavori a sbalzo, la damaschinatura per sovrapposizione dei metalli e la saldatura dell'argento.\nGli Inca inoltre realizzavano splendidi oggetti in oro come le maschere con cui coprivano i volti delle mummie degli imperatori. I metalli preziosi, per\u00f2, erano molto meno presenti rispetto alle culture peruviane precedenti. Lo stile di lavorazione dei metalli degli Inca deve molta della sua ispirazione all'arte Chim\u00fa e infatti i migliori lavoratori di metalli di Chan Chan vennero trasferiti a Cuzco quando il regno di Chimor fu incorporato all'interno dell'Impero. A differenza dei Chim\u00fa, gli Inca non sembra considerassero i metalli cos\u00ec preziosi come gli abiti pregiati. Quando per primi gli spagnoli incontrarono gli Inca furono offerti loro in regalo dei vestiti di tipo \"qompi\".\nLe scene dipinte sul vasellame e sugli altri oggetti ci forniscono preziose informazioni sulla vita e la cultura delle civilt\u00e0 andine: si \u00e8 potuto notare, ad esempio, che generalmente i nobili inca portavano una lancia.\nCosmovisione e religione.\nL'indigeno al tempo degli Inca non concepiva il mondo materiale come inanimato, in quanto, per lui, ogni cosa era dotata di uno spirito di riflesso divino. La forza di questo spirito, interiore a tutte le cose, poteva essere di diversa intensit\u00e0 e, quando si rivelava particolarmente potente, si era in presenza di un oggetto da venerare come sacro come, ad esempio, nel caso delle Huaca.\nPartendo da questa visione di sacralit\u00e0 del cosmo, le regioni spaziali erano considerate di tre particolari nature, a seconda della loro collocazione in altezza. La regione superiore era detta \"Hanan pacha\", letteralmente il mondo alto e comprendeva il cielo e gli astri. Il mondo della superficie terrestre era chiamato \"kay pacha\" e veniva identificato con il mondo abitato. La porzione sotterranea della terra, \"Hurin pacha\", era, infine il mondo di sotto. Le regioni superiore ed inferiore ammettevano ulteriori suddivisioni ed erano riferite, per quanto riguarda l'aspetto temporale, rispettivamente al futuro e al passato, essendo il presente rappresentato dal \"kay pacha\".\nLa tradizione andina si riallinea, inoltre a quella delle grandi civilt\u00e0 precolombiane, per quanto attiene alla credenza di successive et\u00e0 cosmiche. Secondo Guaman Poma de Ayala sarebbero state quattro: quella dei \"Huari Viracocha runa\", i giganti sacri, quella dei \"Huari runa\", ovvero i giganti, quella dei \"Purun runa\", gli uomini numerosi come granelli di sabbia e quella degli \"Auca runa\" che sta per uomini della guerra. Tutte queste ere avrebbero avuto termine per cataclismi provocati dall'indegnit\u00e0 dei loro rappresentanti e gli Inca sarebbero stati inviati dal Sole per dare origine a una nuova et\u00e0. In altre leggende vi \u00e8 discordanza circa i nomi e il numero delle ere precedenti quella degli Inca, ma tutti i racconti sono concordi nello stabilire un andamento ciclico della storia del genere umano nelle concezioni degli antichi popoli andini.\nI miti che riguardano la creazione dell'universo si rifanno principalmente alla divinit\u00e0 di Viracocha, originariamente adorato dalle genti della regione del lago Titicaca e, poi, riconosciuto quale entit\u00e0 suprema, dagli Inca e, tramite loro, da tutto l'impero.\nNon si tratta propriamente di un dio creatore, in quanto, l'idea di creazione, seppure esistente, assume connotati assai vaghi nella mentalit\u00e0 andina. \u00c8 pi\u00f9 appropriato defirlo un demiurgo a cui si deve la nascita del Sole, della Luna e delle Stelle, nonch\u00e9 quella del genere umano. Progredendo nelle loro conquiste spesso gli Inca si trovarono di fronte a concezioni simili alla loro e non esitarono a riconoscere l'identit\u00e0 di particolari divinit\u00e0 con quella di Viracocha. \u00c8 questo il caso di Pachacamac, il potente dio creatore adorato sulla costa e patrono del pi\u00f9 importante santuario peruviano, rispettato ed onorato anche dagli Inca.\nSe Viracocha era il dio di tutte le genti, Inti, il Sole era il dio tutelare degli Inca ed \u00e8 naturale che a lui venissero riservati templi ed onori particolari. Viracocha veniva adorato unicamente in due piccoli santuari e gli Inca spiegavano questa apparente mancanza di devozione col fatto che trattandosi del padrone di tutte le cose egli era dappertutto e non poteva essere limitato in un singolo tempio. Nel fastoso Coricancha del Cuzco, secondo Juan Santa Cruz Pachacuti, l'emblema di Viracocha aveva comunque il posto d'onore, sotto forma di un aureo cerchio ovale che si ritiene rappresentasse l'uovo cosmico da cui \u00e8 nata ogni forma di vita.\nAccanto a Inti era adorata la Luna, chiamata Mama Quilla, sua sposa e sorella che costituiva la sua controparte femminile. Altre divinit\u00e0, particolarmente oggetto di adorazione erano le stelle dette Quillur e la folgore, nota come Illapa. In una terra prevalentemente agricola non poteva mancare una particolare devozione per la terra, detta Pachamama, intesa come dispensatrice di sostanze alimentari.\nOltre a queste divinit\u00e0 maggiori gli Inca onoravano tutte le manifestazioni del sacro che ritenevano essere evidenti nelle \"Huaca\" di cui abbondava l'impero. Le huaca erano assai numerose e potevano essere collocate nel Cuzco o in qualsiasi altra contrada. Erano di natura diversissima e potevano consistere in sorgenti, fontane, cime di montagne, luoghi particolari, alberi, corpi mummificati e quant'altro rivelasse una particolare assimilazione della forza divina e primordiale che reggeva l'universo.\nDivinit\u00e0 e huaca erano oggetto di particolari riti officiati da corpi di sacerdoti e ricevevano sacrifici adeguati alla loro importanza. Questi sacrifici potevano consistere in offerte di chicha, di prodotti floreali o di speciali conchiglie raccolte sulla costa, ma era comune immolare anche piccoli animali di cui i lama rappresentavano la specie preponderante. Tra gli scopi di questi sacrifici vi era anche quello di vaticinare il futuro attraverso l'esame delle viscere.\nIn alcuni casi, relativamente ridotti, venivano sacrificati degli esseri umani, di solito dei fanciulli o delle giovani fornite dalle loro etnie. L'esistenza di sacrifici umani \u00e8 stata decisamente negata da Garcilaso Inca de la Vega e, con lui, dal gesuita anonimo identificato in Blas Valera, ma contro la loro autorit\u00e0 si sono schierati tutti i cronisti dell'epoca. La recente scoperta di alcune mummie, perfettamente conservate, di giovani immolati sulle cime di montagne ritenute sacre, ha permesso di fugare ogni dubbio in proposito.\nLe onoranze alle varie divinit\u00e0 avvenivano, nelle diverse contrade, in occasione di feste grandiose a cui partecipavano le intere popolazioni. Era questa un'occasione di contatto e di fraternizzazione tra classi solitamente divise dalla pi\u00f9 rigida separazione. Alcune di queste celebrazioni, ad esempio quella dell'Intiraymi e della Citua duravano diversi giorni.\nLe classi elevate vivevano la loro religiosit\u00e0 in termini, talvolta, di speculazioni filosofiche che le ponevano a confronto con problematiche connesse al rapporto tra la maest\u00e0 di Viracocha e quella di Inti. Era questo il tema di maggior investigazione teologica che aveva visto le posizioni contrastanti di diversi sovrani e che ovviamente coinvolgeva nelle dispute le schiere dei sacerdoti addetti ai culti della divinit\u00e0 di riferimento.\nNulla di tutto questo interessava la massa dei sudditi che vedeva nel dio Sole il punto di riferimento del culto statale. Ogni contrada aveva peraltro delle divinit\u00e0 minori che gli Inca, saggiamente, lasciavano coesistere all'atto delle loro conquiste e questi numi continuavano ad essere adorati seppur subordinatamente al culto del Sole.\nOltre a queste manifestazioni religiose sussistevano anche tutta una serie di pratiche di pura superstizione che in un mondo, considerato animato, non potevano mancare. Pratiche sciamaniche, pozioni e fatture erano di uso quotidiano per l'indiano comune come pure tutta una serie di azioni scaramantiche che, perlatro, non vedevano immuni dal loro uso neppure i membri dell'\u00e9lite.\nUna particolare pratica vedeva uniti tutti i membri delle comunit\u00e0. Era quella della confessione a speciali sacerdoti dei vari peccati commessi. I predicatori spagnoli vi hanno subito visto una riproduzione del Sacramento cattolico dello stesso nome, ma la parentela \u00e8 solo apparente perch\u00e9 per l'indio, il peccato non aveva solo un senso morale, ma anche e soprattutto il valore di una contaminazione che andava eliminata. La colpa, una volta consumata la penitenza, era idealmente trasferita su un oggetto inanimato e questo distrutto, mentre un lavacro completava la purificazione. L'inca era il solo a non confessarsi davanti a un sacerdote. Lo faceva in privato davanti a suo padre il Sole e si mondava da ogni peccato con un apposito lavacro.\nMedicina.\nLa medicina inca si avvaleva prevalentemente di procedimenti magici, tuttavia aveva progredito notevolmente anche in campo terapeutico conseguendo conoscenze evolute in campo sia chirurgico sia farmacologico.\nLa chirurgia prevedeva l'amputazione di arti compromessi e la trapanazione del cranio. L'apertura della scatola cranica aveva talvolta lo scopo di liberare degli spiriti molesti, ma veniva praticata anche per curare le numerose ferite riportate dai guerrieri in battaglia. Si presume che la necessaria anestesia venisse ottenuta mescolando la coca con un potente alcalino per ottenere della cocaina. Le operazioni ottenevano spesso un pieno successo, come testimoniano i numerosi teschi che recano tracce di incisioni perfettamente rimarginate durante la vita del paziente. Gli strumenti andavano da una specie di trincetto metallico a lame di ossidiana, entrambe particolarmente taglienti.\nIn campo farmacologico la prevalenza dei rimedi era di origine vegetale. La coca occupava il posto pi\u00f9 importante e veniva usata, masticata in foglia o come decotto, contro la diarrea, le coliche e le ulcere, ma erano noti anche altri prodotti ugualmente utili. Gli Inca usavano come purganti la radice di \"huachanca\" o il frutto del \"molle\", un prodotto roseo simile al pepe, per cicatrizzare le ferite si servivano delle foglie verdi del mais e per ridurre la febbre dei decotti di cicoria o di fibra di cactus. Le foglie di \"quinua\" curavano la gola, quelle di \"yuca\" alleviavano i dolori reumatici e quelle dell'\"apichu\" distruggevano gli acari della pelle.\nLe foglie di coca, comunque, erano usate anche per attenuare la fame e il dolore. I \"Chasqui\" (messaggeri) le masticavano per un supplemento di energia quando trasportavano, come corridori, i messaggi attraverso l'impero. Recenti ricerche di Sewbalak e Van Der Wijk, studiosi dell\"Erasmus University and Medical Center\", hanno dimostrato che, contrariamente alle credenze popolari, gli Inca non erano dipendenti dalla coca.\nStudi recenti hanno dimostrato che furono il primo popolo ad utilizzare farmaci assunti grazie a contrazioni antiperistaltiche dei muscoli del retto che li sospingevano all'interno del corpo.\nAltri prodotti avevano destinazioni specifiche per curare emicranie, fegato, milza e calcoli renali. L'urina umana veniva conservata e usata con frizioni per curare emicranie, mal di denti e febbre dei piccini. La carne di condor giovane, consumata in brodo curava la follia e quella del colibr\u00ec, o uccello mosca, l'epilessia. Un altro rimedio usato consisteva nel prendere un pezzo di corteccia da un albero di pepe, bollirla, e metterla sopra una ferita mentre era ancora calda.\nUna trib\u00f9 particolare, quella dei \"Collahuaya\", originaria del lago Titicaca, era detentrice delle massime tradizioni terapeutiche dell'impero, di cui custodiva gelosamente il segreto e i suoi pi\u00f9 accreditati rappresentanti costituivano il corpo dei medici ufficiali dell'Inca supremo.\nPer l'indigeno peruviano dell'epoca, fosse pure un Inca o un umile suddito, le cure mediche, da sole, non erano sufficienti a conseguire la guarigione di un ammalato, se non erano accompagnate da pratiche magiche atte ad allontanare gli spiriti malefici. L'assunzione di sostanze benefiche veniva pertanto supportata dall'intervento di guaritori specializzati che cercavano anzitutto di localizzare la malattia. Una volta individuato il punto responsabile del malanno, i guaritori cercavano di farne uscire le potenze negative sfregandovi delle pezze di lana o dei porcellini d'India che poi venivano immediatamente distrutti. In casi particolarmente gravi non esitavano a succhiare la parte dolente per suggerne le parti velenose. Sacrifici di ogni tipo, che in caso di malattia dell'Inca assumevano proporzioni vistose, accompagnavano in genere tutte le pratiche di guarigione.\nPratiche di sepoltura.\nIl sistema di inumazione degli Inca variava da contrada a contrada, ma ovunque rispondeva alla consapevolezza di una sopravvivenza ultraterrena. Era credenza diffusa che coloro che obbedivano al codice morale inca, ovvero \"ama suwa, ama llulla, ama qhilla\" (\"non essere n\u00e9 ladrone, n\u00e9 bugiardo, n\u00e9 fannullone\") sarebbero andati a vivere nel caldo regno del dio Sole, mentre gli altri sarebbero stati costretti a trascorrere un'esistenza eterna nella fredda terra.\nLe spoglie dei defunti, dette \"malqui\"\" erano considerate \"huaca\" e come tali onorate. Si credeva che lo spirito dei morti, una specie di doppio astrale continuasse a vivere accanto al corpo e per garantirgli un'esistenza confortevole si aveva cura di preservare il cadavere dalla decomposizione. A tal fine si procedeva a particolari metodi di sepoltura. Lungo la costa, dove il clima arido e secco permetteva la conservazione dei corpi, la fossa era scavata a forma di bottiglia e racchiudeva il defunto assiso in posizione fetale. Sull'altipiano venivano usate delle grotte, o dei mausolei artificiali, dove le spoglie venivano lasciate avvolte in stoffe, dopo un sommario trattamento di conservazione.\nGli Inca inoltre praticavano la mummificazione dei personaggi pi\u00f9 illustri. Le mummie venivano dotate di un grande assortimento di oggetti che sarebbero stati utili nella vita ultraterrena e venivano anche usate in vari rituali o celebrazioni. Generalmente il corpo del defunto, sistemato in posizione fetale e legato, veniva avvolto in una stoffa di cotone e fatto sedere con la schiena eretta. Non solo mummificavano i pi\u00f9 ricchi ma lasciavano ad essiccare i corpi per poi tenerli in casa e fargli delle offerte.\nUn particolare trattamento ricevevano le spoglie dei sovrani e quelle delle loro consorti. Perfettamente imbalsamate con l'uso di particolari sostanze aromatiche venivano conservate nelle dimore di origine e onorate come se fossero ancora viventi. Una speciale schiera di servi era deputata alla loro cura e si incaricava di curare periodicamente l'offerta di cibi e bevande. In particolari occasioni erano raggruppate nella piazza principale del Cuzco per assistere alle cerimonie pi\u00f9 importanti e sovente venivano portate in visita, le une alle altre. Un sacerdote e una sacerdotessa erano deputati a interpretarne i voleri e rispondevano, per loro conto, ad ogni sorta di richieste, comprese le autorizzazioni a contrarre matrimonio da parte di coppie delle loro famiglie.\nAltre pratiche.\nGli Inca praticavano la deformazione del cranio stringendo intorno alla testa dei neonati delle fasce di tessuto al fine di alterare il loro cranio ancora morbido. Il risultato estetico di queste pratiche variava da trib\u00f9 a trib\u00f9 ed era il risultato di tradizioni ancestrali precedenti al dominio degli Inca.\nNel secolo scorso si era sviluppata una teoria secondo la quale l'uso di queste tecniche sarebbe stato utilizzato per agire sulle circonvoluzioni cerebrali al fine di determinare il carattere degli individui ed ottenere dei sudditi succubi ed obbedienti. Recenti indagini hanno invece chiarito che queste deformazioni non causavano danni al cervello. Le ricerche del Field Museum confermano che la pratica era usata esclusivamente per marcare le differenze di etnia all'interno dell'Impero Inca.\nCibo e coltivazioni.\nSi stima che gli Inca coltivassero circa settanta specie di prodotti agricoli. I principali erano: canna da zucchero, patate, patate dolci, mais, peperoncini (\"C. pubescens\"), cotone, pomodori, arachidi, una radice commestibile chiamata \"oca\", e un cereale conosciuto con il nome di \"quinoa\".\nGli Inca coltivavano prodotti agricoli sulle coste pi\u00f9 secche del Pacifico, in alto sugli altopiani delle Ande, e in basso nella Foresta Amazzonica. Nell'ambiente montagnoso andino, essi fecero un uso estensivo dei campi terrazzati che non solo permettevano loro di sfruttare il suolo montano ricco di minerali quando le altre popolazioni dovevano lasciarlo a riposo, ma sfruttavano anche i microclimi favorevoli alla coltivazione di una grande variet\u00e0 di prodotti agricoli durante tutto l'anno.\nGli attrezzi agricoli erano costituiti per la maggior parte da semplici bastoni per scavare.\nGli Inca inoltre allevavano i lama e gli alpaca per la loro lana e la loro carne e per usarli come animali da trasporto, e catturavano le vigogne selvatiche per il loro ottimo pelo e i guanachi per la loro carne.\nIl sistema stradale inca era una delle chiavi del successo dell'agricoltura in quanto permetteva la distribuzione delle derrate alimentari su lunghe distanze.\nGli Inca costruirono anche grandi depositi, che permettevano loro di vivere agiatamente anche durante gli anni in cui imperversava El Ni\u00f1o mentre le civilt\u00e0 vicine pativano i morsi della fame.\nLa dieta della classe comune era a base di cereali, principalmente di mais, ma si arricchiva anche di patate o di altri tuberi. La carne compariva raramente nella mensa dell'indiano sotto forma di porcellino d'India o di pesce, mentre quella dei camelidi era una rarit\u00e0, cos\u00ec come quella dei prodotti della cacciagione. Secondo le stime di Louis Baudin (\"Il Per\u00f9 degli Inca\") le calorie assunte giornalmente raggiungevano le 3.400 soltanto in periodi particolarmente favorevoli.\nIl mais era anche usato per produrre la chicha, una bevanda fermentata simile alla birra nostra di cui gli indigeni facevano largo uso in occasione di particolari festivit\u00e0.\nNella cultura di massa.\n\u2022 Il film d\u2019animazione Disney \u201cLe follie dell\u2019imperatore\u201d, \u00e8 ambientato proprio durante il periodo degli Inca\nBibliografia.\nDizionari antichi"}
{"id": "1394867", "revid": "287204", "url": "https://it.wikipedia.org/wiki?curid=1394867", "title": "Savoldi", "text": ""}
{"id": "1394868", "revid": "6923", "url": "https://it.wikipedia.org/wiki?curid=1394868", "title": "Aulje Ata", "text": ""}
{"id": "1394869", "revid": "115945646", "url": "https://it.wikipedia.org/wiki?curid=1394869", "title": "Bersani", "text": ""}
{"id": "1394871", "revid": "111373", "url": "https://it.wikipedia.org/wiki?curid=1394871", "title": "Passo del Grimsel", "text": "Il passo del Grimsel, in tedesco Grimselpass, \u00e8 un valico alpino della Svizzera alto 2.165\u00a0m. s.l.m. Collega Innertkirchen nel Canton Berna a Oberwald nel Canton Vallese.\nCaratteristiche.\nIl colle fa parte della separazione del bacino del Reno (alimentato dall'Aar) ed il bacino del Rodano. Dal punto di vista orografico separa nelle Alpi Bernesi le Alpi Urane (ad est) dalle Alpi Bernesi in senso stretto (ad ovest).\nLa salita al colle da sud inizia a Gletsch (nel comune di Obergoms) che \u00e8 ugualmente il punto di inizio della salita al passo della Furka. La salita dal versante nord \u00e8 pi\u00f9 lunga e si snoda nella valle superiore dell'Aar nel comune di Guttannen.\nSopra il colle vi sono dei laghi artificiali creati da dighe.\nUn ospizio \u00e8 stato costruito alla sommit\u00e0 del colle. Attualmente la zona \u00e8 sede di diversi esperimenti sotterranei effettuati nel Grimsel Test Site Questo progetto scientifico cerca di studiare lo stoccaggio dei rifiuti radioattivi.\nLa strada, aperta nel 1894, dal versante Nord ha una lunghezza di 26 km ed una pendenza media del 5,9% (massima 11%) mentre dal versante Sud ha una lunghezza di 6 km ed una pendenza media del 6,8% (massima 9%)."}
{"id": "1394872", "revid": "767487", "url": "https://it.wikipedia.org/wiki?curid=1394872", "title": "Ticks - Larve di sangue", "text": "Ticks - Larve di sangue \u00e8 un film del 1993 diretto dal regista Tony Randel.\nTrama.\nIn una foresta, un uomo si dedica alla coltivazione di marijuana utilizzando come fertilizzante un ignoto miscuglio chimico. Le piante crescono rigogliose, ma l'intruglio risulta essere molto pericoloso, tanto da far crescere preoccupantemente anche le zecche fino ad uccidere l'uomo stesso. Successivamente, un gruppo di ragazzi ha \"brillante\" idea di fare un'escursione in quella zona. I ragazzi scoprono subito le zecche mutanti a seguito di uova pronte a schiudersi e provocare un'epidemia senza precedenti."}
{"id": "1394876", "revid": "6923", "url": "https://it.wikipedia.org/wiki?curid=1394876", "title": "Monumenti di Verona", "text": "Con monumenti di Verona si intende un vasto numero di beni culturali rilevanti dal punto di vista architettonico, archeologico, storico e artistico che caratterizzano la citt\u00e0 scaligera. Proprio per la ricchezza dei suoi monumenti e l'evoluzione urbanistica sviluppatasi senza soluzione di continuit\u00e0 nel corso dei secoli, nel 2000 l'UNESCO ha dichiarato la citt\u00e0 patrimonio mondiale dell'umanit\u00e0.\nArchitetture religiose.\nChiese.\nTra le altre chiese di particolare rilevanza di Verona si ricordano:\nArchitetture civili.\nPalazzi.\nTra gli altri palazzi di particolare rilevanza di Verona si ricordano:\nVille.\nTra le altre ville di particolare rilevanza di Verona si ricordano:\nTorri.\nTra le torri di particolare rilevanza di Verona si ricordano:\nTeatri.\nTra gli altri teatri di particolare rilevanza di Verona si ricordano:\nPonti.\nTra gli altri ponti di particolare rilevanza di Verona si ricordano:\nBiblioteche.\nTra le biblioteche di particolare rilevanza di Verona si ricordano:\nArchitetture militari.\nCastelli.\nTra gli altri castelli di Verona si ricordano:\nPorte.\nTra le altre porte di particolare rilevanza di Verona si ricordano:\nSiti archeologici.\nTra i siti archeologici di particolare rilevanza di Verona si ricordano:"}
{"id": "1394882", "revid": "339392", "url": "https://it.wikipedia.org/wiki?curid=1394882", "title": "Infested", "text": ""}
{"id": "1394894", "revid": "984922", "url": "https://it.wikipedia.org/wiki?curid=1394894", "title": "Palamondo", "text": "Il Palamondo di Cadempino \u00e8 un centro polivalente costruito nel 2005 su iniziativa dell'Inline Hockey Sayaluca Lugano Cadempino, che pu\u00f2 ospitare circa spettatori.\n e non a caso, nel 2006 e nel 2007, ha ospitato due edizioni dei campionati europei di questa disciplina.\nIl Palamondo ospita pure incontri di altri sport come pallacanestro (le partite casalinge della SAM Massagno, formazione che milita nel campionato svizzero di Serie A), pallavolo (Pallavolo Lugano, Serie A Svizzera), e kickboxing."}
{"id": "1394899", "revid": "123724898", "url": "https://it.wikipedia.org/wiki?curid=1394899", "title": "I ragazzi del Mundial", "text": " \u00e8 una serie televisiva a cartoni animati italo-giapponese a tema sportivo co-prodotta da RAI, Rever e Tokyo Movie Shinsha, creato da Vittorio Schiraldi, Marco Pagot e Gi Pagot, diretto da Marco Pagot e Hitoshi Oda.\nL'anime \u00e8 stato prodotto in occasione del mondiale di calcio del 1994 e ripercorre la storia di tale evento dal 1930 al 1990, per un totale di 52 episodi. La trasmissione italiana \u00e8 stata effettuata su Rai 1 a partire da giugno 1994 con replica su Rai Gulp a partire dal 19 luglio 2010 in occasione dei mondiali del Sudafrica. Alcuni episodi sono disponibili su Rai Play.\nTrama.\nSiamo alla vigilia dei campionati mondiali di calcio del 1994, che si svolgeranno negli Stati Uniti. Per le strade di New York c'\u00e8 tanta gente alla parata inaugurale, ma il giornalista Jim Ackerman sa che purtroppo questo gioco non \u00e8 ancora entrato nel cuore degli americani e che dopo i Mondiali l'interesse della gente \u00e8 destinato a calare. Si ricorda per\u00f2 di Brian Thompson, un suo vecchio amico inglese ex giornalista, l'unico che abbia assistito a tutti i campionati mondiali, fin dal primo del 1930, e decide di parlare con lui.\nIl vecchio Thompson, ormai in pensione, si diverte ad allenare i nipoti e i loro amici durante le partitelle di calcio. Alla proposta del suo amico Jim di scrivere una serie di articoli sui mondiali, per risvegliare l'interesse degli americani sul gioco del calcio, inizialmente pone un netto rifiuto: ormai era troppo vecchio e i suoi ricordi erano svaniti. Ma la nipotina Alice e i suoi amici riordinano il suo vecchio archivio e gli procurano un computer, cos\u00ec da permettere a Brian Thompson di rinfrescare i suoi ricordi e di iniziare a scrivere una lunga serie di articoli che ripercorreranno la storia dell'evento di oltre sessant'anni.\nSigla iniziale e finale.\n\"Ciao ciao America\" \u00e8 interpretata da Douglas Meakin (voce) e I ragazzi del mundial (coro). La sigla \u00e8 stata adottata anche nell'edizione italiana dell'anime.\nDoppiaggio.\nIl doppiaggio italiano \u00e8 stato effettuato a cura della Cooperativa ADC di Milano, sotto la direzione di Silvana Fantini. L'adattamento dei testi \u00e8 di Luca Sandri e Umberto Tabarelli, i dialoghi italiani sono di Carlo Cecchella e Simona Mangione.\nEpisodi.\nL'episodio 51 in Giappone non \u00e8 mai stato trasmesso."}
{"id": "1394901", "revid": "1516566", "url": "https://it.wikipedia.org/wiki?curid=1394901", "title": "Chiesa di San Procolo", "text": ""}
{"id": "1394905", "revid": "1442080", "url": "https://it.wikipedia.org/wiki?curid=1394905", "title": "Stazione di Tombolo", "text": "La stazione di Tombolo \u00e8 una delle quattro stazioni ferroviarie del comune di Pisa, per scelte aziendali, \u00e8 stata chiusa al servizio viaggiatori durante gli anni novanta, ma per RFI rimane formalmente attiva. Lo scalo si trova al centro dell'omonima frazione, lungo la ferrovia Leopolda, che congiunge Firenze a Livorno.\nStoria.\nNel corso del 2020 \u00e8 cominciata la costruzione di un nuovo raccordo ferroviario che connetter\u00e0, mediante un ponte girevole, la stazione, con la base aldil\u00e0 del canale dei Navicelli, dove verranno introdotti treni militari, provenienti dalle varie basi europee.\nStrutture e impianti.\nLa stazione dispone di un fabbricato viaggiatori ormai chiuso; si contano due binari passanti per il servizio passeggeri, con due banchine prive di sottopassaggio ormai abbandonate ed invase dalla vegetazione.\nLa stazione era dotata anche di binari tronchi che venivano utilizzati per il servizio merci nella vicina base militare americana di Camp Darby. Al 2014 risultano tutti dismessi, ne sopravvive uno di raccordo, lato Livorno, che serve la Base Americana.\nAdiacenti alla stazione ci sono tre caseggiati abitati da ex ferrovieri: In passato uno fu sede di una caserma della Guardia di Finanza e successivamente, nella parte bassa, fu adibito a dormitorio e spogliatoio del personale ferroviario, in servizio alla Stazione, un secondo (primo lato Pisa) alla fine della seconda guerra mondiale fungeva da quartier generale americano; infine il terzo, lato Pisa ed ex casa cantoniera, sono in parte disabitati e risultano di propriet\u00e0 privata.\nMovimento.\nTrovandosi in una zona scarsamente popolata, a causa dello scarso traffico passeggeri la stazione \u00e8 stata chiusa al traffico passeggeri.\nSopravvive invece un esiguo movimento merci, caratterizzato da carri militari che raggiungono, mediante un binario di raccordo, la base americana di Camp Darby."}
{"id": "1394906", "revid": "327773", "url": "https://it.wikipedia.org/wiki?curid=1394906", "title": "Aquilegia atrata", "text": "Aquilegia atrata , comunemente nota come aquilegia scura, \u00e8 una pianta appartenente alla famiglia delle Ranunculaceae, diffusa sulle catene montuose di Alpi ed Appennini.\nEtimologia.\nL'origine del nome del genere (\"aquilegia\") non \u00e8 chiaro. Potrebbe derivare da \"Aquilegium\" (cisterna) o\" Acquam legere\" (raccoglitore d'acqua) per la forma particolare che ha la foglia nel raccogliere l'acqua piovana; come anche da \"aquilina\" (piccola aquila) a somiglianza dei rostri dell'aquila.&lt;br&gt;\nResta comunque il fatto che il primo ad usare tale nome sia stato il Tragus (altro botanico del 1600), e quindi il Tournefort (Joseph Pitton de Tournefort 1656 - 1708, botanico francese) e definitivamente Linneo che nel 1753 sistem\u00f2 il genere nella sua \"Polyandria pentagyna\".&lt;br&gt;\nL'epiteto specifico \"atrata\" fa ovviamente riferimento alla colorazione del fiore.\nDescrizione.\nLa forma biologica della pianta \u00e8 emicriptofita scaposa: si tratta quindi di una pianta perrenante che si sviluppa per mezzo di gemme adagiate al livello del terreno (\"emicriptofita\"); mentre l'asse fiorale \u00e8 di media lunghezza e pu\u00f2 essere anche privo di foglie (\"scaposo\").\nRadici.\nRadici secondarie da un grosso rizoma verticale che a volte pu\u00f2 essere obliquo.\nFusto.\nFusto ipogeo: grosso rizoma senza fibre evidenti e terminante in una rosetta basale di foglie.\nFusto epigeo: eretto a sezione cilindrica, abbastanza allungato (massimo 80\u00a0cm), mediamente foglioso, ramoso e pubescente. A volte pu\u00f2 presentare dei riflessi porporini scuri, quasi rossastri.\nFoglie.\nLe foglie basali hanno un picciolo notevole (fino a 20\u00a0cm); mentre quelle cauline sono pi\u00f9 piccole e presentano una guaina piuttosto evidente.\nLa forma \u00e8 la stessa sia per le basali che per le cauline ed \u00e8 del tipo composta tripartita ossia divisa in 3x3 segmenti a forma di ventaglio (lamina terminante in lobi flabellati). Il colore \u00e8 verde intenso sulla parte superiore e sono glauche nella parte inferiore.\nInfiorescenza.\nL'infiorescenza consiste in un fusto ramificato con 3 - 10 fiori del tipo pannocchia lassa . I peduncoli sono incurvati e ghiandolosi.\nFiori.\nLa dimensione dei fiori, portati da lunghi peduncoli (fino a 5\u00a0cm), \u00e8 di 3\u20134\u00a0cm di diametro e sono pendenti. Il fiore attinomorfo e dialipetalo \u00e8 composto da due verticilli: uno esterno e uno interno. Quello esterno ha 5 tepali petaloidei, spatolati dalla forma ovale-lanceolata; quello pi\u00f9 interno \u00e8 formato da 5 nettari. Il petalo, a forma di cappuccio, si prolunga in uno sperone uncinato. Gli stami sono gialli, pi\u00f9 lunghi dei petali (e quindi fuoriescono come una colonna sporgente) e sono molto numerosi (arrivano a volte fino a 50). I carpelli (pistilli) sono 5 e indipendenti.&lt;br&gt;\nI fiori sono profumati ed ermafroditi.&lt;br&gt;\nFioritura: maggio - luglio. &lt;br&gt;\nImpollinazione da insetti. Dato che il nettare \u00e8 nella parte pi\u00f9 interna del fiore, i Bombi (animale pronubo) per raggiungerlo sono costretti a perforare, con le loro proboscidi, la superficie dello sperone protettivo.&lt;br&gt;\nFrutti.\nIl frutto \u00e8 formato da 5 follicoli pubescenti collegati al fiore alla base.\nDistribuzione e habitat.\nLa pianta ha origine nell'Europa sud - occidentale; in prevalenza nelle aree montagnose.&lt;br&gt;\nIn Italia si trova dai 400 m fino a 1700 m s.l.m. Ha carattere nitrofilo e si trova sui terreni calcarei, nei pascoli e sui bordi dei boschi di latifoglie su suoli ricchi di humus.&lt;br&gt;\n\u00c8 una pianta protetta.\nTassonomia.\nAl genere \"Aquilegia\" appartengono circa 130 specie (una decina sono originarie europee, mentre una trentina appartengono alla flora spontanea indigena dell'America; le altre sono asiatiche e in parte africane).\nSpecie simili: \nUsi.\nFarmacia.\nNella medicina popolare ha le seguenti propriet\u00e0: astringenti, detergenti, antisettiche, diuretiche, diaforetiche, calmanti e depurative. Le sue propriet\u00e0 alcoliche venivano usate per le cefalee. I suoi semi venivano usati contro la scabbia e la tigna. Altre malattie si curavano con infusi delle sue foglie. In omeopatia viene usata come sedativo.\nPur tuttavia \u00e8 considerata una pianta molto velenosa perch\u00e9 produce alcaloidi tossici e acido cianidrico. I primi sintomi di un possibile avvelenamento sono i seguenti: rallentamento cardiaco, bruciori all'epidermide e vomito."}
{"id": "1394910", "revid": "101606816", "url": "https://it.wikipedia.org/wiki?curid=1394910", "title": "Rancina", "text": "Il torrente Rancina \u00e8 un corso d'acqua della Provincia di Varese. Il torrente Rancina \u00e8 il maggior tributario del fiume Margorabbia.\nIdrografia.\nIl torrente Rancina nasce a sud di Castello Cabiaglio, nel Parco Regionale Campo dei Fiori. Successivamente lambisce questo comune, dove riceve le acque del \"Rio Caprera\". Prosegue in una valle coperta di boschi di faggio e castagno, ricevendo da destra il torrente Valmolina, che discende dal monte Martica, nel territorio di Brinzio. Il Valmolina \u00e8 il maggior affluente della Rancina. Dopodich\u00e9 la Rancina inizia a percorrere la parte settentrionale della Valcuvia, attraversando Rancio Valcuvia. Oltre Rancio, il torrente scorre in un'ampia vallata, dove riceve le acque del \"Rio Boesio\" e del \"Rio Sarese\". Ultimo affluente del corso d'acqua \u00e8 il \"Rio di Casarivo\". In seguito la Rancina confluisce nel fiume Margorabbia non lontano da Ferrera di Varese, a 244 metri di quota."}
{"id": "1394918", "revid": "647887", "url": "https://it.wikipedia.org/wiki?curid=1394918", "title": "Laurea ad honorem", "text": ""}
{"id": "1394924", "revid": "289247", "url": "https://it.wikipedia.org/wiki?curid=1394924", "title": "Ponte della Zirada", "text": ""}
{"id": "1394926", "revid": "599013", "url": "https://it.wikipedia.org/wiki?curid=1394926", "title": "Jos\u00e9 Manuel Rey", "text": "Carriera.\nClub.\nNella sua carriera ha girato molti club sudamericani ed europei. Inizia la sua carriera professionistica nel Mar\u00edtimo de Venezuela, nel 1994-1995 e l'anno successivo tenta l'avventura in Europa, entrando ufficialmente nella squadra riserve del Deportivo la Coruna. A fine anno torna in Venezuela firmando per il Caracas, dove rimane per tre anni. Nel 1999 si trasferisce a Guayaquil, in Ecuador, giocando 24 partite con l'Emelec e nel 2000 riprova l'esperienza europea in Scozia, presso il Dundee United, ma non riesce a giocare neanche una partita.\nDopo aver rivestito la maglia del Caracas e dell'Emelec, nel 2004 viene acquistato dalla societ\u00e0 spagnola del Pontevedra, neopromossa in Segunda Divisi\u00f3n.\nRey torna ancora una volta in patria, al Caracas, e tra il 2005 e il 2006 intervalla anche una breve esperienza in Colombia, nell'Atl\u00e9tico Nacional di Medellin.\nNel 2007-2008 si trasferisce a Cipro presso l'AEK Larnaca, ma a fine stagione torna nuovamente in patria al Caracas, dove gioca titolare due anni. Nel 2009 \u00e8 il Colo Colo ad assicurarsi le sue prestazioni in prestito, ingaggiandolo per sostituire nella Copa Libertadores l'infortunato Luis Mena.\nDopo essere ritornato a Caracas, nel 2011 trascorre un breve periodo presso l'Atl\u00e9tico Mineros de Guayana prima di essere ingaggiato, sempre nel 2011, dal Deportivo Lara.\nIl 20 maggio 2015, nel giorno del suo quarantesimo compleanno, si \u00e8 ritirato dal calcio giocato.\nNazionale.\n\u00c8 stato una delle colonne della Nazionale venezuelana, con le sue 115 presenze condite da 11 reti. Ha partecipato a molte edizioni della Coppa America.\n\u00c8 noto inoltre per una rete segnata su un calcio di punizione quasi dalla linea di centrocampo nel 2007, in una partita contro l'Ecuador per la qualificazione ai mondiali del 2010"}
{"id": "1394935", "revid": "363629", "url": "https://it.wikipedia.org/wiki?curid=1394935", "title": "Ospizio", "text": ""}
{"id": "1394938", "revid": "1222", "url": "https://it.wikipedia.org/wiki?curid=1394938", "title": "Monodontidi", "text": ""}
{"id": "1394941", "revid": "580", "url": "https://it.wikipedia.org/wiki?curid=1394941", "title": "Paolo Vincenzo Roero", "text": "\u00c8 stato vescovo di Asti dal 1655 al 1665.\nBiografia.\nDopo 6 anni di sede vacante, papa Alessandro VII e il duca Carlo Emanuele II, concordarono che la carica episcopale astigiana andasse ad un Roero.\nPaolo Vincenzo Roero, era un barnabita chierico regolare della chiesa di San Paolo.\nApparteneva ad una delle famiglie pi\u00f9 illustri della citt\u00e0, i Roero che nei secoli avevano dato uomini sia al Comune che alla Chiesa di Asti.\nL'operato.\nIl vescovo Roero durante il suo governo, si rivel\u00f2 zelante e rigoroso, in sintonia con la spititualit\u00e0 riformistica tipica del suo ordine.\nNel 1660 accolse ad Asti i Carmelitani Scalzi.Gi\u00e0 in precedenza la sua famiglia aveva favorito l'insediarsi dei Carmelitani conventuali del Carmine proprio nella contrada \"roera\".\nAnche i Carmelitani scalzi costruirono nel 1666 il proprio convento a ridosso della contrada roera nel Rione San Martino/San Rocco.\nGenealogia episcopale.\nLa genealogia episcopale \u00e8:"}
{"id": "1394942", "revid": "78273", "url": "https://it.wikipedia.org/wiki?curid=1394942", "title": "Divisione Osoppo", "text": ""}
{"id": "1394950", "revid": "120692999", "url": "https://it.wikipedia.org/wiki?curid=1394950", "title": "A viso scoperto", "text": "A viso scoperto \u00e8 un romanzo di C. S. Lewis. \u00c8 la riscrittura del mito greco di Amore e Psiche, basata sulla storia contenuta in un capitolo de \"L'asino d'oro\" di Apuleio.\nTrama del romanzo.\nLa storia \u00e8 narrata dalla sorella maggiore di Psiche, Orual. La narrazione \u00e8 composta di due parti.\nPrima parte.\nLa prima parte costituisce la lunga premessa per un atto di accusa contro gli dei. Essi sono accusati di ingiustizia e di invidia. Orual narra di essere una donna brutta, figlia di un re di un paese barbaro ai confini del mondo ellenistico. Prosegue descrivendo la nascita della sorella minore, Psiche. Orual si affeziona a lei affascinata dalla bellezza straordinaria della bambina. Quando Psiche diviene adulta i sacerdoti della divinit\u00e0 femminile Ungit chiedono al padre di sacrificare la bella Psiche al il dio della montagna, figlio della dea Ungit. Il precettore di Orual, un greco di nome Volpe, spiega ad Orual che Ungit \u00e8 una versione barbara e primitiva della greca Afrodite, e quindi il dio della montagna \u00e8 quello che i greci chiamano Eros. Dunque Psiche viene portata in cima alla montagna per essere offerta al dio. Orual si dispera per la sua perdita. Ma poco tempo dopo scopre che Psiche non \u00e8 stata divorata dalle fiere, ma vive all'aperto in cima alla montagna sacra, apparentemente esposta alle intemperie. Orual cerca di convincerla a scendere e fuggire assieme a lei e Volpe. Ma Psiche rifiuta dicendo di essere ormai la sposa del dio. Psiche afferma di vivere in un palazzo meraviglioso che per\u00f2 rimane invisibile agli altri mortali. Dice di ricevere la visita dello sposo ogni notte. Deve solo rispettare una sola condizione, riceverlo al buio senza mai vedere il suo volto.\nAllora Orual credendola impazzita minaccia di uccidersi se non accetter\u00e0 di scendere dalla montagna, o che almeno cerchi di fare luce con una lampada per scoprire qual \u00e8 il vero aspetto del dio, se bellissimo o mostruoso. Orual spera che Psiche possa rinsavire scoprendo che non di un dio si tratta ma di un uomo malintenzionato, che la sta ingannando. Psiche accetta piangendo le condizioni di Orual per impedirne il suicidio. Nella notte Orual vede da lontano Psiche che accende la lampada, poi assiste all'ira del dio e all'allontanamento di Psiche, condannata a vagare per il mondo.\nLa storia prosegue narrando la vita di Orual negli anni successivi. Orual diviene una regina guerriera che governa il suo popolo con saggezza. In tutti gli anni del suo regno Orual continua a pensare alla causa della perdita di Psiche e accusa gli dei di falsit\u00e0 e doppiezza. Per questo scrive la sua storia in greco nella speranza che qualche viaggiatore la porti un giorno in Grecia dove gli uomini discutono liberamente di ogni cosa. La prima parte che occupa quasi i due terzi del romanzo si conclude con una requisitoria:\nSeconda parte.\nLa seconda parte \u00e8 molto pi\u00f9 breve della prima. Contiene la narrazione delle visioni e dei sogni di Orual ormai vecchia e vicina alla morte. Orual vuole integrare la sua storia con le rivelazioni che crede di avere avuto nel corso dei sogni. In sogno Orual assiste ai compiti che sono stati assegnati a Psiche (separare una montagna di semi in mucchietti di diverse specie, procurarsi la lana d'oro degli arieti sacri, riportare l'acqua dal regno dei morti). Nello stesso tempo nei sogni anche Orual deve svolgere gli stessi compiti. \nAl termine dell'ultima prova Orual si trova di fronte ad un'aquila sacra:\nAllora Orual viene portata davanti al giudice e alla corte, composta dalla moltitudine degli spettri di coloro che sono gi\u00e0 morti. Leggendo il libro Orual ripete le sue accuse e termina ribadendo il suo risentimento per la perdita di Psiche: \nOrual si rende conto che ha continuato a leggere la sua accusa per dozzine di volte di seguito, e la voce che la legge le \u00e8 estranea. Ha la certezza che quella \u00e8 la sua vera voce. \nL'ultimo capitolo si conclude con il giudizio del dio su Orual, ma Orual si sveglia dal sogno prima di poter vedere il dio. Il manoscritto si chiude con le parole del sacerdote di Afrodite che racconta di come la regina sia morta tenendo in mano quel libro che verr\u00e0 quindi consegnato allo straniero che s'impegner\u00e0 a portarlo in Grecia.\nSignificato del mito.\nCome scrive lo stesso Lewis in una lettera del 1959 a Peter Milward i temi principali di \"A viso scoperto\" sono due: \nIl mito di Amore e Psiche viene utilizzato da Lewis allo scopo di rappresentare in modo esemplare le tematiche che lo avevano ossessionato fin dalla giovinezza quando professava apertamente la sua ostilit\u00e0 nei confronti della fede cristiana e delle religioni. La successiva conversione al cristianesimo di Lewis cambia le coordinate del problema, ma non semplifica il compito di cercare una risposta. L'interrogativo sulla vita, sugli affetti e sulle passioni diviene se possibile ancora pi\u00f9 drammatico e mantiene nel corso di tutta la vita di Lewis un significato esistenziale tragicamente personale, sia in relazione al trauma subito a dieci anni in seguito alla morte della madre, sia per la malattia della moglie Joy (a cui \u00e8 dedicato \u201cA viso scoperto\u201d) che morir\u00e0 nel 1960. La seconda parte del romanzo \u00e8 il tentativo di dare una risposta alla domanda formulata nella prima parte. Lo stile della narrazione diventa simbolico e i concetti si rivestono della forma propria del mito.\nLe peculiarit\u00e0 della visione religiosa \"mitopoietica\" di Lewis emergono prepotentemente. Gli elementi che Lewis ritiene importanti nella rivelazione cristiana vengono rappresentati attraverso i miti di un paganesimo primitivo e brutale, dove il sacerdote di Ungit/Afrodite porta la maschera come uno sciamano ed abita in un tempio dove si pratica la prostituzione sacra. In questo mito in cui si vorrebbero trovare affinit\u00e0 con il cristianesimo, a rappresentare il sacro \u00e8 un'oscura e crudele divinit\u00e0 primordiale, tanto primitiva da non poter neppure venire rappresentata da un idolo in forma umana. Ci\u00f2 nonostante, la protagonista Orual si trova costretta ad ammettere suo malgrado che la verit\u00e0 si trova passando attraverso l'oscurit\u00e0 della religione mitica e non seguendo la chiarezza e la razionalit\u00e0 del pensiero greco. \nSono questi elementi di originalit\u00e0 le ragioni della grandezza di quest'opera e nello stesso tempo del suo insuccesso editoriale. \u00c8 probabile che i milioni di lettori che erano rimasti affascinati dalle storie solari del mondo di Narnia e dai saggi apologetici del brillante autore delle \u201cLettere di Berlicche\u201d siano rimasti spiazzati e sorpresi da questa storia oscura e terribile, tanto da non saperla apprezzare."}
{"id": "1394951", "revid": "124805133", "url": "https://it.wikipedia.org/wiki?curid=1394951", "title": "Evelina Cattermole", "text": "Scrisse anche novelle e opere in prosa. La parte pi\u00f9 rilevante della sua produzione \u00e8 firmata con lo pseudonimo Contessa Lara.\nBiografia.\nNacque a Firenze dallo scozzese Guglielmo Cattermole, professore d'inglese, che in terze nozze aveva ivi sposato Elisa Sandusch, eccellente pianista. Ebbe una sorella, Eufrosina, e un fratello, che fu chiamato Guglielmo come il padre, spos\u00f2 la figlia di un compositore e musicografo belga, e fu lui stesso musicista, pi\u00f9 precisamente violinista nell'orchestra di Monte Carlo.\nIl luogo e la data in cui nacque Eva sono stati per molti anni controversi. Angelo De Gubernatis in \"Dictionnaire international des \u00e9crivains du jour\" l'indicava come nata a Cannes, in Provenza, il 23 ottobre 1858, e lo stesso scriveva Guido Mazzoni in \"Ottocento\". Invece, Eugenia Levi in \"Dai nostri poeti viventi\" e, dopo di lei, Benedetto Croce e altri affermavano che fosse nata a Firenze nel 1851. Nel 1892, nella rubrica femminile che teneva su \"La Tribuna illustrata\", Eva dichiarava di essere nata sul suolo di Francia, e anche sull'atto di morte risulta nata a Cannes nel 1854. Maria Freschi Borgese ha ritrovato a Firenze il certificato originale di nascita, che incontrovertibilmente la indica come nata a Firenze il 26 ottobre 1849.\nUna descrizione dell'infanzia di Eva \u00e8 proposta da lei stessa nella novella \"La Rosona,\" che fa parte di \"Storie d'amore e di dolore\". Fu molto precoce nell'apprendimento della musica e delle lingue straniere: impar\u00f2 fin da giovanissima l'inglese, il francese, lo spagnolo e l'italiano. Studi\u00f2 a Parigi, nell'Istituto Sacr\u00e9-C\u0153ur. Andava a lezione di italiano da Marianna Giarr\u00e9, che era a sua volta una poetessa amica di Pietro Giannone, Aleardo Aleardi, Niccol\u00f2 Tommaseo, Francesco Dall'Ongaro, Giovanni Prati, Giosu\u00e8 Carducci.\nI primi versi e \"Canti e Ghirlande\".\nCome vuole la storia da lei stessa divulgata, i primi versi di Evelina furono scritti spontaneamente come accompagnamento a un mazzo di fiori offerto in regalo alla madre.\nNel 1867 fu pubblicata la sua prima raccolta \"Canti e Ghirlande\" per l'editore Cellini a Firenze, con poesie di carattere occasionale molto ingenue, che mostrano chiare influenze di Aleardi, Prati, Dall'Ongaro, ma ricevettero le stroncature di Benedetto Croce e di Giosu\u00e8 Carducci. La pubblicazione \u00e8 successiva alla morte della madre di Evelina.\nLa prima parte della raccolta \u00e8 dedicata al padre; la seconda alla sorella Eufrosina; la terza a Pietro Giannone, martire repubblicano; la quarta alla Principessa Elisa Poniatowska, che teneva un salotto frequentato anche da Gaetano Donizetti; la quinta all'amica Elvira Spannocchia; la sesta a Marianna Giarr\u00e9.\nLa giovinezza e il matrimonio.\nEvelina frequentava alcuni salotti prestigiosi, tra cui quello di Laura Beatrice Oliva, detta la Corinna Italica, moglie del giureconsulto Pasquale Stanislao Mancini marchese di Fusignano. Eva divenne amica delle loro figlie e, frequentando la loro cerchia di amici, conobbe il tenente dei bersaglieri Francesco Eugenio Mancini, nato nel 1845, figlio terzogenito dei padroni di casa, del quale si innamor\u00f2. Si sposarono nel 1871, soggiornarono brevemente a Roma, quindi si stabilirono a Napoli per un breve periodo, e poi definitivamente a Milano, in via Cesare Correnti.\nA Milano, Eva frequent\u00f2 diversi salotti, tra cui quello di casa Maffei, e cominci\u00f2 a tenerne uno suo. Frequentava anche i ritrovi della Scapigliatura, dove conobbe Arrigo Boito, Giuseppe Rovani, Eugenio Torelli Viollier, fondatore del \"Corriere della Sera,\" ed Emilio Praga, che le regal\u00f2 un libro apponendovi una dedica: Evelina lo conservava tra gli oggetti che le erano pi\u00f9 cari.\nAttorno a Evelina si cre\u00f2 una corte di ammiratori, che l'adoravano per la bellezza e la grazia ammaliante, mentre il marito disertava sempre pi\u00f9 spesso la casa per giocare d'azzardo o intrattenersi con donne di teatro. Proprio tramite Francesco Eugenio, Eva conobbe il giovane veneziano Giuseppe Bennati Baylon, impiegato al Banco di Napoli, se ne innamor\u00f2. Con la complicit\u00e0 della cameriera Giuseppina Dones, divenne la sua amante.\nFrancesco Eugenio si avvide dei pettegolezzi, che giravano per Milano e costrinse la cameriera a rivelargli che gli amanti si incontravano in una \"gar\u00e7onni\u00e8re\" di via dell'Unione. Verso met\u00e0 maggio 1875 li colse in flagrante adulterio. \nIl divorzio scandaloso e la povert\u00e0.\nAver scoperto la moglie in flagranza di adulterio dava a Francesco Eugenio Mancini il diritto, secondo le implicite norme sociali dell'epoca, di sfidare a duello l'amante, cosa che prontamente fece. Il duello alla pistola termin\u00f2 tragicamente con il ferimento e quindi la morte (7 giugno 1875) di Bennati Baylon. Segu\u00ec il 30 luglio un penoso processo, in cui Francesco Eugenio fu assolto per l'omicidio d'onore.\nContemporaneamente, egli aveva fatto richiesta di divorzio e scacciato la moglie di casa. Lo scandalo che ne segu\u00ec presso l'opinione pubblica fu enorme, e Evelina, dopo un ultimo omaggio alla tomba di Bennati, fugg\u00ec da Milano coperta di vergogna. Suo padre non volle accoglierla a Firenze, in seno alla nuova famiglia che aveva formato con Clementina Lazzeri dopo la morte della moglie Elisa.\nDopo un breve ritorno a Milano per i funerali di Giuseppe Bennati Baylon, cui partecip\u00f2 di nascosto e stando lontana dagli occhi della folla, visse poveramente in camere ammobiliate a Firenze, e poi si spost\u00f2 presso la nonna, sempre a Firenze. Le ristrettezze economiche per un lungo periodo la tormentarono, e la costrinsero a pubblicare poesie e articoli su riviste per poter guadagnare qualcosa.\nLentamente, riusc\u00ec a uscire dall'ostracismo in cui era stata posta, e torn\u00f2 a frequentare salotti. Anche i rapporti con il padre e la sua nuova famiglia migliorarono, e Evelina pot\u00e9 incontrare talvolta i suoi nuovi fratellini, ai quali si leg\u00f2 molto, come dimostrano le sue liriche \"Ricordo d'Aprile\" per il fratellino Fausto e \"Parvula\" per la sorellina Esterina.\nNell'estate del 1875 conobbe il poeta Mario Rapisardi. La loro vicinanza dette adito a molte voci: la tesi prevalentemente accettata \u00e8 che da parte di Evelina sia stata soltanto un'amicizia, nonostante uno dei migliori biografi e amici del poeta, Alfio Tomaselli, sostenesse che la \"Contessa\" ne fu l'amante.\nNel 1880 la vita di Eva fu funestata dalla morte della nonna amatissima, che \u00e8 ricordata nelle poesie \"Stanza chiusa\" e \"Il rosario della nonna.\"\nIl successo.\nNel 1884 Eva era una scrittrice affermata, e vari poeti le dedicavano versi. Tra il 1884 e il 1894, Eva compose la raccolta di liriche \"Nuovi versi\". Intanto collezionava amori pi\u00f9 o meno stabili, favoriti dalla sua fama e dalla sua bellezza, cercando la felicit\u00e0 e il vero amore, e incontrando anche uomini che approfittavano della sua ingenuit\u00e0 e generosit\u00e0.\nNel corso del 1886 Eva si spost\u00f2 molto, toccando Parma, Milano, Firenze, per poi stabilirsi a Roma, dove poteva pi\u00f9 facilmente trovare lavoro. La sua amicizia con il siciliano Giovanni Alfredo Cesareo, di 12 anni pi\u00f9 giovane di lei, con cui aveva collaborato presso la rivista Nabab nel gennaio del 1885, si tramut\u00f2 in una relazione stabile, durata fino al 1894. Fu per lei come ritrovare le gioie di una vera famiglia, a cui aveva sempre anelato. Consider\u00f2 la relazione come un matrimonio vero e proprio, come si legge nelle sue liriche.\nTra il 1886 e il 1895 Eva scrisse molte delle sue opere di prosa (\"Cos\u00ec \u00e8\", \"L'innamorata\", \"Novelle di Natale\", \"Una famiglia di topi\" e \"Il romanzo della bambola\") e ripubblic\u00f2 \"Storie d'amore e di dolore\". Inoltre, nel 1886 pubblic\u00f2 \"E ancora versi\" a Firenze, per i tipi di Sersale.\nA Roma Evelina tenne un salotto musicale che aveva molto successo: lo frequentarono, tra gli altri, Arturo Graf, Angelo De Gubernatis, lo scultore statunitense Mo\u00eb Ezekiel, il pittore Guido Boggiani, lo scultore Niccolini, la pittrice Anna Forti, Luigi Capuana, lo scrittore Pierre Loti, e alcuni parlamentari. D'estate si recava in vacanza a Riva Trigoso. Manteneva buoni rapporti con Matilde Serao, nonostante avesse scritto una recensione negativa ai suoi \"Versi\" di Cattermole del 1883.\nNel novembre del 1894 termin\u00f2 la relazione di Eva con Giovanni Alfredo Cesareo: la scrittrice visse una lieve depressione e si lasci\u00f2 un po' andare. Nello stesso anno De Gubernatis mand\u00f2 a casa di Eva un suo collaboratore alla rivista \"Vita italiana\", Giuseppe Pierantoni, che doveva adattare per la rivista i figurini francesi alla sensibilit\u00e0 italiana. Cattermole collaborava con la rivista, sulla quale teneva una rubrica di moda. L'uomo, che aveva 25 anni all'epoca, era un pittore napoletano di scarso talento e conduceva una vita di stenti. Eva cominci\u00f2 ad aiutarlo, raccomandandolo ai propri amici e invitandolo a cenare da lei. Nel febbraio del 1895 la relazione tra i due diventa di natura sentimentale e intima.\nConvissero nella casa di Eva, in via Sistina (o via di Capo le Case, secondo altre fonti), con i soli introiti del suo lavoro. Cattermole ebbe modo di ricredersi pi\u00f9 di una volta sulla propria generosit\u00e0, che l'aveva spinta ad aiutare con ogni mezzo un uomo che si rivel\u00f2 scarsamente propenso al lavoro, manesco e possessivo. Eva non riusciva ad allontanarsi da lui, nonostante un giorno di maggio 1896 l'avesse chiuso fuori di casa: Pierantoni era rientrato con la forza, passando da una finestra, e lei non riusciva a liberarsene. Alcuni amici la consigliarono di recarsi alla Questura e di denunciarlo, ma lei temeva la sua reazione.\nNell'estate del 1896, si rec\u00f2 in villeggiatura in Liguria, dove ebbe modo di incontrare un amico di sempre, Ferruccio Bottini, che stava raggiungendo la propria nave a La Spezia: Eva gli confid\u00f2 i suoi problemi, e lui la invit\u00f2 a lasciare il convivente e a rifugiarsi a Livorno, ospite della sua famiglia. Le compr\u00f2 anche un revolver da tenere in borsetta per maggior sicurezza.\nLa morte.\nA ottobre 1896 Eva torn\u00f2 a Roma, decisa a traslocare a Livorno dai Bottini, ma la fine tragica della sua vicenda sentimentale con il pittore napoletano fu quasi inevitabile. Il 30 novembre, durante l'ennesima lite in cui Eva gli intimava di andarsene, fu fatale la presenza nella stanza del revolver, che Pierantoni, infine, in circostanze mai ben accertate, rivolse contro di lei colpendola all'addome, per poi puntarla contro se stesso, ferendosi all'ascella.\nLa pistola era un modello da signora, di piccolo calibro, e il colpo non provoc\u00f2 la morte immediata di Evelina, che per\u00f2 non fu immediatamente soccorsa. Pierantoni e la domestica, Luisa Medici, che nel frattempo era accorsa, persero diverso tempo prima di chiamare un medico, il dottor Parboni, e le forze dell'ordine giunsero sul posto parecchie ore dopo, quando Eva era gi\u00e0 agonizzante.\nFino all'ultimo, a chi si rec\u00f2 al suo capezzale, Eva insist\u00e9 nel dire che il ferimento era stato dettato solo ed esclusivamente da interesse economico: \u00abAssassino, l'ha fatto per interesse, soltanto per interesse...\u00bb. Voleva scongiurare al suo aggressore le molte attenuanti alla pena che le giurie dell'epoca tendevano ad applicare per i moventi passionali.\nI funerali ebbero un gran concorso di folla, e furono molte le manifestazioni di affetto, ma fu offuscato da un grave scandalo: i fondi raccolti per la sepoltura svanirono nel nulla e i resti della scrittrice non poterono avere una sepoltura adeguata. Il testamento indicava come unico erede l'amico Ferruccio Bottini, che rifiut\u00f2 il lascito.\nIl processo a carico di Pierantoni fu celebrato due anni dopo presso la Corte d'Assise di Roma e fece scalpore. Il Pubblico Ministero, che defin\u00ec Pierantoni \u00abl'assassino sfruttatore di donne\u00bb, e la stampa con gli articoli di Angelo De Gubernatis, Olga Ossani Lodi, Eugenio Rubichi (Richel), Gino Monaldi, Ferdinando Russo e Mario Giobbe sostennero il movente economico. L'avvocato difensore di Pierantoni, Salvatore Barzilai, quello passionale. Durante il processo il Pierantoni cerc\u00f2, come ultima difesa disperata, di attribuire la sua azione al grande turbamento provocato nella coppia da una rappresentazione della \"Carmen\" di Bizet. Non fu possibile provare l'esatta dinamica dei fatti, n\u00e9 le motivazioni economiche e il processo si concluse il 10 novembre 1898 con la condanna di Pierantoni a 11 anni e 8 mesi di reclusione per omicidio volontario, con il riconoscimento delle attenuanti della provocazione lieve.\nLe collaborazioni letterarie.\nLa produzione letteraria di Evelina Cattermole ha qualit\u00e0 molto variabile, a causa delle sue collaborazioni con diverse riviste, sotto lo pseudonimo di \"Contessa Lara\", che la retribuivano a cottimo.\nGli editori pi\u00f9 disinvolti sfruttavano spesso l'aura di scandalo che le derivava dalle sue vicende sentimentali, soprattutto nel lancio di una sua nuova pubblicazione, lasciando intendere ai lettori che tra le righe del nuovo libro di \"Contessa Lara\" avrebbero letto particolari scabrosi dei suoi amori. In particolare Eva collabor\u00f2 con scritti in prosa o in poesia a:\nPoetica e fortuna letteraria.\nLa sua vita tormentata fece scalpore e dest\u00f2 periodiche censure fino a subito dopo la sua tragica morte, nuocendo alla sua memoria e alla sua opera, gettandovi un alone di sensazionalismo e di sospetto. Perdurano sue biografie, che ne descrivono le vicende e l'opera con toni pi\u00f9 o meno scandalistici.\nFrequentemente ricorre nella sua poetica il tema della famiglia, come desiderio e aspirazione di pace. Poi quello della ricerca dell'amore, un amore certo fatto anche di sensualit\u00e0, ma decisamente orientato a una relazione stabile e duratura. Pi\u00f9 che i suoi molti amori, emerge l'aspirazione a un rapporto sentimentale tradizionale, e alla sicurezza dell'ambiente domestico. In una lirica Cattermole si immagina vecchia, seduta accanto al fuoco, impegnata nelle tranquille attivit\u00e0 domestiche in una vita familiare condivisa con il suo uomo.\nAltro tema delle sue liriche \u00e8 il desiderio di rifugiarsi lontano dal mondo e di trovare la pace. A volte si configura come una ricerca di annullamento e di morte, ma pi\u00f9 spesso si traduce in sogni di evasione dalla vita di citt\u00e0, per rifugiarsi in localit\u00e0 isolate e impervie."}
{"id": "1394952", "revid": "253269", "url": "https://it.wikipedia.org/wiki?curid=1394952", "title": "Percy Daggs III", "text": "Biografia.\nPercy \u00e8 inoltre apparso in diverse altre serie televisive come \"Boston Public\", \"The Guardian\", \"NYPD Blue\" e \"The Nightmare Room\".\nSua sorella minore ha partecipato al programma televisivo di MTV \"Made\" come aspirante surfista."}
{"id": "1394962", "revid": "3082", "url": "https://it.wikipedia.org/wiki?curid=1394962", "title": "Dinastia teodosiana", "text": ""}
{"id": "1394969", "revid": "767487", "url": "https://it.wikipedia.org/wiki?curid=1394969", "title": "Band from TV", "text": "Band from TV \u00e8 un complesso rock statunitense nato per scopi benefici, i cui membri sono tutti attori pi\u00f9 o meno noti di serie televisive americane. Tutti i compensi della band vengono devoluti a varie associazioni senza scopo di lucro impegnate in attivit\u00e0 caritatevoli."}
{"id": "1394971", "revid": "123192617", "url": "https://it.wikipedia.org/wiki?curid=1394971", "title": "Erminio Criscione", "text": " Il 4 marzo del 1992 uccise infatti 6 persone e ne fer\u00ec altrettante in modo grave, in quella che la cronaca defin\u00ec la \"strage di Rivera\".\nLa strage di Rivera.\nQuel giorno l'uomo usc\u00ec di casa armato di un Kala\u0161nikov automatico e percorse in auto le strade del luganese per compiere uno dei pi\u00f9 gravi fatti di sangue mai accaduti in Svizzera. L'omicida, secondo le fonti giornalistiche dell'epoca, aveva stilato una lista di persone da uccidere che comprendeva, oltre alle vittime, anche alcuni personaggi di spicco del mondo politico ticinese. Con queste persone Criscione aveva avuto in passato screzi di poco conto.\nLa strage inizi\u00f2 attorno alle 07.00 di quella sera, quando l'assassino buss\u00f2 alle porte di un'abitazione di Origlio (comune dell'immediata periferia di Lugano) ferendo alle gambe la prima delle sue vittime. Poi si spost\u00f2 verso nord, uccidendo 3 persone, a Rivera, dove apr\u00ec il fuoco su una famiglia che stava festeggiando un compleanno. Criscione si diresse verso un'altra casa, uccidendo altre due persone (una terza mor\u00ec alcuni giorni dopo), prima di tornare verso Lugano e sparare, a Massagno, ad una donna che gli aveva aperto la porta. \u00c8 probabile che l'assassino abbia tentato ulteriori agguati in altre abitazioni senza per\u00f2 riuscire nel suo intento. Una volta terminata la sequenza di aggressioni, Criscione si \u00e8 consegnato spontaneamente ad un blocco stradale della polizia ticinese.\nPochi giorni dopo l'arresto l'assassino \u00e8 stato trovato impiccato nella sua cella; la morte \u00e8 sopraggiunta tra le 17:45 e le 20:00 di luned\u00ec 9 aprile 1992. L'autopsia rivel\u00f2 che era stato duramente percosso, presumibilmente da agenti di custodia. La \"strage di Rivera\" provoc\u00f2 una vera e propria sollevazione di massa in una regione sino ad allora tranquilla e non abituata a disgrazie del genere. La discussione contribu\u00ec notevolmente alle restrizioni applicate negli anni seguenti nel commercio e nella vendita di armi sia nel Canton Ticino che in Svizzera."}
{"id": "1394973", "revid": "768068", "url": "https://it.wikipedia.org/wiki?curid=1394973", "title": "Cimbalo", "text": "Il cimbalo \u00e8 un particolare registro dell'organo.\nStruttura.\nIn ambito organistico, il cimbalo \u00e8 un registro di mutazione composta costituito da una mistura acuta, propria della tradizione organaria tedesca e francese, solitamente dotato di un numero di file di canne compreso fra due e sei. Secondo Peter Williams la sua origine risale all'antico blockwerk, un tipo di organo medioevale. Bench\u00e9 William Leslie Sumner sostenga che il cimbalo contenesse originariamente solo file di canne accordate per ottave, William sostiene che, invece, le canne dei primi registri di cimbalo fossero accordate per terze.\nIl cimbalo \u00e8 anche, negli organi francesi, una componente del \"Plein Jeu\", progettato appositamente per suonare insieme alla fourniture, ad eccezione degli strumenti pi\u00f9 piccoli, dove \u00e8 presente solamente il cimbalo. Il cimbalo francese contiene solo ottave e quinte, mai file di terze, ed \u00e8 sempre dotato dello stesso numero o di un numero inferiore di canne rispetto alla fourniture. \n\u00c8 anche conosciuto come \"cymbale\" in Francia e come \"Zymbel\" o \"Zimbel\" in Germania. Non \u00e8 da confondere con lo Zimbelstern (o \"Cymbelstern\"), una sorta di campanelli automatici azionabili come un comune registro."}
{"id": "1394974", "revid": "1342115", "url": "https://it.wikipedia.org/wiki?curid=1394974", "title": "Cohen", "text": ""}
{"id": "1394975", "revid": "188323", "url": "https://it.wikipedia.org/wiki?curid=1394975", "title": "Yamaha RD 125", "text": ""}
{"id": "1394976", "revid": "188323", "url": "https://it.wikipedia.org/wiki?curid=1394976", "title": "Yamaha RD 200", "text": ""}
{"id": "1394977", "revid": "188323", "url": "https://it.wikipedia.org/wiki?curid=1394977", "title": "Yamaha RD 250", "text": ""}
{"id": "1394978", "revid": "188323", "url": "https://it.wikipedia.org/wiki?curid=1394978", "title": "Yamaha RD 400", "text": ""}
{"id": "1394981", "revid": "838137", "url": "https://it.wikipedia.org/wiki?curid=1394981", "title": "Franco Ferrara", "text": "Biografia.\nFranco Ferrara inizi\u00f2 gli studi musicali presso il conservatorio di Palermo \"Vincenzo Bellini\" all'et\u00e0 di appena cinque anni, mostrando ben presto un sorprendente talento. Quasi adolescente si trasfer\u00ec a Bologna dove complet\u00f2 il corso di studi musicali diplomandosi in violino, pianoforte, organo e composizione presso il locale Conservatorio. Fu allievo, nelle rispettive materie, dei maestri Consolini, Ivaldi, Belletti e Nordio. A causa della votazione riportata per ciascun diploma gli furono conferiti altrettanti premi.\nSebbene all'epoca dei suoi studi non esistessero corsi scolastici di direzione d'orchestra, per cui ad un aspirante direttore non rimaneva che intraprendere un lungo tirocinio presso i teatri e le istituzioni sinfoniche nel ruolo di Maestro sostituto o assistente oppure come strumentista in orchestra, Franco Ferrara fu facilitato nel suo apprendistato di direttore dal fatto che presso il Conservatorio di Bologna esisteva un'orchestra di allievi che consentiva ai diplomandi in Composizione di eseguire i lavori preparati durante il corso: fu nell'ambito di questo complesso che Franco Ferrara comp\u00ec le prime esperienze, dirigendo per la prima volta all'et\u00e0 di appena nove anni. E fu sempre a Bologna che Ferrara fece le sue prime esperienze di contatto con il pubblico in veste di pianista, violinista e compositore, dirigendo alcuni suoi stessi lavori.\nAppena acquisito il diploma in violino entr\u00f2 nell'Orchestra del Teatro Comunale di Bologna dove ebbe l'occasione di suonare con Arturo Toscanini. Fu proprio al Teatro di Bologna che, come egli soleva ricordare, il 14 maggio 1931, si trov\u00f2 presente insieme ad uno sconcertato Ottorino Respighi all'oltraggioso gesto dello schiaffeggiamento compiuto da un gruppo di squadristi nei confronti del grande direttore, noto per il suo convinto antifascismo, il quale si era rifiutato di dirigere l'orchestra nell'esecuzione d'ordinanza di \"Giovinezza\".\nIl 29 ottobre \u00e8 il maestro sostituto di Antonio Guarnieri in Parsifal (opera) e con Gaetano Bavagnoli il 31 ottobre ne La boh\u00e8me, l'8 novembre ne La Wally ed il 19 novembre La forza del destino.\nNel 1931 si trasfer\u00ec a Roma dove entr\u00f2 a far parte dell'Orchestra dell'Augusteo, nella quale rimase fino al 1933 quando fu chiamato come I Violino di Spalla nell'Orchestra del Maggio Musicale Fiorentino.\nIl 21 dicembre 1934 \u00e8 il violinista in Histoire du soldat di Igor' F\u00ebdorovi\u010d Stravinskij diretto da Ernest Ansermet nel Palazzo Pitti.\nProlung\u00f2 la sua permanenza a Firenze fino al 1940 suonando sotto la direzione dei pi\u00f9 prestigiosi Maestri di livello internazionale (De Sabata, Guarnieri, Gui, Walter, Mengelberg, Erich Kleiber). Fu incoraggiato proprio da Guarnieri a dedicarsi alla Direzione d'Orchestra, affidandogli la preparazione dell'Orchestra del maggio musicale per un Concerto in trasferta a Montecatini e subito dopo gli offr\u00ec l'occasione di dirigere un concerto al Teatro Comunale di Firenze. Ferrara debutt\u00f2 cos\u00ec il 20 gennaio 1938 con un programma conforme ai gusti degli anni '30 e molto variegato: l'Ouverture da \"Il Segreto di Susanna\" di Wolf-Ferrari, 5\u00aa Sinfonia di Beethoven, \"La Vendemmia\" di G. Mul\u00e8, Preludio atto III dalla Traviata, \"Volo del Calabrone\" di Rimskij-Korsakov e la \"Cavalcata delle Walkirie\" di Wagner.\nDa quel momento e nei dieci anni successivi Ferrara avrebbe diretto in quasi tutti i Teatri e presso gli Enti Sinfonici pi\u00f9 prestigiosi d'Italia, compiendo anche numerose tourn\u00e9e all'estero, ad esempio in Germania, Ungheria e Romania, e dirigendo alcune tra le pi\u00f9 importanti orchestre del mondo come i Berliner Philharmoniker, Dresdner Philharmoniker, Bamberger Symphoniker. Tuttavia, il vero e proprio consolidamento della fama per il giovane direttore si ebbe con il concerto a Roma presso la Basilica di Massenzio nel luglio 1939, alla guida dell'Orchestra dell'Accademia Nazionale di Santa Cecilia.\nCon la stessa Orchestra Ferrara avrebbe poi lavorato ininterrottamente fino al 1945 al Teatro Adriano, ricoprendone negli ultimi due anni (novembre 1944 - settembre 1945) l'incarico di direttore stabile. Nel 1940 mentre dirigeva a Roma la Sinfonia del Nuovo Mondo di Dvo\u0159\u00e1k si manifest\u00f2 per la prima volta la misteriosa malattia che lo avrebbe non poco tormentato: cadde come svenuto dal podio, in realt\u00e0 rimanendo lucido, il concerto fu sospeso.\nNel 1948 dovette interrompere l'attivit\u00e0 di direttore d'orchestra per via di questi mancamenti. Molte furono le ipotesi formulate in quel tempo circa le cause del suo cattivo stato di salute e, successivamente, si \u00e8 ipotizzato con una certa plausibilit\u00e0 che Ferrara soffrisse di una scarsa ossigenazione del sangue, il che lo portava a perdere improvvisamente il tono muscolare pur senza mai perdere la lucidit\u00e0. Risultano invece destituite di ogni fondamento le illazioni circa la sua condizione psichica, si parl\u00f2 all'epoca di epilessia, di malattie nervose. Ripresosi dalla fase pi\u00f9 acuta dei suoi disturbi, Ferrara continu\u00f2 a dirigere per una serie di registrazioni Rai e si dedic\u00f2 anche alla composizione e alla direzione di musiche per film (fra gli altri, \"Jovanka e le altre\", per il quale diresse le musiche composte da Angelo Francesco Lavagnino). Questo rapporto con il cinema lo avrebbe portato a dirigere numerose colonne sonore per film realizzati da alcuni dei pi\u00f9 importanti registi italiani, come Fellini, Antonioni e Visconti.\nIl 15 novembre 1950 diresse per la radio Rai la prima assoluta dell'opera \"I due timidi\" di Nino Rota con Graziella Sciutti e Mario Carlin, che fu premiata con il Prix Italia. Sempre in ambito operistico Ferrara realizz\u00f2 una serie di film per il Cinema: \"L'Ajo nell'imbarazzo\" di Donizetti, \"L'occasione fa il ladro\" e \"La scala di seta\" di Rossini e \"La Serva Padrona\" di Pergolesi.\nIl 4 novembre 1961 fu inaugurato il 2\u00b0 Canale della Rai per il quale Franco Ferrara diresse le musiche originali di Raffaele Gervasio eseguite dall'Orchestra e dal Coro della Rai di Roma.\nL'altro percorso della sua carriera fu quello di dedicarsi all'insegnamento. Lo fece dal 1947 presso il Conservatorio Santa Cecilia a Roma, prima come docente incaricato della classe di esercitazioni orchestrali poi di quella di lettura della partitura.\nNell'ottobre 1959 vinse, risultando primo in assoluto, il Concorso bandito dal Ministero della Pubblica Istruzione per la cattedra di Professore di ruolo di Lettura della Partitura. Nel corso dell'anno successivo tuttavia pass\u00f2 alla cattedra di Direzione d'Orchestra. Questa cattedra nell'anno 1975 fu trasformata in Corso di Perfezionamento presso l'Accademia nazionale di Santa Cecilia e Ferrara lo svolse fino al 1981 quando, secondo l'arido linguaggio burocratico, raggiunse \"i limiti d'et\u00e0\" per cui and\u00f2 in pensione. Tuttavia sempre nel corso del 1981 il Ministero della Pubblica Istruzione gli confer\u00ec la nomina di \"Professore Emerito\". Parallelamente all'attivit\u00e0 didattica di Ferrara si svolse anche fuori dall'apparato ministeriale fin dal 1958, anno in cui Valentino Bucchi, al tempo Direttore del Conservatorio \"F. Morlacchi\" di Perugia, lo chiam\u00f2 a tenere un corso estivo di Direzione d'Orchestra che ebbe altre due edizioni negli anni successivi. A partire dal 1961 inoltre Ferrara tenne per diversi anni dei corsi straordinari per le \"Vacanze Musicali\" di Venezia, citt\u00e0 dove il Gran Teatro La Fenice lo invit\u00f2 a tenere un corso semestrale dall'ottobre 1976 al marzo 1977.\nFerrara \u00e8 stato inoltre presente per ben 14 volte all'Accademia Musicale Chigiana di Siena dove dal 1964 fino al 1985 ha tenuto il Corso di Direzione d'Orchestra frequentato da allievi provenienti da tutto il mondo, molti dei quali hanno poi intrapreso una brillante carriera che li ha portati sulla scena musicale internazionale. Tra il 1974 ed il 1975 anche il Teatro Comunale di Bologna affid\u00f2 a Ferrara un corso per la direzione d'orchestra.\nL'attivit\u00e0 di Franco Ferrara ha avuto un carattere transcontinentale. I suoi corsi europei si sono tenuti ad Hilversum (Paesi Bassi) presso le \"Radio Unite Olandesi\" (dal 1958 al 1973), a Parigi presso il Conservatoire National Sup\u00e9rieur de Musique, in Svizzera presso la Radio di Lugano ed il Festival \"Tibor Varga\" di Sion.\n\u00c8 stato poi pi\u00f9 volte invitato in Asia, a Manila (Filippine); in Giappone \u00e8 stato invitato da Seiji Ozawa nel 1976 per tenere un corso presso l'Accademia TOHO di Tokyo in onore di Hideo Saito, il grande direttore d'orchestra giapponese scomparso, maestro dello stesso Ozawa. In America invece Ferrara ha insegnato fin dal 1975 al Curtis Institute of Music di Philadelphia, alla Juilliard School di New York e al Berkshire Music Center di Tanglewood.\nNel maggio '77 un improvviso ictus cerebrale impose una battuta d'arresto alla sua attivit\u00e0 didattica, ma essendosi egli ripreso con forza e in maniera sorprendente, la riprese a tempo pieno. Nel 1983 tenne un corso speciale a Bari e sempre nell'ottobre '83 organizz\u00f2 un ciclo di concerti con cinque giovani direttori alla testa dell'Orchestra Rai di Roma.\nFurono molti i premi ed i riconoscimenti conferiti a Franco Ferrara nel corso della sua carriera: il 2 marzo 1958 gli \u00e8 stato conferito il titolo di Accademico di Santa Cecilia. Ebbe analoghi riconoscimenti anche dall'Accademia nazionale Luigi Cherubini di Firenze e dall'Accademia Filarmonica Romana. Lo Stato gli espresse il suo riconoscimento attraverso la Medaglia d'argento al valore, concessa dal Ministero della Pubblica Istruzione.\nFranco Ferrara ha inoltre preso parte alle giurie di alcuni dei pi\u00f9 prestigiosi Premi internazionali: dal \"Mitropoulos\" di New York al Premio della \"Fondazione Karajan\", al \"Cantelli\", al \"Marzotto\" fino al \"Casagrande\" di Terni del 1982.\nIl 7 maggio 1977 Ferrara si trovava a Copenaghen quando fu colto da un nuovo ictus cerebrale. Trasferito immediatamente a Roma venne ricoverato presso l'Ospedale dei Cavalieri di Malta. Rimase paralizzato agli arti della parte destra del corpo, ma non ebbe alcuna complicazione sul piano della lucidit\u00e0 e della parola. Ben presto Ferrara grazie alla sua sempre sorprendente forza d'animo riusc\u00ec a superare con forza gli impedimenti fisici recuperando la motilit\u00e0 della gamba e parzialmente anche del braccio. In breve tempo riusc\u00ec a tornare alla sua amata attivit\u00e0 didattica, a quella compositiva, a suonare, sebbene lo facesse solo in privato, e addirittura a guidare l'automobile. Negli anni successivi confess\u00f2 che in seguito alla malattia, le capacit\u00e0 percettive gli si erano addirittura duplicate, anche se non dormiva e non percepiva n\u00e9 il caldo n\u00e9 il freddo. Una alterazione delle sensazioni che non gli imped\u00ec di affrontare le pur defatiganti lezioni con i suoi allievi.\nIl 1\u00ba settembre 1985 gli venne assegnato il Premio \"Una Vita per la Musica\" a Venezia presso il Gran Teatro La Fenice per l'occasione gremito di allievi, colleghi ed amici.\nNella notte tra il 6 ed il 7 settembre 1985 venne colto da infarto nella sua camera dell'Hotel Anglo Americano a Firenze dove si era recato per il Concorso di Direzione 'V. Gui'. Fu condotto in Ospedale dove trascorse una notte d'agonia, spirando all'alba del 7 settembre. I suoi funerali si svolsero nella Chiesa degli Artisti a Piazza del Popolo a Roma e l'omelia fu tenuta dal suo amico Mons. Ennio Francia. Con la sua morte Ferrara avrebbe lasciato un incolmabile vuoto tra tutti coloro che in vita lo avevano amato e ammirato.\nChi lo ha conosciuto lo ricorda come un uomo dotato di fascino e carisma, di una sorta di naturale magnetismo. Forse l'effetto pi\u00f9 straordinario della sua personalit\u00e0 e preparazione fu quello per cui nonostante il prematuro ritiro dalle scene, continu\u00f2 a godere della stima di tutti i suoi colleghi. Basti menzionare la sorprendente dichiarazione di un direttore d'orchestra come Herbert Von Karajan, il quale ammise come parte della sua ascesa verso la fama internazionale fosse stata dovuta al fatto che un direttore come Ferrara avesse abbandonato le scene ed inoltre non ha perso mai occasione, e come lui tanti altri grandi direttori, per considerare imperituro il ricordo della grandezza di Franco Ferrara.\nFu membro della Massoneria.\n\u00c8 sepolto presso il Cimitero del Verano di Roma.\nAllievi.\nGli allievi che Franco Ferrara ebbe nell'ambito dei corsi tenuti nell'arco di oltre un trentennio sono stati quasi 600. Tra i tanti si possono menzionare:"}
{"id": "1394985", "revid": "648716", "url": "https://it.wikipedia.org/wiki?curid=1394985", "title": "Lambda Canis Majoris", "text": "Lambda Canis Majoris \u00e8 una stella della costellazione del Cane Maggiore di magnitudine apparente +4,46, distante 423 anni luce dal sistema solare.\nOsservazione.\nSi tratta di una stella situata nell'emisfero celeste australe. Avendo una declinazione pari a -32\u00b0 \u00e8 osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale, e non \u00e8 mai visibile pi\u00f9 a nord della latitudine 58\u00b0 N. La sua magnitudine pari a 4,46 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nCaratteristiche fisiche.\nSi tratta di una stella blu di sequenza principale di tipo spettrale B4 V, avente una massa quasi 6 volte quella del Sole e una luminosit\u00e0 oltre 700 volte superiore. L'et\u00e0 stimata della stella \u00e8 di circa 40 milioni di anni."}
{"id": "1394987", "revid": "767487", "url": "https://it.wikipedia.org/wiki?curid=1394987", "title": "Dofteana", "text": "Dofteana \u00e8 un comune della Romania di 11.201 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 5 villaggi: Cucuie\u021bi, Dofteana, H\u0103gheac, Larga, \u0218tefan cel Mare."}
{"id": "1394990", "revid": "63760", "url": "https://it.wikipedia.org/wiki?curid=1394990", "title": "Cembali", "text": ""}
{"id": "1394997", "revid": "287204", "url": "https://it.wikipedia.org/wiki?curid=1394997", "title": "Ankaa", "text": "Ankaa (\u03b1 Phe / \u03b1 Phoenicis / Alpha Phoenicis) \u00e8 la stella pi\u00f9 brillante della costellazione della Fenice. La sua magnitudine apparente \u00e8 +2,37 e dista 85 anni luce dalla Terra.\nIl nome tradizionale di Ankaa proviene dall'arabo \u0627\u0644\u0639\u0646\u0642\u0627\u0621 \"al-\u2018anq\u0101\u2019\" \"la fenice\". Gli astronomi arabi medievali formarono la costellazione del Dhow (piccola imbarcazione a vela triangolare) dove era la Fenice, tanto che un altro nome popolare per la stella \u00e8 \"Nair al-Zaurak\" da \u0627\u0644\u0646\u0627\u0626\u0631 \u0627\u0644\u0632\u0648\u0631\u0642 \"an-na'ir az-zawraq\" \"la (stella) pi\u00f9 brillante del battello\". La traduzione latina \u00e8 \"Cymbae,\" da \"l\u016bcida cumb\u00e6.\" Altro nome utilizzato \u00e8 Testa della Fenice.\nOsservazione.\nSi tratta di una stella situata nell'emisfero australe celeste, sovrastata in splendore dalle vicine Achernar (\u03b1 Eridani)) e Fomalhaut (\u03b1 Piscis Australis). La sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale, e risulta invisibile pi\u00f9 a nord del parallelo 48\u00b0N . La sua magnitudine pari a 2,37 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra luglio e novembre; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi autunnali boreali.\nCaratteristiche fisiche.\nAnkaa \u00e8 una gigante arancione di classe spettrale K0.5IIIb, ed \u00e8 simile a molte delle stelle visibili nel cielo notturno, essendo una gigante di relativamente media grandezza stellare, avente una massa 2,5 volte quella del Sole ed un raggio 13 volte superiore. Attualmente si pensa che, nella sua evoluzione stellare, si trovi circa a met\u00e0 della corta ma stabile fase della combustione dell'elio, sebbene in termini astronomici non passer\u00e0 molto tempo prima che essa espella il suo stato esterno in una nebulosa planetaria finendo cos\u00ec la sua vita tranquillamente come una nana bianca.\nAnkaa \u00e8 anche una stella binaria, ha una compagna, di cui non si hanno molte notizie, che le orbita attorno in un periodo di 10,5 anni, ad una distanza media di 7 UA."}
{"id": "1394998", "revid": "209345", "url": "https://it.wikipedia.org/wiki?curid=1394998", "title": "Alpha Phoenicis", "text": ""}
{"id": "1395002", "revid": "110157", "url": "https://it.wikipedia.org/wiki?curid=1395002", "title": "Brussels Airlines", "text": "Brussels Airlines \u00e8 la compagnia aerea di bandiera del Belgio e ha sede presso l'aeroporto di Bruxelles-National. Offre voli di linea verso pi\u00f9 di 90 destinazioni tra Europa, Nord America e Africa ed \u00e8 membro di Star Alliance. La compagnia \u00e8 nata il 7 novembre 2006 dall'unione di SN Brussels Airlines e Virgin Express e ha effettuato il suo primo volo il 25 marzo 2007.\nStoria.\nBrussels Airlines \u00e8 stata creata in seguito alla fusione tra SN Brussels Airlines (SNBA) e Virgin Express, in conseguenza alla bancarotta della compagnia nazionale del Belgio Sabena. Il 12 aprile 2005, SN Airholding, la societ\u00e0 dietro la SNBA, ha firmato un accordo con Richard Branson, per acquisire la sua controllata Virgin Express. Il 31 marzo 2006 SNBA e Virgin Express hanno annunciato la fusione in un'unica societ\u00e0 e Il 7 novembre 2006, il nuovo nome, Brussels Airlines, \u00e8 stato annunciato in una conferenza stampa all'aeroporto di Bruxelles. La nuova compagnia aerea ha iniziato le operazioni di volo il 25 marzo 2007.\nIl 15 settembre 2008, \u00e8 stato annunciato che Lufthansa avrebbe acquistato una partecipazione del 45% in Brussels Airlines con un'opzione per acquisire il restante 55% dal 2011. Come parte di questo accordo, Brussels Airlines sarebbe dovuta entrare a far parte di Star Alliance. Dal 26 ottobre 2008, il codice ICAO \u00e8 stato cambiato da DAT a BEL. Il 15 giugno 2009, Brussels Airlines ha annunciato che la Commissione europea aveva concesso l'autorizzazione a Lufthansa di prendere una quota di minoranza nella compagnia e a seguito di tale autorizzazione da parte dell'UE, Brussels Airlines \u00e8 stata in grado di aderire a Star Alliance.\nDal 25 ottobre 2009, Brussels Airlines \u00e8 diventata membro del programma Frequent Flyer di Lufthansa, Miles &amp; More mentre dal 9 dicembre 2009, la compagnia belga \u00e8 divenuta il 26\u00ba membro di Star Alliance durante una cerimonia al municipio di Bruxelles.\nSviluppo dal 2010.\nIl 5 luglio 2010 \u00e8 entrato in servizio un quinto Airbus A330-300 e Brussels Airlines ha aggiunto Abidjan, Accra, Cotonou, Ouagadougou e Lom\u00e9 come nuove destinazioni mentre l'11 agosto 2010, Brussels Airlines e il tour operator Club Med hanno annunciato una nuova collaborazione. A partire da aprile 2011, Brussels Airlines avrebbe trasportato l'80% di tutti i passeggeri del Club Med da Bruxelles, sia sulle tratte regolari di Brussels Airlines esistenti che sulle nuove rotte charter operate da Brussels Airlines. Brussels Airlines ha inoltre annunciato che avrebbe noleggiato 2 Airbus A320-200 da gennaio 2011.\nIl 1\u00ba giugno 2012 la societ\u00e0 ha inaugurato la rotta per New York JFK, operandola quotidianamente con un Airbus A330-300 equipaggiato con i nuovi interni. Inoltre dal 18 giugno 2013 ha iniziato a volare 5 volte a settimana per Washington Dulles e dall' . aprile 2016 Toronto Pearson \u00e8 stata aggiunta alla rete nordamericana. Nel marzo 2017 \u00e8 stato annunciato che sarebbe iniziato un nuovo servizio verso Mumbai con 5 voli settimanali operati da un nuovo Airbus A330-200 in arrivo all'inizio dello stesso anno.\nIl 30 gennaio 2014, Brussels Airlines ha lanciato l'espansione pi\u00f9 importante della sua storia, con nove destinazioni stagionali e un ritorno al mercato polacco dopo alcuni anni di assenza. Inoltre \u00e8 stato deciso che la sua flotta Avro RJ100 sarebbe stata ritirata entro il 2016. Il 28 settembre 2016 Lufthansa ha annunciato che la compagnia aerea tedesca avrebbe esercitato l'opzione per acquisire il restante 55% della controllante SN Airholding di Brussels Airlines.\nNel marzo 2017, Thomas Cook ha annunciato l'intenzione di vendere le sue attivit\u00e0 in Belgio a Lufthansa; le quali sono state chiuse nel novembre 2017 e tutti i diritti di traffico sono stati consegnati a Brussels Airlines.\nNel febbraio 2018 il CEO Bernard Gustin e il direttore finanziario Jan De Raeymaeker hanno dovuto dimettersi dopo un incontro con il consiglio di amministrazione Lufthansa sul futuro della compagnia aerea. Gustin sar\u00e0 sostituito da Christina Foerster dal 1\u00ba aprile 2018.\nAmministrazione.\nSede.\nLa compagnia aerea ha sede nella b.house (Building 26) nella General Aviation Zone presso l'aeroporto di Brussels. La compagnia ha chiesto al designer MAXIMALdesign di ristrutturare gli interni della sede.\nDestinazioni.\nBrussels Airlines opera voli in Africa, Europa, Israele e Stati Uniti\nAccordi commerciali\nAl 2021 Brussels Airlines ha accordi di code-share con le seguenti compagnie\nAlleanze\nIl 9 dicembre 2009 Brussels Airlines \u00e8 entrata a far parte di Star Alliance.\nFlotta.\nA novembre 2021 la flotta di Brussels Airlines \u00e8 cos\u00ec composta:\nFlotta storica.\nBrussels Airlines operava in precedenza con i seguenti aeromobili:"}
{"id": "1395008", "revid": "1833487", "url": "https://it.wikipedia.org/wiki?curid=1395008", "title": "Zappa (attrezzo)", "text": "La zappa \u00e8 un attrezzo agricolo manuale per lavorare la terra (rompere il terreno, estirpare erbe inutili o nocive), costituito da una robusta lama in ferro quadrata, e talvolta trapezoidale o triangolare, infissa ad un manico generalmente di legno o metallo leggero (modernamente anche in plastica dura) della lunghezza tra i 35 ed i 70 cm, che insieme alla lama va a formare un angolo retto. Questo strumento deve la sua nascita all'inizio dell'agricoltura, ed \u00e8 diffuso su tutto il globo.\nLa zappa ha varianti grandi e varianti piccole:"}
{"id": "1395009", "revid": "767487", "url": "https://it.wikipedia.org/wiki?curid=1395009", "title": "The Zimmers", "text": "The Zimmers \u00e8 un gruppo musicale britannico nato nell'ambito di un documentario trasmesso per la prima volta dalla BBC il 28 maggio 2007; scopo della formazione del gruppo era quello di dare letteralmente voce al senso di isolamento e prigionia di cui le persone anziane spesso soffrono.I membri del gruppo, infatti, sono tutti persone dall'et\u00e0 media che si avvicina ai 70 anni, e spesso li supera abbondantemente, come nel caso del novantenne cantante Alf Carretta.\nIl nome \"The Zimmers\" deriva da \"zimmer frame\", il nome usato nel Regno Unito per indicare quello strumento che serve alle persone anziane o disabili per sostenersi mentre camminano. Esso prende il nome dall'azienda produttrice, la Zimmer, in italiano deambulatore.\nDiscografia.\nThe Zimmers hanno prodotto come singolo, una cover del brano dei The Who \"My Generation\", il quale una volta distribuito nei negozi ha raggiunto la 26\u00aa posizione della classifica britannica. Sulla copertina del CD il logo del gruppo \u00e8 stato disegnato a imitazione del logo dei Beatles, mentre l'immagine sottostante rappresenta quattro anziani che camminano in fila indiana, una benevola parodia della celeberrima immagine di copertina dell'album \"Abbey Road\". Da notare come il singolo sia stato registrato proprio negli Abbey Road Studios, in cui i Beatles registravano i loro album.\nIl 13 luglio 2007, nel corso del programma \"The Richard &amp; Judy Show\", The Zimmers hanno annunciato il loro secondo singolo: una cover del brano \"Firestarter\" dei Prodigy.\nA settembre 2008, la band ha pubblicato il suo primo album \"Lust for Life\", contenente cover di canzoni di Eric Clapton, The Beatles e Frank Sinatra.\nIl brano \"Firestarter\" dei Prodigy, che aveva come cantante principale Raffaele \"Alf\" Carretta \u00e8 uscito l'8 ottobre 2008."}
{"id": "1395010", "revid": "287204", "url": "https://it.wikipedia.org/wiki?curid=1395010", "title": "Acubens", "text": "Acubens (\u03b1 Cnc / \u03b1 Cancri / 65 Cancri), \u00e8 un sistema stellare triplo della costellazione del Cancro di classe spettrale A5m (La lettera 'm' indica che si tratta di stelle con linee metalliche). \nIl suo nome deriva dalla parola araba \u0627\u0644\u0632\u0628\u0627\u0646\u0649 \"Az-Zubana\" che significa \"pinza\" - del cancro -. \nAssai simile al Sole, dista dalla Terra 174 anni luce ed ha una magnitudine apparente di solo +4,26 ed \u00e8 la quarta stella in ordine di luminosit\u00e0 della costellazione. \nComponenti.\nLa componente principale del sistema Acubens A \u00e8 a sua volta una stella doppia, la cui natura \u00e8 stata scoperta grazie ad una occultazione lunare e le cui componenti sono separate soltanto da 0,1 arcsec. Ognuna delle due stelle \u00e8 23 volte pi\u00f9 luminosa del Sole con una massa doppia.\nA 11 secondi di arco, si trova la compagna Acubens B che appare come una stella di magnitudine apparente 12. A sua volta \u00e8 un sistema binario del quale si sa molto poco. Acubens A e Acubens B si trovano separate di almeno 600 UA.\nOccultazioni.\nPer la sua posizione prossima all'eclittica, \u00e8 talvolta soggetta ad occultazioni da parte della Luna e, pi\u00f9 raramente, dei pianeti, generalmente quelli interni.\nLe ultime occultazioni lunari avvennero rispettivamente alle date:"}
{"id": "1395011", "revid": "209345", "url": "https://it.wikipedia.org/wiki?curid=1395011", "title": "Alpha Cancri", "text": ""}
{"id": "1395015", "revid": "1776051", "url": "https://it.wikipedia.org/wiki?curid=1395015", "title": "Faraoani", "text": "Faraoani \u00e8 un comune della Romania di 5.554 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 2 villaggi: Faraoani e Valea Mare."}
{"id": "1395018", "revid": "92723", "url": "https://it.wikipedia.org/wiki?curid=1395018", "title": "Vladim\u00edr Me\u010diar", "text": "Biografia.\nDal 1942 al 1993.\nNel 1968 esord\u00ec nel Partito Comunista Cecoslovacco, allora l'unico modo di mettersi in mostra nella Cecoslovacchia comunista, come presidente del consiglio municipale di \u017diar nad Hronom, per essere dimesso l'anno successivo all'invasione della Cecoslovacchia da parte delle truppe del Patto di Varsavia, quando rivolse un discorso riformista al Parlamento nazionale e ne fu espulso. L'anno successivo fu espulso dal Partito comunista e fu incluso dal Comitato Centrale dello stesso Partito nel lungo elenco dei nemici del regime socialista. Si iscrisse alla Facolt\u00e0 di Legge dell'Universit\u00e0 Comenius di Bratislava, mentre lavorava in una fabbrica di vetro.\nNel tardo 1989, durante la rapida Rivoluzione di velluto, entr\u00f2 nel nuovo partito politico Pubblico contro la Violenza (Verejnos\u0165 proti n\u00e1siliu, VPN), il corrispondente del Forum Civico ceco. L'11 gennaio 1990 quando la VPN era in cerca di personaggi politici da proporre per il governo della Slovacchia, Me\u010diar fu nominato Ministro degli Interni e dell'Ambiente su raccomandazione di Alexander Dub\u010dek, che fu colpito dalla competenza di Me\u010diar. Dopo le prime elezioni democratiche in Cecoslovacchia nel giugno 1990, fu nominato Primo Ministro (in rappresentanza della VPN) in un governo di coalizione fra la VPN e il Movimento Cristiano-Democratico. Persegu\u00ec la riforma economica nell'ambito della federazione con i Cechi.\nNel 1990 il panorama politico in Repubblica Ceca e in Slovacchia inizi\u00f2 ad evolversi e nacquero molti nuovi partiti politici. Entro la fine del 1990, alcuni alleati politici di Me\u010diar presero le distanze da lui. Il partito si divise in due a marzo 1991: i sostenitori di Me\u010diar (per larga parte membri del governo) e gli avversari di Me\u010diar (guidati dall'allora presidente del partito Fedor G\u00e1l). In seguito, il 23 aprile 1991, il Presidium del Parlamento Slovacco lo sfiduci\u00f2 e fu sostituito da J\u00e1n \u010carnogursk\u00fd, allora leader del Movimento Democratico Cristiano. Tre giorni dopo, la VPN si scisse nel Movimento per una Slovacchia Democratica (HZDS) e nella VPN (da ottobre 1991 chiamata OD\u00da-VPN, poi solo OD\u00da). Me\u010diar fu eletto presidente dell'HZDS nel giugno 1991. La ragione ufficiale della scissione secondo l'OD\u00da era che Me\u010diar era divenuto un \"dittatore\".\nNel 1991 e nel 1992, ebbero luogo frequenti, ma infruttuose negoziazioni tra la Repubblica Ceca e la Slovacchia riguardo alle future relazioni tra le due repubbliche federate della Cecoslovacchia. I vincitori delle elezioni del giugno 1992 in Cecoslovacchia e i nuovi Primi Ministri furono il Partito Democratico Civico guidato da V\u00e1clav Klaus in Repubblica Ceca e l'HZDS guidato da Vladim\u00edr Me\u010diar in Slovacchia. Prima e immediatamente dopo queste elezioni, l'HZDS sostenne la creazione di una federazione pi\u00f9 leggera fra le due repubbliche. Invece la sua controparte ceca avrebbe voluto una Cecoslovacchia ancora pi\u00f9 centralizzata oppure due Paesi separati. Siccome queste due visioni erano inconciliabili, Me\u010diar e Klaus risolvettero (al termine di intense negoziazioni, ma senza consultare il popolo mediante referendum) il 23 luglio a Bratislava di dividere la Cecoslovacchia e di creare due Stati indipendenti. Conseguentemente, Me\u010diar e Klaus divennero i Primi Ministri dei due Stati il 1\u00ba gennaio 1993.\nDal 1993 ad oggi.\nIn seguito alle dimissioni parlamentari di otto membri dell'HZDS nel marzo 1993, Me\u010diar perse la maggioranza in parlamento. Nello stesso frangente l'HZDS perse anche l'appoggio del presidente della Repubblica, Michal Kov\u00e1\u010d, che era stato indicato dall'HZDS. Tuttavia, fu solo nel marzo 1994 che fu deposto come Primo Ministro dal Parlamento e che i partiti di opposizione diedero vita a un nuovo governo presieduto da Jozef Morav\u010d\u00edk.\nDopo le elezioni di settembre e ottobre 1994, nelle quali il suo HZDS conquist\u00f2 il 35% dei voti, Me\u010diar ridivenne Primo Ministro. Nel periodo successivo, fu costantemente criticato dai suoi avversari e dall'Occidente per il suo stile autocratico, per la mancanza di rispetto per la democrazia, per la corruzione (che rimane un problema irrisolto) e per la privatizzazione torbida e selvaggia delle imprese pubbliche che fu perseguita durante il suo mandato. Questa politica di privatizzazioni fu accompagnata da ampie appropriazioni illegali di beni pubblici.\nIn questo periodo Me\u010diar fu in costante conflitto con il Presidente della Repubblica. Fu anche criticato per essersi servito dei Servizi Segreti slovacchi per il rapimento del figlio del Presidente Michal Kov\u00e1\u010d Junior nell'agosto 1995, ma la sua colpevolezza non \u00e8 stata dimostrata. Al termine del mandato di Kova\u010d nel marzo 1998 il Parlamento non trov\u00f2 un accordo per eleggere un successore ed egli esercitando ad interim le funzioni di presidente della repubblica, concesse l'amnistia per alcuni colpevoli del rapimento. Conseguentemente, la Slovacchia si ritrov\u00f2 parzialmente isolata dall'Occidente e i ritmi delle trattative di adesione all'Unione europea e alla NATO furono molto lenti che non per i Paesi vicini, bench\u00e9 Me\u010diar abbia sempre sostenuto l'adesione del suo Paese sia all'Unione Europea sia alla NATO.\nNonostante il successo elettorale del settembre 1998 in cui l'HZDS risult\u00f2 il partito di maggioranza relativa con il 27% dei voti, Me\u010diar non riusc\u00ec a formare una coalizione e Mikul\u00e1\u0161 Dzurinda divenne Primo Ministro. Me\u010diar fu uno dei due candidati al ballottaggio per le prime elezioni dirette del Presidente della Repubblica nel 1999, ma fu sconfitto da Rudolf Schuster. Nel 2000 l'HZDS cambi\u00f2 nome in Partito Popolare - Movimento per una Slovacchia Democratica. Le elezioni del 2002 videro ancora l'HZDS come il partito di maggioranza relativa con il 20%, ma ancora una volta, il partito non riusc\u00ec a formare una coalizione. Nelle elezioni presidenziali del 2004 Me\u010diar fu nuovamente candidato, ma fu sconfitto al ballottaggio da Ivan Ga\u0161parovi\u010d, in precedenza suo alleato per molto tempo."}
{"id": "1395021", "revid": "602145", "url": "https://it.wikipedia.org/wiki?curid=1395021", "title": "Ritratto di Paquio Proculo", "text": "Il cosiddetto ritratto di Paquio Proculo \u00e8 un affresco conservato presso il Museo archeologico nazionale di Napoli, rinvenuto nella \"casa di Pansa\" negli scavi archeologici di Pompei.\nL'affresco ritrae una coppia di borghesi pompeiani, quasi certamente marito e moglie. Essi vengono comunemente indicati come \"Paquio Proculo e sua moglie\", a causa di una scritta rinvenuta sull'esterno della casa; in realt\u00e0 si tratterebbe del panettiere \"Terentius Neo\", come rivelerebbe un graffito rinvenuto all'interno della casa, mentre la scritta esterna apparteneva ad un manifesto di propaganda elettorale a favore di Paquio Proculo, effettivamente poi eletto come duoviro di Pompei. \nIl panettiere - che possedeva il suo \"pistrinum\" sulla via dell'Abbondanza - sull'affresco si presenta abbigliato con la toga, qualificandosi in tal modo come cittadino romano\nSi \u00e8 ipotizzato, inoltre, che i caratteri somatici dei due personaggi raffigurati ne tradiscano le origini sannitiche, che spiegherebbe il desiderio di ostentazione dello stato sociale raggiunto: l'uomo raffigurato stringe infatti un rotolo di papiro (\"rotulus\"), mentre la donna tiene in mano una tavoletta cerata e lo stilo, suggerendo che l'uomo si occupasse di attivit\u00e0 pubbliche o culturali e che la donna si occupasse invece dell'amministrazione della casa e degli affari: infatti le tavolette cerate rinvenute a Pompei che presentano ancora tracce di iscrizioni, sono tutte a carattere commerciale ed economico (contratti di fitto, ricevute, compravendite, note di addebito o di accredito, ecc.)."}
{"id": "1395028", "revid": "287204", "url": "https://it.wikipedia.org/wiki?curid=1395028", "title": "Asellus", "text": "Il termine Asellus pu\u00f2 riferirsi a:"}
{"id": "1395032", "revid": "767487", "url": "https://it.wikipedia.org/wiki?curid=1395032", "title": "Filipeni (Bac\u0103u)", "text": "Filipeni \u00e8 un comune della Romania di 2.326 abitanti, ubicato nel distretto di Bac\u0103u, nella regione storica della Moldavia."}
{"id": "1395035", "revid": "1904508", "url": "https://it.wikipedia.org/wiki?curid=1395035", "title": "Cecilia di Baden", "text": "Biografia.\nInfanzia ed educazione.\nEra la figlia pi\u00f9 giovane del granduca Leopoldo I di Baden (1790-1852) e della principessa Sofia Guglielmina di Svezia. Lei era un discendente di Giorgio II d'Inghilterra e della Dinastia Rurik attraverso Anna di Kiev, regina di Francia.\nIl padre di Cecilia, discendeva da un matrimonio morganatico (sua madre era Luisa Carolina di Hochberg) e quindi non aveva diritto sul granducato. Tuttavia, nel 1830 sal\u00ec al trono del Granducato di Baden dopo che la linea maschile principale della sua famiglia si estinse. Leopoldo \u00e8 stato considerato il primo sovrano tedesco concedere riforme liberali del suo paese. \nLa madre di Cecilia, Sofia Guglielmina di Svezia, era la figlia di Gustavo IV Adolfo di Svezia e Federica di Baden. A differenza di suo marito, Sofia Guglielmina era una sostenitrice delle politiche conservatrici. Durante il tumulto causato dalla comparsa di Kaspar Hauser, si disse che Sofia avesse ordinato l'assassinio di Hauser nel 1833. Questo danneggi\u00f2 la relazione della coppia e si diceva che Sofia avesse avuto una relazione. Voci a corte attribuirono la paternit\u00e0 di Cecilie a un banchiere ebreo di nome Haber. Nessuna prova storica \u00e8 emersa per confermare questa affermazione. \nBench\u00e9 suo padre fosse di tendenze politiche molto liberali, egli mostr\u00f2 grande severit\u00e0 nei confronti dei figli, e Cecilia ricevette una rigida educazione, che rimpianse sempre amaramente. La famiglia granducale dovette abbandonare il paese durante la Rivoluzione del 1848. Queste esperienze segnarono i primi anni di vita della giovane principessa. Dopo il ritorno a Karlsruhe, la mitezza del granduca fece smorzare la sommossa, e tale condotta influenz\u00f2 sua figlia in modo significativo.\nMatrimonio.\nAll'et\u00e0 di diciassette anni i suoi genitori organizzarono il suo matrimonio con il granduca Michail Nikolaevi\u010d di Russia, il figlio pi\u00f9 giovane dello zar Nicola I di Russia. I dettagli del loro fidanzamento non sono noti, tuttavia, il loro fu un matrimonio d'amore. \nIl matrimonio ebbe luogo il 28 agosto del 1857, a San Pietroburgo nella cappella del Palazzo d'Inverno. Si convert\u00ec al credo ortodosso e acquis\u00ec il titolo di Gran Principessa di Russia. Convertendosi vide mutare il proprio nome da Cecilia in Ol'ga F\u00ebdorovna Romanova: questo nome sarebbe stato scelto, secondo alcune fonti, dal suo sposo, che non amava il nome proprio di persona Cecilia. \nIl granduca Michail amava profondamente sua moglie ed era sotto la sua forte influenza, rafforzarono la loro unione. Michail era calmo, uomo piuttosto noioso che sarebbe stato completamente felice per dedicarsi solo all'artiglieria e alla sua famiglia, e non brilla di un'intelligenza eccezionale. D'altra parte, Ol'ga era vivace, dalla lingua tagliente, spiritosa, molto appassionata di pettegolezzi - secondo alcuni dei suoi contemporanei, il pettegolezzo era la sua principale ragione di esistere.\nLa coppia and\u00f2 a vivere nel nuovo palazzo Mikhailovskij, che venne costruito nel 1861. Avevano anche una residenza estiva sul Baltico e una vasta tenuta rurale nel sud dell'Ucraina. La granduchessa, con una personalit\u00e0 pi\u00f9 forte del marito, \u00e8 stata la forza dominante nella famiglia. Allev\u00f2 i figli con il pugno di ferro.\nLa gran principessa Ol'ga, pur essendo capricciosa aveva uno spirito vivace. Questa vivacit\u00e0 di linguaggio irrit\u00f2 tuttavia lo Zar Alessandro III e sua moglie Marija F\u00ebdorovna, tanto che la coppia imperiale decise infine di limitare la frequentazione con Michaijl e Ol'ga. Suo marito Michele venne inviato da suo fratello, lo Zar Alessandro II, nel Caucaso, in qualit\u00e0 di Governatore della regione. Alla fine del 1862 Ol'ga e suo marito si trasferirono nel Caucaso, prendendo residenza a Tblisi.\nLa gran principessa esercit\u00f2 una notevole influenza su suo marito nell'applicazione, da lui fatta nel Caucaso, delle riforme liberali varate dallo Zar. Inoltre, assunse nel cerimoniale del Governatore, che assomigliava a quello dello Zar, una posizione importante. Ol'ga diede vita a molte istituzioni di beneficenza, fondando, tra le altre cose, la prima scuola superiore femminile, e creando enti di formazione per le donne. Nel complesso tuttavia, ella fu il solo membro della famiglia imperiale a non prender parte agli affari di stato od alle funzioni pubbliche, consacrandosi esclusivamente alla cura del marito e dei figli. Ella si rivel\u00f2 una sposa sagace, fedele e piena di saggezza. Nei confronti dei figli ella si dimostr\u00f2 invece molto rigida, pretendendo da loro obbedienza totale.\nCon la morte di Alessandro II, termin\u00f2 anche il mandato di Michail quale Governatore del Caucaso. Infatti il nuovo zar nomin\u00f2 Michail Presidente del Consiglio Imperiale, e la sua famiglia si trasfer\u00ec di nuovo a San Pietroburgo. In quest'occasione la gran principessa diede con eleganza il proprio sostegno al marito.\nIl destino volle che suo figlio Michail Michajlovi\u010d Romanov andasse contro la tradizione, cui Ol'ga credeva profondamente. Suo figlio non aveva intenzione di contrarre un matrimonio compatibile con il suo rango e, sposandosi con la contessa Sophie von Merenberg, s'attir\u00f2 l'ira della famiglia imperiale. Venne bandito a vita dalla Russia e si trasfer\u00ec a Londra.\nMorte.\nNel marzo del 1891, la gran principessa si decise ad intraprendere, dopo un'urgente visita, delle cure per far riprendere il proprio fisico, recandosi in Crimea. La sua salute s'era infatti deteriorata a causa dello scandalo causato dal matrimonio di suo figlio Michele.\nOl'ga F\u00ebdorovna mor\u00ec nella citt\u00e0 ucraina di Charkiv, il 12 aprile 1891, all'et\u00e0 di 51 anni prima di aver potuto raggiungere la localit\u00e0 di cura in Crimea. Fu sepolta nella Cattedrale di San Pietro e Paolo.\nDiscendenza.\nCecilia di Baden e il granduca Michail Nikolaevi\u010d Romanov ebbero sette figli:"}
{"id": "1395041", "revid": "108678", "url": "https://it.wikipedia.org/wiki?curid=1395041", "title": "Linea 1 (metropolitana di Torino)", "text": ""}
{"id": "1395046", "revid": "767487", "url": "https://it.wikipedia.org/wiki?curid=1395046", "title": "Il porno shop della settima strada", "text": "Il porno shop della settima strada \u00e8 un film del 1979, diretto da Joe D'Amato.\nNato come un thriller erotico soft, fu trasformato in hard dalla produzione, che inser\u00ec scene porno girate da controfigure. L'attrice Annamaria Clementi, per questo motivo, fece causa alla produzione.\nUsc\u00ec nelle sale cinematografiche italiane il 20 febbraio 1979. Il titolo internazionale \u00e8 \"The Pleasure Shop on 7th Avenue\".\nTrama.\nA New York, due malviventi di mezza tacca, Rico (il capo) e Bob (un maniaco sessuale scarcerato da poco), rapinano l'incasso d'un negozio protetto dalla mafia, che subito sguinzaglia dei sicari sulle loro tracce. I due si trovano cos\u00ec costretti a rifugiarsi nel pornoshop gestito da Lorna, donna d'un boss mafioso.\nNel locale, mentre Bob inizia a curiosare tra i films pornografici, Rico \u00e8 attratto da Lorna, che tenta inutilmente di convincere Bob a lasciarla andare praticandogli una fellatio. I due delinquenti decidono di fuggire con Lorna in ostaggio, quindi si recano dall'afroamericano che li aveva incaricati della rapina al negozio e lo costringono a seguirli nella fuga verso il Canada. Approfittando d'una sosta in una stazione di servizio, Lorna riesce a lasciarvi nel cestino del bagno una banconota su cui ha scritto il luogo dove si stanno dirigendo. I rapinatori giungono in una villa che credono deserta da utilizzare come rifugio, ma la trovano gi\u00e0 occupata da tre studenti, Frank insieme alla sua ragazza Sue e all'amica comune Faye; i malviventi prendono in ostaggio anche questi ultimi e iniziano a molestare e violentare le ragazze e a picchiare il ragazzo. Trovata la banconota lasciata da Lorna, i sicari della mafia localizzano il nascondiglio dei rapinatori e v'irrompono, ma vengono neutralizzati dai malviventi, che fuggono precipitosamente senza bottino, sottratto loro astutamente da Faye, in apparenza la ragazza pi\u00f9 ingenua."}
{"id": "1395047", "revid": "287204", "url": "https://it.wikipedia.org/wiki?curid=1395047", "title": "Yamaha RD 500", "text": "La Yamaha RD 500 LC \u00e8 una motocicletta prodotta dall'azienda giapponese Yamaha Motor dal 1984 al 1987\nIl contesto.\nAl salone di Tokio del 1983 la Yamaha present\u00f2 il modello \"RZV 500R\", nel quale l'architettura del motore a V e del telaio in alluminio ricordava il modello da Gran Premio \"YZR500 - OW61\", derivata dalla OW60 dello stesso anno, ovvero la prima a utilizzare il quattro cilindri a V in sostituzione di quello in quadrato utilizzato fino al 1981 sulla OW54, portato al debutto nel Motomondiale 1982 da Kenny Roberts.\nAnche se molto diversi nella sostanza, l'apparente similitudine tecnica tra i modelli conferiva alla \"RVZ\" un'aura di moto direttamente derivata dalle competizioni, contribuendo ad incentivare la sua appetibilit\u00e0 sul mercato internazionale.\nPrima ancora di porre il nuovo modello in vendita, venne realizzata la versione \"RD 500 LC\", destinata al mercato europeo che, al fine di ridurre i costi, era dotata di telaio in acciaio e forcella anteriore senza regolazione di precarico. La \"RD 500 LC\" fu consegnata ai concessionari in Europa nella seconda met\u00e0 del 1984, mentre per la \"RZV 500R\", destinata al solo mercato giapponese, le vendite iniziarono nel 1985.\nDescrizione.\nLa moto riprende il modello da motomondiale, con l'uso delle valvole allo scarico YPVS (Yamaha Power Valve System) che consentivano di ottimizzare la curva di erogazione del motore a tutti i regimi, garantendo prestazioni paragonabili a quelle dei modelli da 750\u00a0cm\u00b3 con motore a quattro tempi; caratteristiche le quattro espansioni, due di esse si portavano sotto la carenatura, ai lati della sella, mentre le altre due spuntavano dalla parte inferiore sino a raggiungere la coda.\nAssieme alla Suzuki RG 500 Gamma ed alla Honda NS 400 R ha rappresentato il pi\u00f9 alto livello della produzione sportiva a due tempi, tipologia di motori che, per strategie di mercato, hanno ceduto il passo a quelli a quattro tempi."}
{"id": "1395048", "revid": "57342", "url": "https://it.wikipedia.org/wiki?curid=1395048", "title": "BAFTA al miglior attore non protagonista", "text": "Il BAFTA al miglior attore non protagonista (\"BAFTA Award for Best Actor in a Supporting Role\") \u00e8 un premio annuale, promosso dal BAFTA a partire dal 1969, che premia l'attore che pi\u00f9 si \u00e8 distinto nell'interpretazione in un ruolo non protagonista, in una pellicola cinematografica dell'anno precedente. L'albo d'oro \u00e8 pertanto riferito all'anno di produzione della pellicola."}
{"id": "1395051", "revid": "12357682", "url": "https://it.wikipedia.org/wiki?curid=1395051", "title": "Islamici", "text": ""}
{"id": "1395053", "revid": "1856513", "url": "https://it.wikipedia.org/wiki?curid=1395053", "title": "Baboo", "text": "Baboo era una compagnia aerea regionale svizzera con sede a Ginevra, aeroporto di Cointrin, la cui attivit\u00e0 \u00e8 cessata alla fine del 2010.\nStoria.\nFlybaboo \u00e8 stata fondata nell'agosto del 2003 da Julian Cook, a seguito della cessazione da parte di Swissair della tratta Ginevra-Lugano. Il primo volo con destinazione Lugano ha luogo il 3 novembre 2003, con un aereo della Cirrus Airlines. A maggio del 2004 la compagnia ottiene la licenza AOC (Air Operator Certificate) da parte dell'OFAC, che le permetter\u00e0 di operare con il suo aeromobile, un Dash-8 Q300 da 50 posti acquisito in leasing dal costruttore Bombardier Aerospace.\nDa allora Flybaboo non ha smesso di crescere. Dai 20 dipendenti iniziali \u00e8 passata ai 190, arrivando a servire 17 destinazioni in partenza da Ginevra suddivise in destinazioni permanenti e stagionali, charter esclusi.\nL'aumento di capitale per un ammontare di 15.4 milioni di Franchi svizzeri, sottoscritto nel 2007, \u00e8 tra le iniziative pi\u00f9 importanti intraprese dalla compagnia, che hanno permesso alla direzione di elaborare una forte strategia di crescita e di dare nuovo vigore alla compagnia.\nA fine 2009 Flybaboo dichiarava un fatturato di 73 milioni di FS e il traffico passeggeri aveva raggiunto pi\u00f9 di 1\u00a0300\u00a0000 clienti. Per quanto riguarda la flotta, era composta da due Dash 8-Q400 della Bombardier Aerospace e tre Embraer 190, ma in seguito a problemi economici la compagnia ha deciso di ridurla eliminando i 3 Embraer 190.\nIl 25 novembre 2010 Darwin Airline rileva e compra le attivit\u00e0 di Flybaboo e mira a rafforzarsi quale compagnia aerea regionale, cessa in questo modo l'operativit\u00e0 dell'azienda acquisita.\nFlotta.\nA novembre 2010 la flotta si componeva di:"}
{"id": "1395054", "revid": "767487", "url": "https://it.wikipedia.org/wiki?curid=1395054", "title": "Filipe\u0219ti", "text": "Filipe\u0219ti \u00e8 un comune della Romania di 4.738 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 8 paesini: Boan\u0163a, Cirligi, Corne\u0219ti, Cotu-Grosului, Filipe\u0219ti, Galbeni, H\u00eerle\u0219ti, Oni\u0219cani."}
{"id": "1395055", "revid": "287204", "url": "https://it.wikipedia.org/wiki?curid=1395055", "title": "Filipesti", "text": ""}
{"id": "1395057", "revid": "254059", "url": "https://it.wikipedia.org/wiki?curid=1395057", "title": "Val Veddasca", "text": "La val Veddasca \u00e8 una valle della provincia di Varese e del canton Ticino, solcata dal torrente Giona.\nLa valle inizia al valico dell'alpe di Neggia, nel territorio del comune svizzero di Gambarogno, in localit\u00e0 Indemini, e termina a Maccagno, dove sbocca nel lago Maggiore.\nGeografia.\nLa valle \u00e8 contornata da monti alti tra i 900 e i quasi 2000 metri di altitudine del Monte Tamaro. \u00c8 inserita all'interno del sito di interesse comunitario denominato Val Veddasca.\nOrografia.\nDelimitano la Valle i monti : Montagnola (931 m s.l.m.), Borgna (1158 m s.l.m.), Cadrigna (1300 m s.l.m.), Sirti (1344 m s.l.m.), Covreto (1593 m s.l.m.), Paglione (1554 m s.l.m.), Gambarogno (1734 m s.l.m) in destra idrografica; mentre in sinistra idrografica i monti : Tamaro (1961 m s.l.m), Gradiccioli (1936 m s.l.m.), Pola (1742 m s.l.m.), Magno (1636 m s.l.m.), Zottone (1569 m s.l.m.), Poncione di Breno (1654 m s.l.m.) Lema (1621 m s.l.m.), Gradisea (1057 m s.l.m), Motti dei Ronchetti (702 m s.l.m).\nIdrografia.\nIl torrente Giona raccoglie tutte le acque della valle, eccetto quelle confluenti nel torrente Molinera.\nPrincipali affluenti del Giona nella valle sono i torrenti val Frigera, Viascola e valle Arasio.\nConfluiscono nel Molinera, invece, il rio Quadro e la Vasca Molinera. Quest'ultimo \u00e8 il modesto emissario del lago Delio. Bacino artificiale formato da due dighe, le cui acque raggiungono in gran parte tramite condotte forzate la centrale idroelettrica di Roncovalgrande; solo le acque in eccesso alimentano la Vasca Molinera.\nCentri abitati.\nI comuni che interessano la valle sono Gambarogno (Indemini), Curiglia con Monteviasco e Maccagno con Pino e Veddasca.\nIndemini \u00e8 un villaggio costituito da diversi piccoli insediamenti come Pezze, Isolabella, monti, Alpe e monti in cima al Pra, posti ai piedi dell'alpe di Neggia, dove \u00e8 presente una stazione sciistica. Inoltre, sul monte Gradiccioli, a quota 1168 m s.l.m., vi \u00e8 un alpeggio. \u00c8 frazione del comune svizzero di Gambarogno.\nIl comune di Maccagno con Pino e Veddasca fa parte della Valle solo parzialmente con alcune frazioni ed alpeggi: Biegno, Lozzo, Ronco, Passo della Forcora, Armio, Graglio, Cadero, Cangili, Monterecchio, Nove Fontane, Alpe Quadra, Alpe Feed, Bacinetto, Pian Poso, Alpe Cadrigna, Pian della Croce, Alpe Cangei, Alpe Pr\u00e0 del Cotto, Alpe Comendone, Alpe Casmera, Caldera, Fontana, Alpe Rassini, Ponte Del\u00e0, Costa del Fajetto, Passo Fontana Rossa, Garabiolo, Ronchi, Caviggia, Veddo, Bosco Nassa, Alpe Inent, Alpe Dei, lago Delio.\nCuriglia con Monteviasco \u00e8 formato dall'unione dei centri di Curiglia e Monteviasco e da altre frazioni ed alpeggi che sono Sarona, Alpone, Piero, Viasco, Mulini, Alpe Polusa, Alpe Fontanella, Alpe Cortetti, Alpe C\u00e0 del Sasso, Madonna della Guardia, Alpe Rattaiola, Alpe Corte, Alpe Merigetto, Ponte di Piero, Alpe Rivo, Alpe Pian Cavurico. Questo comune \u00e8 caratterizzato dalla scarsit\u00e0 di strade carrozzabili, che raggiungono solo Curiglia e Ponte di Piero. Monteviasco \u00e8 collegato a Ponte di Piero tramite una funivia.\nSport invernali al passo della Forcora.\nLa val Veddasca pu\u00f2 vantare l'unica stazione sciistica per lo sci alpino in provincia di Varese. Si tratta del Passo della Forcora, dove uno skilift, una manovia e un tapis roulant consentono di praticare questa disciplina. Lo skilift pi\u00f9 lungo, porta in vetta al monte Cadrigna e serve una pista rossa. Oltre alle piste dello sci alpino, lunghe complessivamente 1.5\u00a0km, al passo si trova anche un anello per lo sci di fondo."}
{"id": "1395058", "revid": "2190052", "url": "https://it.wikipedia.org/wiki?curid=1395058", "title": "Marc'Antonio Tomati", "text": "\u00c8 stato vescovo di Asti tra il 1666 ed il 1693.\nBiografia.\nLa famiglia Tomati era di origine ligure, Bartolomeo fu elemosiniere del Principe di Piemonte nel 1545.\nMarco Antonio Tomati di Caravonica, figlio di Giovanni Battista, sergente maggiore delle Milizie del Principato di Oneglia, e di Maria Natta da Sarola era dottore in teologia ed era stato a Roma referendario del Tribunale Supremo della Segnatura Apostolica di Giustizia e Grazia, durante la sua ultima visita pastorale, nei pressi di Govone si ammal\u00f2 gravemente e nella notte del 7 gennaio 1693, mor\u00ec.\nL'operato.\nIl governo del vescovo Tomati fu completamente allineato a quello dei suoi predecessori del XVII secolo, al servizio della riforma del Concilio di Trento.\nDurante il suo episcopato, nel 1681, nacque l'\"Ospedale degli infermi Santa Maria Scala Coeli\" nel Borgo Santa Maria Nuova.\nGenealogia episcopale.\nLa genealogia episcopale \u00e8:"}
{"id": "1395060", "revid": "834", "url": "https://it.wikipedia.org/wiki?curid=1395060", "title": "Beautiful Garbage", "text": ""}
{"id": "1395063", "revid": "211141", "url": "https://it.wikipedia.org/wiki?curid=1395063", "title": "Lor (Oblast' di Volgograd)", "text": ""}
{"id": "1395072", "revid": "767487", "url": "https://it.wikipedia.org/wiki?curid=1395072", "title": "G\u00e2rleni", "text": "G\u00e2rleni \u00e8 un comune della Romania di 6.742 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: G\u00e2rlenii de Sus, Lespezi, Palade\u0219ti, R\u0103cil\u0103, Satu Nou, \u0218urina."}
{"id": "1395075", "revid": "287204", "url": "https://it.wikipedia.org/wiki?curid=1395075", "title": "Garleni", "text": ""}
{"id": "1395076", "revid": "188323", "url": "https://it.wikipedia.org/wiki?curid=1395076", "title": "Kawasaki Z200", "text": ""}
{"id": "1395079", "revid": "729019", "url": "https://it.wikipedia.org/wiki?curid=1395079", "title": "Clemente Corte", "text": "Biografia.\nUfficiale d'artiglieria dell'esercito regolare sardo, fu decorato della medaglia d'argento al valor militare nella battaglia di Novara del 1849. Fu Capo di Stato Maggiore di Garibaldi nei Cacciatori delle Alpi nella guerra del 1859. Partecip\u00f2 alla campagna meridionale del 1860 al seguito della spedizione di Giacomo Medici, ma il suo gruppo, composto del piccolo bastimento Utile e della nave Charles and Jane, fu catturato dalla Marina borbonica; i circa 950 volontari furono condotti a Gaeta e, successivamente rilasciati, ripartirono il 15 luglio 1860 con la nave Amazon.\nFu ferito al petto nella presa della citt\u00e0 di Milazzo e si comport\u00f2 da valoroso nell'assedio della fortezza di Capua. Nel 1862 fu in Aspromonte con Garibaldi.\nNella terza guerra di indipendenza si arruol\u00f2 volontario nel Corpo Volontari Italiani e fu posto al comando, dapprima del 1\u00ba Reggimento volontari, poi nominato generale della 4\u00aa Brigata. Si distinse nella battaglia di Monte Suello del 3 luglio e, per il valore dimostrato, fu insignito a guerra finita della medaglia d'oro al valor militare.\nDeputato della Sinistra storica eletto nella circoscrizione di Rovigo e prefetto, scrisse per il \"Corriere della Sera\", fu nominato senatore il 15 febbraio 1880. Alla Camera fu convinto sostenitore del colonialismo italiano e dell'occupazione di Assab e Massaua divenendo in poco tempo uno degli esponenti di punta del \"partito coloniale\".\nMor\u00ec a Vigone nel 1895.\nIl Gran maestro del Grande Oriente d'Italia Ernesto Nathan lo rivel\u00f2 massone nel suo discorso al Teatro Costanzi di Roma il 21 aprile 1918."}
{"id": "1395084", "revid": "33751", "url": "https://it.wikipedia.org/wiki?curid=1395084", "title": "Robson de Souza", "text": ""}
{"id": "1395088", "revid": "107987087", "url": "https://it.wikipedia.org/wiki?curid=1395088", "title": "Sasso di Michaux", "text": "La Stele di Tak-Kesra, volgarmente chiamata Sasso di Michaux (in francese \"Caillou de Michaux\"), \u00e8 un blocco di basalto ovale e arrotondato, coperto di caratteri cuneiformi comprato a Baghdad nel 1783 dal botanico ed esploratore francese Andr\u00e9 Michaux, inviato del governo francese in una spedizione sul Tigri.\nLa pietra \u00e8 un kudurru ovvero un cippo geometrico con scolpito un atto di donazione.\nNella parte anteriore sono rappresentati degli animali mostruosi accucciati alla base di strutture dotate di colonne sulle quali \u00e8 possibile riconoscere un triangolo, simbolo della triade caldea o babilonese, e la figura conica, emblema della grande dea Melytta corrispondente alla latina Venere. Secondo alcuni studiosi le figure della parte alta rappresenterebbero il Capricorno che entra nella casa del Sole.\nL'iscrizione, in aramaico e caldeo, recita: \"20 kur di terreno seminato a grano, l'iku essendo a un mio nonno sa tutto\" \n\"simdu, misurato secondo il grande cubito agrario della citt\u00e0 di Kar-Nabu, sulla riva del canale Me-Kalkal, sul territorio della trib\u00f9 di Habban, campo totale, su 1080 metri del grande lato superiore, a Est, fiancheggiando il distretto della citt\u00e0 di Hudada; ...a D\u00fbr-Sharruk\u00een-ayyitu, sua figlia, fidanzata di Tab-ashab-marduk, discendente di Ina-Esagil-Zeru, amministratore, da non abbandonare mai...\"\nIl \"sasso\" \u00e8 conservato presso la Biblioteca Nazionale di Parigi."}
{"id": "1395089", "revid": "188323", "url": "https://it.wikipedia.org/wiki?curid=1395089", "title": "Kawasaki Z305", "text": ""}
{"id": "1395090", "revid": "1714743", "url": "https://it.wikipedia.org/wiki?curid=1395090", "title": "Ottone I di Brandeburgo", "text": "Biografia.\nOttone I era il figlio maggiore di Alberto I l'Orso, che aveva dato vita al margraviato di Brandeburgo nel 1057, e di sua moglie Sofia di Winzenburg, figlia di Ermanno I di Winzenburg. Egli ebbe tre sorelle e sei fratelli, dei quali i pi\u00f9 conosciuti sono indubbiamente l'Arcivescovo Sigfrido di Anhalt e il duca Bernardo III di Sassonia.\nL'anno di nascita di Ottone \u00e8 ufficialmente il 1128, ma alcuni storici recentemente hanno avanzato dubbi sulla data. Pribislavo \u00e8 conosciuto per essere stato il padrino di Ottone e per avergli concesso le terre di Zauche in occasione del suo matrimonio; lo storico Partenheimer (2003) data l'evento al 1123 o nel 1125.\nNel 1148 circa Ottone spos\u00f2 Giuditta di Polonia, nobile Piast, sorella del duca di Polonia Boleslao IV e di Mieszko III. Il matrimonio si svolse nel corso della crociata dei Venedi (una delle crociate del Nord) nel corso di un incontro avvenuto il 6 gennaio 1148, a cui parteciparono Ottone e i due duchi polacchi, oltre all'arcivescovo Federico di Wettin. Secondo Partenheimer (2003), il matrimonio venne celebrato della dinastia degli Ascani allo scopo di venire in aiuto alla dinastia dei Piast in opposizione a Corrado III di Germania, che sosteneva invece Ladislao II \"l'Esiliato\" come legittimo reggente di Polonia. Alla morte di Giuditta, nel 1175, Ottone spos\u00f2 Adele d'Olanda (1176), figlia del conte Fiorenzo III di Seeland.\nOttone ebbe due figli dal suo primo matrimonio, Ottone ed Enrico, e un terzo figlio dal secondo matrimonio, Alberto.\nOttone venne sepolto nell'Abbazia di Lehnin, di cui aveva aiutato la costruzione.\nMargravio di Brandeburgo.\nOttone govern\u00f2 dal 1144 col padre Alberto. Egli non ottenne mai ufficialmente il titolo di margravio di Brandeburgo sino alla morte del padre nel 1170, ma nel 1144 viene gi\u00e0 menzionato con questo titolo in un documento ufficiale con Alberto, anche se Alberto gli confer\u00ec questa eredit\u00e0 solo nel 1157. Ottone venne introdotto agli affari di governo proprio dal padre, a cui sopravvisse di 14 anni.\nIl margraviato di Brandeburgo che Ottone ottenne alla morte del padre nel 1170, non corrispondeva a quello che sar\u00e0 poi il territorio del Brandeburgo. L'antico margraviato comprendeva solo la parte ad Est dell'Havelland e Zauche. Nei successivi 150 anni, sotto la dinastia degli Ascanidi, il margraviato ottenne molti altri territori, espandendosi sino ad essere poi compreso nella Prussia.\nL'abbazia di Lehnin.\nNel 1180, Ottone fond\u00f2 l'abbazia di Lehnin a Zauche come il primo monastero del margraviato, nel quale sarebbe stato sepolto quattro anni dopo. Il monastero cistercense, in effetti, assunse i connotati di un luogo per la sepoltura degli Ascanidi e poi degli Hohenzollern. I primi monaci vi presero residenza nel 1183, provenendo dall'abbazia di Sittichenbach; la costruzione del chiostro della chiesa ebbe inizio nel 1190.\nQuando il monastero venne secolarizzato nel 1542, essa comprendeva un appannaggio di 39 villaggi e della citt\u00e0 di Werder."}
{"id": "1395097", "revid": "729019", "url": "https://it.wikipedia.org/wiki?curid=1395097", "title": "Stazione di Livorno Calambrone", "text": "La stazione di Livorno Calambrone \u00e8 una stazione ferroviaria della citt\u00e0 di Livorno, dedicata esclusivamente al traffico merci, ed \u00e8 ubicata sulla ferrovia Leopolda, subito dopo la stazione di Livorno Centrale, in direzione Pisa.\nIl nome di \"Calambrone\" \u00e8 dovuto alla denominazione della zona, da non confondere con la non distante frazione omonima di Pisa. Inoltre, fino al 1960, a pochi chilometri dallo scalo di Livorno Calambrone, si trovava una stazione denominata esclusivamente \"Calambrone\": essa si estendeva nel territorio comunale di Pisa, ma era posta sulla linea Pisa-Tirrenia-Livorno.\nStrutture e impianti.\nLo scalo di Calambrone si sviluppa all'intersezione tra l'antica ferrovia Leopolda per Livorno San Marco (prima met\u00e0 del XIX secolo) e il pi\u00f9 recente tratto costiero Livorno-Cecina della ferrovia Tirrenica (1910), dove sorge la stazione di Livorno Centrale.\nLa stazione, formalmente aperta nel 1987 lungo la linea gi\u00e0 esistente, \u00e8 dotata di numerosi binari sia passanti che tronchi.\nDal lato opposto invece i binari sono tutti confluenti nel binario che porta alle stazioni di Livorno San Marco e lo scalo portuale di Livorno Porto Vecchio: infatti \u00e8 proprio da questa stazione che parte il raccordo per il porto, dove si imbarcano le merci per la Sicilia ed altri luoghi.\nInoltre la stazione \u00e8 collegata con un binario alla stazione di Livorno Porto Nuovo e al terminal Darsena Toscana, e con un altro binario all'Interporto toscano Amerigo Vespucci (vecchia linea per Collesalvetti).\nLo scalo non ha un fabbricato viaggiatori, ma \u00e8 costituito da numerosi edifici, circondati da ampi spazi dove vengono momentaneamente riposte le merci in attesa di essere caricate sui treni o dopo esserne state scaricate.\n\u00c8 presente anche una piccola banchina, utilizzata in passato per il servizio viaggiatori, ma al 2014 non viene pi\u00f9 utilizzata.\nPresso la stazione \u00e8 ancora visibile parte del viadotto a quindici luci che un tempo consentiva alla ferrovia Pisa-Tirrenia-Livorno di scavalcare la linea Pisa-Livorno. Sul ponte il binario della vecchia linea risulta ancora straordinariamente armato.\nMovimento.\nIl movimento passeggeri \u00e8 assente perch\u00e9 la stazione non svolge alcun servizio passeggeri e quindi anche tutti i treni passeggeri in transito non effettuano fermata.\nIl traffico merci invece \u00e8 molto elevato sia a livello di convogli in arrivo e partenza, sia di manovre di carri e di spostamenti verso il porto."}
{"id": "1395099", "revid": "78273", "url": "https://it.wikipedia.org/wiki?curid=1395099", "title": "Vite de' pi\u00f9 eccellenti architetti, pittori e scultori italiani da Cimabue insino a' tempi nostri", "text": ""}
{"id": "1395100", "revid": "339392", "url": "https://it.wikipedia.org/wiki?curid=1395100", "title": "Moriwaki Racing", "text": ""}
{"id": "1395101", "revid": "729019", "url": "https://it.wikipedia.org/wiki?curid=1395101", "title": "Michail Nikolaevi\u010d Romanov", "text": "Il granduca di Russia Michail serv\u00ec con fedelt\u00e0 sotto gli ultimi quattro imperatori russi (Nicola I, Alessandro II, Alessandro III e Nicola II). Durante la guerra russo-turca (1877-1878), fu comandante delle truppe imperiali del Caucaso, territorio di cui era vicer\u00e9 (dal 1862 al 1882). Nel 1878 fu promosso a feldmaresciallo dell'armata imperiale; fu poi nominato ispettore d'artiglieria. Nel 1881 il nipote Alessandro III lo nomin\u00f2 presidente del Consiglio di Stato, carica che mantenne fino alla sua morte.\nBiografia.\nInfanzia.\nIl giorno in cui Michail fu battezzato, il padre Nicola I decor\u00f2 il neonato con gli ordini di Sant'Andrea, d'Alexandr Nevskij, dell'Aquila Bianca, di Sant'Anna (I classe) e di San Stanislao (I classe); inoltre gli diede il comando di un battaglione di un reggimento di granatieri a cavallo.\nMichail crebbe in una famiglia armoniosa, lontano dalla stretta etichetta imposta alla corte imperiale di San Pietroburgo, e una grande intesa regnava tra fratelli e sorelle.\nCarriera militare.\nCome la tradizione familiare voleva, Michail studi\u00f2 al corpo dei cadetti insieme al fratello maggiore, il granduca Nikolaj Nikolaevi\u010d; nel 1846 termin\u00f2 gli studi e usc\u00ec dalla scuola con il grado di sottotenente, l'anno successivo fu promosso a tenente. Nel 1848 divenne capitano della II\u00aa brigata del reggimento di artiglieria della guardia, dove nel 1850 divenne colonnello; il 6 maggio dello stesso anno divenne aiutante di campo e ammesso al seguito dello zar. Nel dicembre 1852 divenne maggior generale, gli fu dato il comando di una brigata di artiglieria a cavallo.\nMichail insieme al fratello Nikolaj partecip\u00f2 alla guerra di Crimea (1853-1856), furono impiegati nell'assedio di Sebastopoli, ma il primo scontro a cui presero parte fu la battaglia di Inkerman (5 novembre 1854), in cui Michail si distinse e per questo, il 20 novembre, fu insignito dell'Ordine di San Giorgio di IV classe.\nIl 2 marzo 1855 mor\u00ec il padre di Michail, suo fratello Alessandro II divenne zar, questi fece entrare Michail nel Consiglio di Stato, inoltre gli affid\u00f2 il comando dell'artiglieria della Guardia e un corpo di cavalleria di riserva. Il 7 febbraio 1856, fu promosso aiutante generale, ad aprile Alessandro II lo nomin\u00f2 vicepresidente della Commissione per il miglioramento della vita dei soldati e del servizio nelle forze armate; Michail prese anche parte a una commissione per la creazione di un'accademia di cavalleria. Nell'agosto 1856 fu promosso al grado di tenente generale e gli venne dato il comando della 2\u00aa brigata di cavalleria leggera della Guardia.\nNel 1857 il granduca Michail fece costruire a San Pietroburgo, il nuovo palazzo Michail (in russo: H\u043e\u0432\u043e-\u041c\u0438\u0445\u0430\u0439\u043b\u043e\u0432\u0441\u043a\u0438\u0439 \u0434\u0432\u043e\u0440\u0435\u0446 \u043d\u0430 \u0414\u0432\u043e\u0440\u0446\u043e\u0432\u043e\u0439 \u043d\u0430\u0431\u0435\u0440\u0435\u0436\u043d\u043e\u0439) dall'architetto Andre\u00ef Ivanovitch Stackenschneider, l'opera fu terminata nel 1862; statue di David Jensen decorano all'interno l'edificio.\nNell'aprile 1859 Michail divenne membro della Commissione incaricata del controllo delle fortificazioni del mar Baltico e mar Nero. Il 9 febbraio 1860 fu nominato comandante delle scuole militari; il 25 agosto fu promosso a generale di artiglieria. Nel 1862 ricevette per i servizi resi alla Corona l'Ordine di San Vladimiro di 1\u00aa classe, tale decorazione fu raramente assegnata a un membro della famiglia imperiale.\nIl granduca Michail era un uomo gentile che godeva di grande popolarit\u00e0 tra i russi, ma non solo, la regina Vittoria (1837-1901) ricord\u00f2 il granduca come un uomo: \"Molto molto affascinante, molto dolce e allegro... ci ha sedotto, e capisco che ovunque voi andiate, giovani e meno giovani, tutti vi amino.. \"\nMatrimonio.\nIl 28 agosto del 1857, a San Pietroburgo nella cappella del Palazzo d'Inverno, spos\u00f2 Cecilia di Baden, la figlia pi\u00f9 giovane del granduca Leopoldo I di Baden (1830-1852) e della principessa Sofia Guglielmina di Svezia. Cecilia si era gi\u00e0 convertita al credo ortodosso, mutando - come era usuale - il proprio nome in Ol'ga F\u00ebdorovna Romanova. I coniugi ebbero sette figli.\nMichail fu fedele alla moglie, Ol'ga F\u00ebdorovna, anche dopo la sua morte avvenuta nel 1891; i loro sette figli ricevettero una formazione eccellente e una rigida disciplina, in conformit\u00e0 con i suoi desideri, i sei figli maschi fecero una carriera militare.\nVicer\u00e9 del Caucaso.\nIl 6 dicembre 1862 il granduca Michail fu nominato governatore (vicer\u00e9) del Caucaso e comandante dell'esercito della regione, con il quale prese parte ad una campagna militare di pacificazione in Cecenia, Daghestan e Caucaso occidentale. Il 15 giugno 1864 fu decorato con l'Ordine di San Giorgio di II classe, per il servizio reso alla Corona durante la conquista del Caucaso occidentale. Michail come governatore apport\u00f2 radicali riforme, gi\u00e0 intraprese nel resto dell'impero: la liberazione dei mu\u017eik, la riforma per i contadini e per l'esercito; ci furono profondi cambiamenti nella gestione del potere giudiziario, e fu migliorato il funzionamento della finanza e delle comunicazioni.\nMichail partecip\u00f2 alla guerra russo-turca (1877-1878) come comandante dell'esercito del Caucaso. Secondo le testimonianze dell'epoca il granduca non era un comandante militare esperto, la sua energia e talento nell'arte della guerra erano carenti, le grandi vittorie dell'armata del Caucaso furono merito delle grande capacit\u00e0 dei generali Mikhail Tarielovich Loris-Melikov, Nikolaj Nikolaevi\u010d Obrouchev e Ivan Lazarev Davidovich. Con il manifesto del 22 ottobre 1877, promulgato dallo zar Alessandro II, il granduca fu insignito dell'Ordine di San Giorgio di I classe, per i successi ottenuti alla testa delle truppe del Caucaso, in quanto aveva costretto Ahmed Muhtar Pasci\u00e0 a ritirarsi verso Kazum Zevin.\nIl 29 aprile 1879 Michail fu promosso, al pi\u00f9 alto grado, di maresciallo di artiglieria, dopo di lui nessun membro della famiglia imperiale raggiunse tale grado.\nUltimi anni e morte.\nIl 13 marzo 1881 Alessandro II venne assassinato, gli successe il figlio Alessandro III, che il 27 luglio richiam\u00f2 dal Caucaso lo zio Michail, per nominarlo presidente del Consiglio di Stato, in sostituzione del fratello, il granduca Konstantin Nikolaevi\u010d. Con questa carica Michail fu coinvolto attivamente nella politica imperiale, cos\u00ec gli fu permesso di sedere nel Consiglio dei ministri nel maggio 1883; poi nel 1892 divenne presidente della Commissione imperiale sui feriti di guerra; nel luglio 1894 lo zar gli diede la direzione di un Comitato per la difesa delle coste della Russia imperiale.\nNegli ultimi anni la salute del granduca Michail si fece critica, si trasfer\u00ec in Francia a Cannes, dove mor\u00ec il 18 dicembre 1909 a causa di un ictus. Il 5 gennaio 1910 fu sepolto con tutti gli onori nella Cattedrale dei Santi Pietro e Paolo a San Pietroburgo.\nDiscendenza.\nIl granduca Michail e la granduchessa Cecilia di Baden ebbero sette figli:\nBibliografia.\nAlexander Michailowitsch Romanow, \"Einst war ich Gro\u00dff\u00fcrst\", Paul List Verlag, Leipzig, 1932, Lizensausgabe Weltbild Verlag, Augsburg, 2000, ISBN 3-8289-6816-3"}
{"id": "1395102", "revid": "6923", "url": "https://it.wikipedia.org/wiki?curid=1395102", "title": "Roberts KR212V", "text": ""}
{"id": "1395112", "revid": "1632387", "url": "https://it.wikipedia.org/wiki?curid=1395112", "title": "Behexen", "text": "I Behexen sono un gruppo musicale black metal fondato nel 1994 a H\u00e4meenlinna, Finlandia."}
{"id": "1395114", "revid": "287204", "url": "https://it.wikipedia.org/wiki?curid=1395114", "title": "Ottone II di Brandeburgo", "text": "Biografia.\nOttone II era il figlio maggiore di Ottone I e di Giuditta, figlia del Duca di Polonia.\nDopo la successione al padre, egli aument\u00f2 le difese del Brandeburgo e propose delle campagne contro gli Slavi e contro Canuto VI di Danimarca. Nell'inverno 1198\u201399 egli devast\u00f2 la Pomerania, occupata dai danesi, e consolid\u00f2 il suo potere l'anno successivo, con una campagna che puntava a R\u00fcgen ed a Amburgo. Nel 1200 e nel 1203, support\u00f2 l'Hohenstaufen Filippo di Svevia contro l'Imperatore Guelfo Ottone IV.\nDopo la sua morte, suo fratello Alberto II eredit\u00f2 il margraviato."}
{"id": "1395119", "revid": "119423790", "url": "https://it.wikipedia.org/wiki?curid=1395119", "title": "Philippe de Champaigne", "text": "Biografia.\nNato a Bruxelles, si stabil\u00ec definitivamente a Parigi nel 1621. Allievo dei pittori Jean Bouillon e Michel de Bordeaux (dal 1621), si form\u00f2 assieme a Jacques Fouqui\u00e8res ed a Nicolas Poussin, ai quali rimase sempre legato da profonda amicizia. Ebbe come allievo suo nipote Jean-Baptiste de Champaigne, che lo raggiunse a Parigi da Bruxelles nel 1643 e con lui lavor\u00f2 alle decorazioni di vari appartamenti reali.\nGi\u00e0 nei primi anni di carriera abbandon\u00f2 sia le prime tendenze barocche, frutto della prima educazione artistica, sia le influenze del Rubens, per orientarsi verso uno stile, un colore e un impianto figurativo pi\u00f9 misurato.\nNel 1628 entr\u00f2 a servizio della regina madre Maria de' Medici, che gli affid\u00f2 la decorazione pittorica del Palazzo del Lussemburgo: a corte ebbe modo di far apprezzare la sua opera al cardinale Richelieu, di cui divenne l'artista preferito e che gli affid\u00f2 decorazioni nella sua residenza privata e nella sede della Sorbona, e a Luigi XIII, per il quale esegu\u00ec diversi dipinti; realizz\u00f2 anche sei tele per i carmelitani di Faubourg Saint-Jacques a Parigi.\nIn queste opere, Champaigne svilupp\u00f2 la sua proverbiale semplificazione rigorosa, caratterizzata da un ordinato naturalismo, da una fissit\u00e0 ieratica dei personaggi e da una prospettiva quasi frontale dei visi.\nDopo la prematura perdita della moglie e di alcuni dei suoi figli si volse maggiormente alla religione ed inizi\u00f2 a frequentare gli ambienti giansenisti. Divenne il pittore di Port-Royal, dove si era anche ritirata l'ultima sua figlia che, in occasione della sua miracolosa guarigione, egli rappresent\u00f2 assieme alla Madre Superiora Agn\u00e8s Arnauld nel quadro \"Ex voto\" (1662), ritenuto il suo capolavoro (Mus\u00e9e du Louvre).\nI suoi contatti religiosi inasprirono ulteriormente l'immobilit\u00e0 formale e la severit\u00e0 della rappresentazione a scapito della suggestione emotiva.\nRealizz\u00f2 numerose composizioni a carattere sacro (il \"Cristo morto\" del Louvre, la \"Maddalena penitente\" di Rennes, \"L'Assunzione\" di Marsiglia), \"La Beata Isabella di Francia\", nel coro della chiesa di Notre-Dame-de-Bonne-Nouvelle a Parigi, ma soprattutto degli eccezionali ritratti (\"Luigi XIII\", \"Richelieu\", \"Gli scabini di Parigi\", nonch\u00e9 varie personalit\u00e0 dell'ambiente giansenista, come l'abate di Saint-Cyran, madre Agnese ed Antoine Arnauld ed esponenti della borghesia parlamentare, quali Jean-Jacques de Mesmes e Guillame I de Lamoignon).\nMor\u00ec nel 1674 e fu sepolto nel vecchio Cimitero di Saint-Gervais.\nBibliografia.\nAA.VV., \"La pittura barocca: due secoli di meraviglie alle soglie della pittura moderna\", Electa, Milano 1999, pp.\u00a0250\u2013251 ISBN 88-435-6761-6"}
{"id": "1395122", "revid": "889336", "url": "https://it.wikipedia.org/wiki?curid=1395122", "title": "Tichitt", "text": "Tichitt \u00e8 un piccolo centro che si trova nel centro-sud della Mauritania. Riveste una notevole importanza archeologica in quanto nella sua area sono state trovate fonti che attestano intorno all'800-600 a.C. la presenza di alcune forme di organizzazione sociale definibili come di Stato incipiente.\n\u00c8 conosciuta per la sua architettura vernacolare. L'industria principale \u00e8 la coltivazione delle palme da dattero."}
{"id": "1395125", "revid": "76963", "url": "https://it.wikipedia.org/wiki?curid=1395125", "title": "Sigrid Hjert\u00e9n", "text": "I primi anni.\nSigrid Hjert\u00e9n nacque a Sundsvall il 27 ottobre 1885.\nDopo i primi studi d'arte a Stoccolma, nel 1909 conobbe il suo futuro marito, il pittore Isaac Hirsche Gr\u00fcnewald, che spos\u00f2 nel 1911.\nPer studiare pittura col maestro Henri Matisse, i due artisti andarono a Parigi, dove Hjert\u00e9n rimase particolarmente colpita dal modo in cui Matisse e Paul C\u00e9zanne trattavano il colore.\nTuttavia Hjert\u00e9n non si accost\u00f2 mai pienamente alla pittura francese, preferendo l'espressionismo tedesco, in particolare quello di Ernst Ludwig Kirchner: cercando di trovare forme e colori che potessero trasportare su tela le sue emozioni, Hjert\u00e9n us\u00f2 allora campi di colore contrapposti con contorni semplificati.\nNel 1912 torn\u00f2 a Stoccolma col marito, dove cerc\u00f2 di portare le innovazioni artistiche internazionali, rompendo con la tradizione naturalista per concentrarsi sui propri sentimenti e introducendo uno stile caratterizzato da linee espressive, equilibrio e ritmo.\nMa l'aspetto pi\u00f9 importante della sua arte fu il colore, visto come mezzo per dare espressione e temperamento alle sue opere; in questo si rintracciano influenze di Henri Matisse, di Marc Chagall, di Paul C\u00e9zanne e in parte di Ernst Josephson.\nTra i soggetti preferiti vi \u00e8 la citt\u00e0 di Stoccolma, descritta come una moderna metropoli simile a Parigi, e immagini familiari, soprattutto interni della sua casa in cui spesso compaiono il marito ed il figlio.\nTra le opere del periodo spicca \"Atelj\u00e9interi\u00f6r\" (Interno di atelier) del 1916, in cui Hjert\u00e9n rivela le difficolt\u00e0 che ebbe nel combinare le sue differenti identit\u00e0 di artista, donna e madre: \u00e8 seduta fra due artisti che parlano tra loro, suo marito e Einar Jolin, mentre in primo piano una sofisticata alter ego vestita di nero si intrattiene con l'artista Nils Von Dardel.\nMolti critici del tempo, in particolare quelli pi\u00f9 tradizionalisti e conservatori, attaccarono aspramente la sua arte, vista come provocatoria, decadente ed infantile.\nMolte delle critiche che ricevette erano frutto del pregiudizio in quanto donna; Hjert\u00e9n dovette lottare per tutta la vita per il proprio riconoscimento artistico, da molti considerato una semplice variante di quello del marito, anch'egli vittima di pregiudizi in quanto ebreo.\nLa maturit\u00e0 artistica.\nNegli anni '20 il suo matrimonio entr\u00f2 profondamente in crisi: mentre lei passava molto tempo a Parigi, facendo continue escursioni nella campagna francese e nella Riviera italiana per dipingere, il marito visse principalmente a Stoccolma, dove cominci\u00f2 a condurre una brillante carriera.\nQuesto fu un periodo relativamente armonioso nell'arte di Hjert\u00e9n, che partecip\u00f2 a diverse esposizioni.\nTuttavia verso la fine degli anni '20 i suoi disturbi psicosomatici aumentarono, acuiti dalla solitudine.\nCol passare del tempo nella sua arte si nota una crescente tensione che la porta ad usare colori sempre pi\u00f9 freddi e scuri, stesi con ricorrenti colpi di pennello diagonali, che contribuiscono a dare alle pitture un senso di angoscia.\nNel 1932 torn\u00f2 a Stoccolma, continuando a dipingere in modo innovativo opere caratterizzate da toni minacciosi, in cui spesso compaiono nubi di tempesta che danno un senso di abbandono.\nNegli anni seguenti la sua arte si fece sempre pi\u00f9 espressiva e fortemente carica di significato, quasi a voler acquistare padronanza del proprio caos interiore attraverso il lavoro artistico.\nSi dedic\u00f2 intensamente alla pittura, creando anche un'opera al giorno, in cui si riflette il suo stato d'animo del momento: per questo motivo sono tra loro molto diverse, alcune irradiano orrore mentre altre danno un'impressione calma ed armoniosa.\nDopo il divorzio dal marito nel 1937, la sua salute mentale peggior\u00f2: per l'intensificarsi della malattia mentale, diagnosticata come schizofrenia, fu ricoverata in un ospedale psichiatrico di Stoccolma, dove rimase per il resto della vita.\nDopo il 1938 la sua produzione artistica diminu\u00ec.\nHjert\u00e9n mor\u00ec a Stoccolma il 24 marzo 1948 per le complicazioni di una lobotomia fallita."}
{"id": "1395126", "revid": "104265", "url": "https://it.wikipedia.org/wiki?curid=1395126", "title": "Top League", "text": "La Top League \u00e8 il campionato nazionale giapponese di rugby a 15. Creata dalla federazione giapponese di rugby nel 2003 allo scopo di favorire lo sviluppo del rugby professionistico in Giappone, attualmente vi partecipano 14 squadre. In principio, fino alla stagione 2005/06, la Top League era composta da 12 squadre.\nMolti rugbisti professionisti stranieri, provenienti principalmente dall'emisfero australe, hanno giocato in Top League contribuendo a innalzare il livello della competizione."}
{"id": "1395130", "revid": "6923", "url": "https://it.wikipedia.org/wiki?curid=1395130", "title": "MinWin", "text": "MinWin \u00e8 un progetto realizzato da Microsoft con lo scopo di separare e quindi poter rimuovere il pi\u00f9 alto numero possibile di componenti di Windows. Sebbene utilizzi a livello architetturale un microkernel molto simile a quello di Windows, MinWin utilizza un set minimo di driver e componenti, in modo da potere ottenere nelle prossime versioni di Windows una maggiore elasticit\u00e0, consentendo all'utente di avere una maggiore libert\u00e0 su quali componenti utilizzare e quali no, offrendo quindi la possibilit\u00e0 di rimuovere completamente l'interfaccia grafica, migliorando quindi le possibilit\u00e0 di utilizzo su sistemi embedded o server.\nDal forum di Channel 9 (il sito Microsoft di divulgazione e conversazione tramite i video) \u00e8 stato rintracciato un video che mostra il sistema.\nDa un'intervista a Steven Sinofsky, il vicepresidente senior del \"Windows and Windows Live Engineering Group\", \u00e8 emerso che il kernel di Windows 7 non sar\u00e0 MinWin, come anticipato da pi\u00f9 fonti, ma una evoluzione del kernel di Windows Vista ed infatti lo \u00e8 diventato.\nIl video.\nIl video mostra Eric Traut presentare la nuova tecnologia di virtualizzazione di Microsoft all'Universit\u00e0 dell'Illinois e tra le varie cose mostra una versione del core di Windows di soli venti megabyte, chiamato MinWin, attualmente solo per uso interno.\nSi tratta di un kernel molto ridotto sul quale successivamente si aggiungeranno altri moduli a seconda delle necessit\u00e0, evitando cos\u00ec che cresca a dismisura diventando un peso in grado di limitarne performance e stabilit\u00e0.\n\u00c8 basato su un ridottissimo numero di files, circa un centinaio, dato impressionante se si pensa ai cinquemila dell'attuale Windows: dopo la schermata di boot (\"bootscreen\") realizzata in \"ASCII art\" si potr\u00e0 osservare un piccolo e semplice web server HTTP in grado di funzionare in quaranta megabyte e con soli sette megabyte liberi.\nA quanto si dice, questo core dovrebbe essere in grado di \"scalare\" ed essere utilizzato con macchine fino a 256 processori."}
{"id": "1395135", "revid": "37401", "url": "https://it.wikipedia.org/wiki?curid=1395135", "title": "Uovo cosmico", "text": "Luovo cosmico \u00e8 un simbolo del mito cosmogonico della creazione dell'Universo.\nStoria del simbolo nella mitologia.\nL'uovo cosmico \u00e8 un archetipo cosmogonico ricorrente nei pi\u00f9 diversi miti delle civilt\u00e0 antiche.\nDi esso si trovano per la prima volta i tratti strutturali, sebbene non ancora espressi in forma esplicita, presso i popoli mesopotamici. Dalla Mesopotamia, nel 2000 a.C., si \u00e8 diffuso in India, nel 1600 a.C., nella religione induista, nell'antico Egitto, nell'antica Grecia attraverso l'orfismo nell'800 a.C., e nei Pelasgi attraverso il pelagismo.\nTardivamente si \u00e8 diffuso anche in altre religioni orientali, occidentali e africane, come in Cina, nel 400, nelle regioni europee celtiche, e in Africa presso la trib\u00f9 dei Bambara.\nNella religione induista, l'uovo cosmico, detto \"Hiranyagarbha\" o \"grembo d'oro\", identificato anticamente con l'anima del mondo, viene descritto nei libri della \"Bhagavad Gita\" e delle \"Upanishad\", come un nucleo universale galleggiante nell'oceano primordiale e avvolto dall'oscurit\u00e0 della non-esistenza. Quando l'uovo si schiuse, il Signore Brahm\u0101 lo rese manifesto per mezzo dell\"Aum\", una sillaba che permette l'emissione respiratoria e che nell'induismo rappresenta il soffio vitale originario. Dalla met\u00e0 superiore del guscio, fatta d'oro, nacque cos\u00ec il cielo; dalla met\u00e0 inferiore, fatta d'argento, nacque la terra. Da questa primeva creazione della cosmologia induista si \u00e8 sviluppato l'Universo, fino a degradarsi progressivamente giungendo alla sua conclusione, e poi da capo in una serie di cicli chiamati \"kalpa\".\nUn'immagine scultorea del concetto si ha nel Mitraismo, dove il dio Mitra, detto anche Phanes, viene spesso rappresentato mentre compare dall'interno di un uovo d'oro.\nNella mitologia greca si narra che dall'uovo di Leda, fecondato da Zeus tramutatosi in cigno, nacquero i Dioscuri, cio\u00e8 i gemelli Castore e Polluce, che rappresentano i due poli della creazione.\nNella religione orfica, un'altra storia mitica greca, racconta come dall'uovo d'argento, deposto dalla dea Notte nell'oscurit\u00e0 dell'Erebo e fecondato da un soffio di vento del Nord, contenente il cosmo, sia nato Eros.\nNel mito dei Pelasgi si racconta la stessa storia in modo particolareggiato. Qui \u00e8 la dea Eurinome, emersa dal caos e fecondata dal serpente Ofione, che depone l'uovo universale. Quindi quest'uovo, come quello cinese \u00e8 un uovo di un rettile mitico, forse il basilisco.\nNella religione taoista cinese, nel IV secolo d.C., l'uovo cosmico viene descritto nel mito di Pangu, il creatore del mondo, coadiuvato dalla tartaruga, da Qilin, un drago con le corna, simile ad una chimera, dalla Fenice e dal dragone.\nNella religione celtica il cerchio vuoto si chiama \"Oiw\" ed \u00e8 il centro dell'evoluzione cosmica, simboleggiato dal Sole.\nPer i celti si chiama \"Glain\", un uovo rossastro nato da un rettile marino che depone uova sulla spiaggia.\nNella trib\u00f9 africana dei Bambara vi era in origine un uovo vuoto che si riempie e si sviluppa per effetto di un soffio creativo dello Spirito.\nNel mito polinesiano Vari-Ma-Tetakere vive in una noce di cocco cosmica.\nNell'antica religione egizia, \u00e8 la Fenice a deporre l'uovo, dal quale rinascer\u00e0, ciclicamente. La Fenice \u00e8 dotata di alito vitale dal quale nasce il dio dell'aria Shu. In prossimit\u00e0 della propria morte la Fenice costruisce un nido a forma di uovo e l\u00ec essa brucia completamente, ma da questa combustione si genera un uovo, che il Sole fa germogliare.\nMircea Eliade scrive sulla cosmogonia: \nImmagini affini a quelle mitologiche sulle origini del cosmo sono state descritte dagli astrofisici a partire dagli anni trenta, quando hanno incominciato a parlare di un nucleo primordiale preesistente, oscuro e inconoscibile, dal quale si sarebbe sviluppato l'Universo per via del Big Bang, da allora in poi resosi manifesto perch\u00e9 emettitore di luce.\nL'idea nasce dal tentativo di integrare l'osservazione di Edwin Hubble di un universo in espansione, ipotesi gi\u00e0 formulata da Albert Einstein con le sue equazioni della relativit\u00e0 generale. Lo scienziato Erwin Schr\u00f6dinger appassionato di Ved\u0101nta, applica questo concetto alla meccanica quantistica.\nAttualmente la cosmologia astronomica asserisce che prima di 13,7 miliardi di anni fa l'intera massa dell'universo doveva essere compressa in un volume di circa trenta volte la dimensione del nostro Sole, dal quale si sarebbe espansa fino allo stato attuale a partire dal Big Bang.\nIn particolare Vittorio Castellani, nel suo libro sui fondamenti di astrofisica, parla di questo nucleo primitivo sconosciuto, in modo ipotetico, immaginandolo formato da un \"brodo\" di quark, leptoni e fotoni.\nAncora oggi un'eco degli antichi significati dell'uovo cosmico primordiale \u00e8 costituito dall'Uovo di Pasqua.\nSimbolismo dell'uovo in alchimia.\nIn quanto simbolo dell'origine primordiale del mondo, l'uovo era considerato l'archetipo in grado di riportare ogni elemento alla sua purezza originaria, risanando la corruzione della materia. \nPer questo la pietra filosofale, ricercata dagli alchimisti per le sue capacit\u00e0 di trasmutare in oro i metalli vili, era assimilata ad un uovo, spesso di consistenza vitrea, i cui componenti, guscio, albume e tuorlo, corrispondevano ai tre ingredienti alchemici sale, mercurio e zolfo, che opportunamente combinati conducevano al culmine della Grande Opera.\nSimbolismo dell'uovo nell'arte.\nL'uovo cosmico \u00e8 stato spesso rappresentato in varie arti figurative. Esso ricorre in particolare nelle scene funerarie dell'antico Egitto, dell'antica Grecia, e degli Etruschi, dove allude alla rinascita dell'anima defunta in una vita ultraterrena.\nCon l'avvento del Cristianesimo, in numerose chiese dell'Abissinia e dell'Oriente cristiano-ortodosso veniva spesso appeso nel catino absidale un uovo come segno di vita, di nascita e di resurrezione.\nUn celebre esempio nella storia dell'arte \u00e8 poi l'uovo dipinto nella \"Pala di Brera\" da Piero della Francesca, dove lo si vede pendere da un soffitto a volta: illuminato da una luce uniforme, l'uovo rappresenta in quest'opera una sorta di unit\u00e0 di misura, centralizzando lo spazio e rendendolo armonico e geometricamente equilibrato, in quanto fulcro centrale del dipinto come dell'intero universo. Appeso alla sommit\u00e0 di una conchiglia scolpita dentro un'arcata semicircolare, anch'essa ovoidale, l'uovo assume qui una pluralit\u00e0 di significati: fluttuando sopra la testa della Madonna, ne simboleggia l'immacolata concezione, oltre che la natura generatrice di Vita e la perfezione divina. L'uovo era inoltre emblema della casata di Federico da Montefeltro che aveva commissionato l'opera a Piero della Francesca, e potrebbe alludere alla nascita del figlio del duca avvenuta all'epoca. Lo stesso volto di Maria Vergine \u00e8 inoltre di forma ovoidale.\nGiorgio Vasari nelle sue \"Vite\" riferisce che la forma dell'uovo ispir\u00f2 anche in Brunelleschi la costruzione della cupola di Santa Maria del Fiore.\nFra gli altri dipinti contenenti raffigurazioni di uova dal profondo significato allegorico vi \u00e8 la \"Presentazione di Maria al Tempio\" di Tiziano, il \"Trittico delle Delizie\" di Hyeronimus Bosch, \"L'adorazione dei pastori\" di Francisco de Zurbar\u00e1n, l\"Allegoria della Gourmandise\" di Faustino Bocchi.\nSimbolismo esoterico dell'uovo.\nUna delle rappresentazioni grafiche dell'uovo cosmico si ha nello zero, in quanto fondo primordiale e femminile di tutti i numeri, che da esso scaturiscono a seguito della fecondazione dell'Uno.\nCome l'uovo, infatti, lo zero rappresenta \u00abun nulla latente che produce qualcosa di attivo, di vivente\u00bb a seguito di un intervento divino ordinatore del caos, cos\u00ec che \u00abla figura dell'unit\u00e0 iscritta nello \"zero\" era un tempo il simbolo della divinit\u00e0, dell'universo e dell'uomo\u00bb: un microcosmo che racchiude il Macrocosmo.\nAltri simboli affini allo zero utilizzati in analogia all'uovo sono la chiocciola, la conchiglia, la spirale, la pigna.\nNell'ambito della letteratura esoterica l'argomento \u00e8 stato trattato nel libro \"The Crack in the Cosmic Egg\", scritto da Joseph Chilton Pearce e Thom Hartmann.\nMusica.\nLo stesso titolo, \"The Crack in the Cosmic Egg\", \u00e8 stato utilizzato dai musicologi Alan e Steve Freeman per la loro enciclopedia della musica \"Krautrock\" e \"Kosmische\", un genere tedesco di rock sperimentale degli anni settanta.\nNel 2009 la band australiana Wolfmother ha pubblicato un album dal titolo \"Cosmic Egg\".\nNel 2011 la cantante Bj\u00f6rk ha pubblicato una canzone chiamata Cosmogony che narra, appunto, della cosmogonia partendo proprio dall'uovo cosmico.\nInfluenza nella fantascienza.\nIl concetto di uovo cosmico ha catturato l'immaginazione di molti scrittori di fantascienza, inclusi i creatori del personaggio della Marvel Comics Galactus. Galactus era il solo sopravvissuto al precedente Big Crunch e dunque, essendo stato protetto nell'uovo cosmico, \u00e8 ricomparso dotato di un immenso potere nell'universo presente."}
{"id": "1395136", "revid": "2519", "url": "https://it.wikipedia.org/wiki?curid=1395136", "title": "Crateri da impatto sulla Terra", "text": "Nell'immaginario comune si associa il cratere di origine meteorica a quelli lunari, visibili anche ad occhio nudo, o a quelli fotografati ed esplorati dalle missioni di esplorazione spaziale sui pianeti rocciosi del sistema solare, quali Marte e Mercurio, o sulla totalit\u00e0 dei satelliti che ruotano attorno ai pianeti gassosi. Durante la formazione di ogni sistema planetario esiste infatti un disco di accrescimento che tende ad agglomerarsi portando alla formazione di corpi celesti che a causa della loro crescente forza di gravit\u00e0 si comportano come degli aspirapolvere su scala planetaria e continuando ad attirare corpi dalle dimensioni che vanno dalla polvere ai piccoli asteroidi.\nSolo i corpi planetari che hanno un'atmosfera sufficientemente densa, come la nostra Terra o Venere, o satelliti sufficientemente massicci da riuscire a mantenerla, come Titano, hanno una barriera naturale che li preserva da impatti con oggetti astronomici dalla massa contenuta.\nCrateri sulla Terra.\nIl nostro pianeta non \u00e8 quindi immune dalla possibilit\u00e0 di attrarre oggetti di varie dimensioni, come tutti gli altri corpi del sistema solare, ma quello che lo preserva da impatti al suolo \u00e8 la densit\u00e0 atmosferica, la quale creando attrito sulla superficie degli oggetti in caduta ne provoca l'evaporazione o l'esplosione come nel caso dei bolidi.\nIn un remoto passato, quando il sistema solare era pi\u00f9 giovane e il numero di corpi minori tra i pianeti pi\u00f9 elevato (e conseguentemente era pi\u00f9 elevata la probabilit\u00e0 di un impatto), vi era anche un numero maggiore di oggetti di massa sufficientemente elevata da poter raggiungere la superficie terrestre nel caso di una collisione. Questi, produssero dei crateri da impatto analoghi a quelli visibili ancora oggi sugli altri corpi del sistema solare, privi di un'atmosfera o con un'atmosfera molto tenue. Con il progredire della tecnologia, anche grazie a quanto imparato nelle esplorazioni degli altri pianeti, si \u00e8 potuto scoprire che i crateri da impatto terrestri, o quello che ne resta, sono pi\u00f9 numerosi di quelli riconoscibili con la semplice osservazione visuale della morfologia della superficie terrestre.\nLa densit\u00e0 di crateri meteoritici facilmente riconoscibili come tali sul nostro pianeta \u00e8 molto bassa. La Terra \u00e8 apparentemente povera di crateri perch\u00e9 la sua superficie \u00e8 continuamente rimodellata dalla orogenesi, dall'erosione idrica ed eolica, dalla tettonica a placche (che genera e distrugge rapidamente i fondali oceanici che costituiscono circa i due terzi della superficie del pianeta) e dalla sedimentazione detritica che copre, nascondendoli, i crateri. L'atmosfera terrestre \u00e8 invece un efficace filtro che riduce enormemente le possibilit\u00e0 di formazione di crateri di dimensioni inferiori ai 100 metri.\nLista dei crateri da impatto sulla Terra.\nI crateri sono elencati per zona geografica ed in ordine alfabetico."}
{"id": "1395137", "revid": "6923", "url": "https://it.wikipedia.org/wiki?curid=1395137", "title": "EniChem Anic", "text": "L'EniChem Anic S.p.A. \u00e8 stata la controllata del gruppo EniChem operante nel settore della petrolchimica e della chimica di base (o primaria).\nStoria.\nOrigini.\nPrese il suo nome dall'Anic, la vecchia azienda petrolchimica dell'ENI che fino al 1983 gestiva le produzioni petrolchimiche del gruppo; l'Anic era controllata, dal 1981, dall'EniChimica S.p.A. e con la nascita dell'EniChem era confluita in quest'ultima. Con la nascita, nel 1984, dell'EniChem Anic S.p.A., \u00e8 stata ripresa in parte la vecchia denominazione, ma questa nuova societ\u00e0 non acquis\u00ec tutti i settori completi che erano stati dell'Anic. Le produzioni principali erano infatti limitate ai seguenti prodotti: cloro-soda e derivati, glicol etilenico, etilene, dicloroetano, fenolo, stirene, butadiene, benzene, toluene, acetilene, xilene ed\netilbenzene. Gli stabilimenti produttivi si trovavano ad Assemini, Brindisi, Gela, Mantova, Porto Marghera, Porto Torres, Priolo e Ravenna.\nIl confluimento in Enimont.\nNel 1988 l'EniChem conferir\u00e0 le attivit\u00e0 della controllata EniChem Anic alla neonata societ\u00e0 Enimont (joint-venture tra ENI e Montedison). In seguito allo scandalo e al fallimento di quest'ultima (1991), le attivit\u00e0 ritorneranno interamente sotto il controllo dell'EniChem.\nL'incorporazione in EniChem Societ\u00e0 di Partecipazioni.\nIl 1\u00ba gennaio 1996 l'EniChem Anic venne infine incorporata in EniChem Societ\u00e0 di Partecipazioni S.r.l. (quest'ultima incorporata poi, il 1\u00ba gennaio 1999, nella societ\u00e0 EniChem S.p.A)."}
{"id": "1395141", "revid": "149726", "url": "https://it.wikipedia.org/wiki?curid=1395141", "title": "Eraclide da Taranto", "text": ""}
{"id": "1395142", "revid": "188323", "url": "https://it.wikipedia.org/wiki?curid=1395142", "title": "Kawasaki Z400", "text": ""}
{"id": "1395144", "revid": "149485", "url": "https://it.wikipedia.org/wiki?curid=1395144", "title": "Appennino Reggiano", "text": ""}
{"id": "1395146", "revid": "6923", "url": "https://it.wikipedia.org/wiki?curid=1395146", "title": "T-1000", "text": "Il T-1000, noto anche come Terminator Serie 1000, \u00e8 un personaggio immaginario della saga di \"Terminator\", apparso per la prima volta come principale antagonista del film \"Terminator 2 - Il giorno del giudizio\", e in seguito come antagonista minore in ' e \"Terminator Genisys\". Un personaggio simile, identificato come T-1001, appare nella serie TV '.\nIl T-1000 \u00e8 un androide assassino mutaforma creato dall'antagonista principale della saga, Skynet. In \"Terminator 2\" viene detto che \u00e8 composto da una lega mimetica di metallo liquido che gli permette di assumere la forma di altri oggetti (comunemente coltelli e armi da taglio) o di persone, in genere delle sue vittime. Pertanto, \u00e8 interpretato da pi\u00f9 attori del film. Viene inoltre spiegato nel prologo della trasposizione letteraria che il T-1000 \u00e8 stato creato attraverso la nanotecnologia ed \u00e8 un 'nanomorfo', in grado di scansionare la struttura molecolare di qualunque cosa tocchi e simularla visivamente.\nIn \"Terminator 2\" e \"T2 3-D: Battle Across Time\" il T-1000 \u00e8 interpretato principalmente da Robert Patrick, e in \"Terminator Genisys\" da Lee Byung-hun. Il T-1000 si presenta come un salto tecnologico sul modello 101 (Arnold Schwarzenegger). Descritto da AllMovie come \"uno dei ruoli pi\u00f9 memorabili in uno dei film pi\u00f9 memorabili del decennio\", il T-1000 valse a Patrick la candidatura per l'MTV Movie Award al miglior cattivo e il Saturn Award per il miglior attore non protagonista, e il personaggio \u00e8 stato inserito in due classifiche dei 100 migliori cattivi di sempre: al 39\u00ba posto dalla Online Film Critics Society nel 2002 e al 29\u00ba da \"Wizard\" nel 2006.\nCreazione.\nI teaser trailer per \"Terminator 2\" tacevano deliberatamente l'idea che il T-1000 fosse il cattivo. Una tagline del film era \"Questa volta ce ne sono due\". Prima dell'uscita del film, il personaggio di Robert Patrick fu identificato come \"Austin\", il nome sulla targhetta della sua uniforme da poliziotto.\nIl regista e sceneggiatore James Cameron dichiar\u00f2 che la sua intenzione originale per il sequel era che entrambi i Terminator inviati nel passato fossero T-800 come quello interpretato da Arnold Schwarzenegger, di cui uno ridotto a un endoscheletro metallico come quello del film originale. Una volta che Cameron inizi\u00f2 effettivamente a lavorare alla sceneggiatura, nel 1990, si rese conto che sarebbe stato meglio trasformare il Terminator malvagio in un modello pi\u00f9 avanzato.\nLa scelta originale di Cameron per interpretare il T-1000 fu il musicista rock Billy Idol, come si pu\u00f2 notare anche dalla sua somiglianza con l'androide disegnato negli storyboard, ma un grave incidente motociclistico imped\u00ec ad Idol di accettare il ruolo. Poi pens\u00f2 di scritturare Michael Biehn, che aveva interpretato Kyle Reese in \"Terminator\", con la spiegazione che Skynet era riuscita a clonare il corpo di Reese e usarlo per un nuovo Terminator. Cameron infine abbandon\u00f2 questa idea dopo aver deciso che il pubblico lo avrebbe trovato troppo confusionario.\nSchwarzenegger consigli\u00f2 invece il leader degli W.A.S.P., Blackie Lawless, ma scartato anch'esso, perch\u00e9 troppo alto (nonostante i soli 5 centimetri di differenza tra il cantante e l'attore, 193 cm il primo e 188 il secondo).\nAlla fine il casting arriv\u00f2 su Robert Patrick, come un deliberato contrasto con il Terminator originale: \"Volevo trovare qualcuno che sarebbe stato un buon contrasto con Arnold. Se la serie 800 \u00e8 una sorta di Panzer umano, allora la serie 1000 doveva essere una Porsche\". Per una prestazione pi\u00f9 \"macchinosa\", Patrick dovette imparare a sparare senza batter ciglio e a correre senza sforzo, affaticamento o segni di esaurimento.\nLo sviluppo della computer-generated imagery (CGI) della Industrial Light &amp; Magic per manipolare, ricreare e trasformare l'immagine di un attore fu utilizzato nella creazione del personaggio del T-1000 nel film. La computer grafica compone sei dei quindici minuti in cui il T-1000 mostra le sue capacit\u00e0 di mutazione e guarigione. Gli altri nove furono ottenuti riprendendo avanzati pupazzi animatronici ed effetti prostetici creati da Stan Winston e la sua squadra, che erano anche responsabili degli effetti dello scheletro metallico del T-800. Gli effetti visivi utilizzati in \"Terminator 2\" per creare il T-1000 furono premiati con l'Oscar ai migliori effetti speciali.\nIn \"\" gli effetti visivi del T-1001, cos\u00ec come l'animazione digitale degli endoscheletri, degli Hunter-Killer e delle sequenze di guerra future nella seconda stagione, furono realizzati dalla Entity FX, che aveva gi\u00e0 lavorato agli effetti digitali dei film di Cameron \"True Lies\" e \"Titanic\".\nIn \"Terminator Genisys\" gli effetti del T-1000 sono stati realizzati dall'azienda britannica Double Negative, responsabile anche per il T-3000 e il T-5000. L'animazione \u00e8 per lo pi\u00f9 simile a quella di \"Terminator 2\", solo con simulazioni fluidodinamiche pi\u00f9 avanzate. Per rappresentare correttamente il metallo liquido che viene sciolto dall'acido, gli artisti della Double Negative hanno studiato dell'acido che brucia attraverso l'alluminio, ispirandosi per le forme distorte finali al film del 1982 \"La cosa\".\nApparizioni nei film.\n\"Terminator 2 - Il giorno del giudizio\".\nIn \"Terminator 2 - Il giorno del giudizio\", il T-1000 \u00e8 inviato da Skynet indietro nel tempo per uccidere il giovane John Connor, futuro leader della resistenza umana contro le macchine. Il T-1000 tende un'imboscata ad Austin, un agente del Los Angeles Police Department, e ne assume l'identit\u00e0, quindi rintraccia John Connor tramite il computer della volante e lo trova in un centro commerciale, dove incontra anche un T-800 simile a quello del primo film. \u00c8 a questo punto del film che viene rivelato che il T-800 \u00e8 ora il protettore di John Connor, mentre \"Austin\" \u00e8 in realt\u00e0 un nuovo, avanzato prototipo T-1000 inviato a ucciderlo. Dopo un memorabile inseguimento tra le fognature di Los Angeles, il T-1000 perde di vista i due bersagli.\nAlla ricerca di un modo per avvicinare John, il T-1000 utilizza le proprie capacit\u00e0 di metamorfosi per impersonare prima la sua madre adottiva e poi una guardia di sicurezza nell'istituto psichiatrico ove Sarah Connor \u00e8 reclusa. Riesce finalmente a scontrarsi con Connor e il T-800 al quartier generale della Cyberdyne Systems Corporation, intercettando la radio della polizia, ed inseguendoli con un camion di azoto liquido fino ad un'acciaieria. Il T-1000 viene solo rallentato dalle bassissime temperature, per poi sconfiggere facilmente il T-800.\nIl T-1000 impersona Sarah e, smascherato dalla stessa donna, viene infine sconfitto in un bacino di acciaio fuso dal T-800, in realt\u00e0 creduto morto.\n\"T2 3-D: Battle Across Time\".\nRobert Patrick riprese il suo ruolo in un cortometraggio per un'attrazione dei parchi tematici degli Universal Studios. In esso, un T-800 porta John Connor nell'anno 2032 per aiutarlo a distruggere Skynet una volta per tutte. I due vengono inseguiti dal T-1000 mentre sono su una motocicletta, ma l'androide viene nuovamente sconfitto quando il T-800 gli spara con un fucile da caccia prima che afferri John.\nNell'attrazione appare anche il T-1000000, un gigantesco androide in lega polimetallico-mimetica simile a un ragno. Nel corto difende il nucleo centrale di Skynet, ma viene distrutto dal T-800 insieme al nucleo stesso.\n\"Terminator Genisys\".\nL'attore coreano Lee Byung-hun interpreta il personaggio in \"Terminator Genisys\". Nel film viene rivelato che un T-1000 era stato inviato indietro nel tempo per terminare Sarah Connor nel 1973. Era riuscito ad uccidere i suoi genitori, tuttavia una fazione sconosciuta aveva inviato un T-800 riprogrammato, conosciuto come il Guardiano, per salvarla. Undici anni dopo, Kyle Reese arriva nel 1984 e viene accolto da un T-1000 travestito da poliziotto. Kyle, incapace di combattere un T-1000, viene salvato da Sarah Connor e il Guardiano. Tenendo un pezzo di s\u00e9 sul camion del Guardiano, il T-1000 rintraccia i tre alla base del magazzino del Guardiano e li combatte di nuovo. Esso utilizza pezzi di s\u00e9 stesso per fissare il Guardiano a un muro e riattivare un T-800 di Skynet per tenere impegnato Kyle Reese mentre lui insegue Sarah. Il T-1000 si traveste da Reese per ingannare Sarah, ma lei scopre l'inganno e attira il T-1000 in una pioggia di acido cloridrico, destabilizzando gravemente la sua struttura molecolare e indebolendolo. Nonostante questo, esso cerca di uccidere Sarah, ma il Guardiano lo afferra e lo tiene sotto la doccia di acido fino a disintegrarlo completamente.\nNella battaglia finale del film, il danneggiato Guardiano viene gettato in una vasca di metallo liquido usato per la creazione dei T-1000, che lo ripristina e gli d\u00e0 abilit\u00e0 mutaforma simili a quelle di un T-1000.\nFilm estranei alla saga.\nRobert Patrick fa una parodia del suo personaggio nel film del 1992 \"Fusi di testa\". Nella scena in cui Wayne viene fermato per eccesso di velocit\u00e0, Patrick \u2013 nei panni di un poliziotto \u2013 tira fuori l'immagine di un ragazzo e chiede a Wayne se l'ha visto. Wayne urla di terrore, quindi fugge via.\nIl T-1000 appare brevemente anche nel film 1993 \"Last Action Hero - L'ultimo grande eroe\", dove viene visto uscire dallo stesso edificio in cui entrano Danny e Jack Slater. Danny cerca di raccontare a Jack del T-1000 che ha appena visto, ma Jack lo ignora completamente.\nPersonaggi derivati.\nT-1001.\nIl T-1001 \u00e8 una versione migliorata del T-1000 apparso nella seconda stagione di \"\".\nNon si conoscono le effettive migliorie complessive rispetto al modello precedente, tuttavia la sua capacit\u00e0 di relazionarsi con gli esseri umani \u00e8 tale che nessuno si rende conto della sua natura di macchina; sembra che anche la vulnerabilit\u00e0 agli sbalzi di temperatura (quantomeno, ad alto calore) sia stata ridotta, difatti la vediamo uscire indenne da diverse esplosioni. Altra miglioria \u00e8 una maggior capacit\u00e0 di manipolazione del proprio corpo: in un t-1000, una parte separata rimane inerte e torna allo stato liquido fino al riavvicinamento col corpo principale; nei t-1001 \u00e8 possibile separare e tenere indipendenti almeno fino a 2 parti che a loro volta possono essere utilizzate sotto false sembianze (nel caso specifico la Weaver li celava sotto l'aspetto di pesci nel suo acquario); un altro aspetto favorito da questo maggior controllo permette ai T-1001 di produrre pi\u00f9 lame e controllarle meglio; infine, all'occorrenza, questi modelli possono rimodellarsi a scudo per proteggere terzi individui (come umani) anche da potenti esplosioni.\nLa T-1001 assume l'identit\u00e0 di Catherine Weaver (che, presumibilmente, \u00e8 stata da lui terminata) e si occupa della sua figlia Savanna, cercando di comprenderne i sentimenti per migliorare la sua capacit\u00e0 di capire e imitare i comportamenti umani.\nCatherine Weaver \u00e8 interpretata da Shirley Manson.\nT-1002.\nIl T-1002 compare nel fumetto \"Terminator 3 Eyes of the rise\" dove affronta in combattimento una T-X venendo per\u00f2 sconfitto e terminato dal cannone al plasma di quest'ultima. Questo terminator dimostra una maggiore agilit\u00e0 rispetto al T-1000, nonch\u00e9 la capacit\u00e0 di generare pi\u00f9 lame.\nT-XA.\nIl T-XA \u00e8 un ulteriore affinamento della precedente serie T-1000. \u00c8 interamente composto da lega polimetallico-mimetico , proprio come il T-1000, anche se vanta capacit\u00e0 superiori. L'altezza si aggira 2,4 m ed ha un aspetto maschile. Questo terminator \u00e8 in grado di suddividere la propria massa in diverse unit\u00e0 comunicanti ai fini pi\u00f9 sofisticata mimetizzazione. Esso \u00e8 infatti in grado di riprodurre gruppi di esseri umani come famiglie o i cani (un mimetismo efficace). Ad esempio per cercare i propri obiettivi in vaste aree \u00e8 in grado di suddividersi in un gran numero di gatti. Il primo T-XA ha portato nascosto all'interno del suo corpo un grande cannone al plasma. Forse la pi\u00f9 spaventosa capacit\u00e0 del T-XA \u00e8 la sua capacit\u00e0 di impiantare elementi di se stesso all'interno di esseri umani, eseguendo modifiche al cervello per assicurarsi la fedelt\u00e0 ai propri obiettivi."}
{"id": "1395147", "revid": "436907", "url": "https://it.wikipedia.org/wiki?curid=1395147", "title": "Spiral Circus", "text": "Spiral Circus \u00e8 il primo album dal vivo del gruppo musicale britannico Porcupine Tree, pubblicato nell'aprile 1994 dalla Delerium Records.\nDescrizione.\nUscito esclusivamente in via promozionale, contiene sei brani tratti dai primi tre concerti tenuti dal gruppo nel dicembre 1994 a Londra. Il lato A \u00e8 una selezione dei concerti svolti alla BBC il 6 dicembre e al Borderline del giorno seguente, mentre l'intero lato B \u00e8 tratto dall'esibizione al The Nags Head di High Wycombe (la quasi totalit\u00e0 di tale concerto verr\u00e0 pubblicato solo nel 2020 nell'album dal vivo \"First Live Performance 4th Dec 1993\").\nNel febbraio 1997 la Chromatic Records ha ripubblicato l'album in formato vinile e destinato al commercio."}
{"id": "1395158", "revid": "884", "url": "https://it.wikipedia.org/wiki?curid=1395158", "title": "Allodiale", "text": ""}
{"id": "1395162", "revid": "1350389", "url": "https://it.wikipedia.org/wiki?curid=1395162", "title": "Terremoto di Carlentini del 1990", "text": " \nIl terremoto di Carlentini del 1990, o terremoto di Augusta, fu un evento sismico che si verific\u00f2 alle ore 01:24 del 13 dicembre 1990 interessando un'ampia area della Sicilia sud-orientale\n, approssimativamente quella del Val di Noto. \u00c8 anche noto come \"terremoto di Santa Lucia\" poich\u00e9 si verific\u00f2 in occasione della festivit\u00e0 della patrona di Siracusa, Santa Lucia, che si celebra il 13 dicembre. Colp\u00ec maggiormente aree abitate in provincia di Siracusa, Catania e Ragusa.\nDescrizione.\nIl sisma fu stimato di VIII-VII grado della scala Mercalli e la magnitudo momento di 5,68, con una durata di circa 45 secondi, cui seguirono ulteriori cinque scosse pi\u00f9 lievi alle ore 1:33, 1:36, 1:50, 1:53 e 7:36. Un'ulteriore forte scossa avvenne il pomeriggio di domenica 16 dicembre 1990. L'epicentro venne stimato inizialmente nel golfo di Noto con distruzioni riferite all'area di Carlentini; nei giorni successivi si evidenzi\u00f2 chiaramente la carenza di informazioni e di provvedimenti di protezione civile e le indagini successive dell'Istituto Nazionale di Geofisica, indicarono come epicentro l'area di Augusta, tra la stazione di Brucoli e l'estrema periferia nord-est della citt\u00e0 e il territorio interessato molto pi\u00f9 ampio e interessante tre province della Sicilia.\nIl sisma danneggi\u00f2 anche le comunicazioni ferroviarie che furono interrotte sulla Catania-Siracusa e sulla Catania-Caltagirone: rimasero fortemente lesionati gli edifici delle stazioni di Brucoli, che dovette essere abbattuta, e di Scordia, che riporto lesioni strutturali importanti; altri edifici ferroviari furono solo danneggiati. Ebbero danni edifici pubblici in varie localit\u00e0, tra cui a Mineo, l'Ospedale, a Scordia, il Municipio e a Calatabiano un ponte stradale.\nL'area della Sicilia orientale interessata era stata gi\u00e0 colpita nei secoli precedenti da catastrofici eventi sismici (in particolare quello apocalittico del 1693).\nLe aree colpite.\nI primi dati diffusi dall'ufficio del prefetto Gomez y Paloma, commissario coordinatore del Dipartimento della Protezione civile, al tempo dipendente dal Ministro per il coordinamento della protezione civile Vito Lattanzio, indicavano i centri abitati con pi\u00f9 edifici inagibili Augusta, Canicattini Bagni, Carlentini, Francofonte, Lentini, Siracusa, in provincia di Siracusa, e Catania, Scordia e Militello in provincia di Catania. Le vittime furono tutte a Carlentini dove, in seguito al totale crollo di tre palazzine persero la vita 12 persone; altre sei morirono per la paura, quelle ferite furono varie centinaia, delle quali circa 200 ricoverate negli ospedali. I maggiori danni agli edifici furono registrati ad Augusta, paradossalmente nelle costruzioni pi\u00f9 recenti. \nNel complesso furono 41 i comuni delle province di Siracusa, di Catania e di Ragusa che riportarono danneggiamenti pi\u00f9 o meno consistenti. Il terremoto coinvolse anche parte del patrimonio edilizio storico-artistico del Val di Noto. \nSecondo dati ufficiali del 3 gennaio 1991, gli edifici inagibili assommavano a cos\u00ec ripartiti: in provincia di Siracusa, 929 in provincia di Catania e 41 in provincia di Ragusa. I senzatetto complessivi erano stati censiti in , cos\u00ec ripartiti: in provincia di Siracusa, in quella di Catania e 72 in quella di Ragusa.\nL'elenco ufficiale dei comuni colpiti dal sisma venne inserito nel decreto del presidente del Consiglio dei ministri del 15 gennaio 1991, pubblicato sulla Gazzetta Ufficiale della Repubblica Italiana .\nOperazioni di soccorso.\nNell'area si era svolta poco tempo prima una esercitazione che simulava un terremoto di massimo grado, con 500 vittime su un'area di circa 40\u00a0km\u00b2.\nLa macchina dei soccorsi si mosse tuttavia con difficolt\u00e0 e lentezza esasperante. Il sostituto procuratore della Repubblica di Siracusa avvi\u00f2 alcuni giorni dopo il sisma un'indagine conoscitiva per appurare se i soccorsi fossero stati tempestivi la notte del 13 dicembre.\nPer far fronte all'emergenza abitativa, nell'area delle dismesse saline di Augusta, vennero installati dei container per senzatetto. \nLa Croce Rossa istitu\u00ec tre nuovi campi di assistenza a Scordia, Militello e Palagonia in seguito ai nuovi danni alle abitazioni aggiuntisi dopo le scosse del 16 dicembre."}
{"id": "1395164", "revid": "2184720", "url": "https://it.wikipedia.org/wiki?curid=1395164", "title": "0975", "text": "0975 \u00e8 il prefisso telefonico del distretto di Sala Consilina, appartenente al compartimento di Potenza.\nIl distretto comprende la parte sud-orientale della provincia di Salerno e alcuni comuni della provincia di Potenza. Confina con i distretti di Potenza (0971) a nord-est, di Lagonegro (0973) a sud-est, di Vallo della Lucania (0974) a sud-ovest e di Battipaglia (0828) a nord-ovest.\nAree locali e comuni.\nIl distretto di Sala Consilina comprende 30 comuni inclusi nelle 3 aree locali di Polla (ex settori di Brienza, Marsico Nuovo e Polla), Sala Consilina e Viggiano (ex settori di Buonabitacolo, Montesano sulla Marcellana e Viggiano). I comuni compresi nel distretto sono: Atena Lucana, Auletta, Brienza (PZ), Buonabitacolo, Caggiano, Casalbuono, Grumento Nova (PZ), Marsico Nuovo (PZ), Marsicovetere (PZ), Moliterno (PZ), Monte San Giacomo, Montesano sulla Marcellana, Padula, Paterno (PZ), Pertosa, Polla, Sala Consilina, Salvitelle, San Pietro al Tanagro, San Rufo, Sant'Angelo Le Fratte (PZ), Sant'Arsenio, Sanza, Sarconi (PZ), Sassano, Sasso di Castalda (PZ), Satriano di Lucania (PZ), Teggiano, Tramutola (PZ) e Viggiano (PZ)."}
{"id": "1395166", "revid": "819238", "url": "https://it.wikipedia.org/wiki?curid=1395166", "title": "Stazione di Gavorrano", "text": "La stazione di Gavorrano \u00e8 la stazione ferroviaria al servizio del comune omonimo, in provincia di Grosseto, sulla ferrovia Tirrenica. La stazione si trova a diversi chilometri dal centro del paese, presso la frazione di Potassa, e questo fa s\u00ec che non sia pienamente sfruttata.\n\u00c8 classificata nella categoria \"Bronze\" di RFI.\nStrutture e impianti.\nLa stazione di Gavorrano, dispone di un fabbricato viaggiatori che ha l'architettura tipica di un caseggiato di campagna, disposto su pi\u00f9 livelli e dall'aspetto un po' diroccato. Sono assenti i servizi per i viaggiatori essendo la stazione poco frequentata.\nSi contano 3 binari passanti, dove i primi due sono usati sovente, mentre il terzo solo in caso di incrocio. I binari sono serviti da due ampie banchine dove di recente sono state installate delle pensiline e costruito un sottopassaggio anche per i portatori di handicap.\nLa stazione di Gavorrano non dispone di scalo merci.\nMovimento.\nTrovandosi ad una certa distanza dalla citt\u00e0, la stazione non ha un grosso movimento di passeggeri: questo \u00e8 limitato alle ora di punta e prettamente pendolare.\nA Gavorrano ferma qualche regionale al giorno per Grosseto, Pisa o Campiglia Marittima."}
{"id": "1395168", "revid": "1519687", "url": "https://it.wikipedia.org/wiki?curid=1395168", "title": "Giuseppe Giulietti (politico)", "text": "Biografia.\nNato a Roma, ha frequentato le scuole elementari a Napoli, le medie e il liceo classico a Venezia, e si \u00e8 laureato in Lettere nella Capitale, con una tesi sulla storia delle religioni dedicata agli anabattisti.\nEntrato in Rai attraverso un concorso per praticanti nel 1979, divent\u00f2 professionista nel gennaio 1982; \u00e8 iscritto nell'Ordine dei Giornalisti del Veneto.\n\u00c8 stato anche inviato de \"La Domenica Sportiva\", e dopo l'aspettativa per i mandati parlamentari ha ripreso servizio nell'azienda radio-televisiva pubblica nel 2013, assegnato alla Testata Giornalistica Regionale di Venezia, sede dove aveva trascorso un decennio a inizio carriera, e dove ha lavorato come redattore ordinario fino al pensionamento (2017).\nHa un \"blog\" sul sito de \"Il Fatto Quotidiano\".\nAttivit\u00e0 sindacale.\nHa iniziato come consigliere del Sindacato Giornalisti del Veneto, e Consigliere della Federazione Nazionale Stampa Italiana (FNSI), il sindacato unitario di categoria, di cui \u00e8 stato vice-segretario; dal 1989 al 1992 \u00e8 stato segretario dell'Usigrai, il sindacato di base dei giornalisti Rai.\nDa sempre impegnato in difesa di una comunicazione libera e trasparente, nel 1986 fu tra i fondatori del \"Gruppo di Fiesole\", laboratorio di idee che ispir\u00f2 poi la corrente sindacale \"Autonomia e solidariet\u00e0\", e nel 2002 dell'associazione \"Articolo 21, liberi di...\", della quale \u00e8 stato anche portavoce.\nEletto il 16 dicembre 2015 Presidente della FNSI, \u00e8 stato rieletto il 15 febbraio 2019 per il quadriennio 2019-2023.\nAttivit\u00e0 politica.\nDeputato dalla dodicesima alla sedicesima legislatura, \u00e8 diventato parlamentare per la prima volta nel 1994 (indipendente dei Progressisti) ed \u00e8 stato rieletto per altri quattro mandati, sempre alla Camera, nelle liste del Pds, poi dei Ds infine dell'Italia dei Valori iscrivendosi nei rispettivi gruppi parlamentari; il 29 luglio 2009 ha lasciato il gruppo parlamentare dell'Italia dei Valori per aderire a quello Misto\nFu fra i sostenitori dei referendum abrogativo del 1995 in materia televisiva.\nNei diciannove anni da deputato, ha fatto parte di numerosi organi della Camera, e in particolare delle seguenti Commissioni: Affari Costituzionali; Cultura (poi \u201cCultura, Scienza e Istruzione\u201d); Giustizia; Istruzione; Commissione Speciale per il riordino del settore radio-televisivo; Commissione parlamentare per l'indirizzo generale e la vigilanza dei servizi radio-televisivi (la cosiddetta \u201cCommissione Vigilanza RAI\u201d)."}
{"id": "1395171", "revid": "729019", "url": "https://it.wikipedia.org/wiki?curid=1395171", "title": "Guillaume Dode de la Brunerie", "text": "Origini.\nIl padre, Jean-Ren\u00e9, era un notaio, la madre si chiamava Catherine Charbonnel; lo zio Albin-Fran\u00e7ois acquist\u00f2 nel 1784, a nord di Voiron, una propriet\u00e0 chiamata \"La Brunerie\".\nBiografia.\nDopo aver studiato al liceo di Grenoble, si arruol\u00f2 come soldato semplice, nel 1793, nell'esercito rivoluzionario. Entr\u00f2 l'11 marzo 1794, in qualit\u00e0 di sottotenente, nella scuola del genio militare di Metz, da cui usc\u00ec col grado di tenente, destinato all\"'Armata del Reno\"; nell'agosto 1795 fu promosso capitano.\nNel 1796, nel corso delle guerre rivoluzionarie francesi oper\u00f2 a Landau, Kaiserslautern e Zweibr\u00fccken, alla fortificazione di tali citt\u00e0. Lo stesso anno, a Kehl, coadiuv\u00f2 il passaggio del Reno da parte delle truppe di Moreau; si mise in luce alla battaglia di Rastatt (5 luglio 1796) e alla difesa della testa di ponte di Huningue, sul Reno, (febbraio 1797).\nNel gennaio 1798 Dode si un\u00ec all\"'Armata d'Inghilterra\", che si preparava ad invadere la Gran Bretagna, ma che fu invece destinata alla campagna d'Egitto, sotto il comando di Napoleone. In Egitto Dode fu impiegato alla fortificazione di Giza, Il Cairo ed Alessandria. Promosso maggiore nel 1801, rimase in Africa sino alla capitolazione delle truppe francesi, tornando in patria solo nel novembre di quell'anno. Nel 1802 e 1803 fu destinato alle opere di fortificazione del canale della Manica nei pressi di Cap Gris-Nez.\nNell'esercito napoleonico partecip\u00f2 alle campagne di Germania, e di Spagna, dove diresse le operazioni di assedio a Saragozza (1809) e a Badajoz (1810).\nColonnello nel 1805, generale di brigata e barone dell'Impero nel 1809, si distinse in tutti i combattimenti cui prese parte, specie a Jena.\nImpiegato in Spagna ne 1808 e 1810, diede mostra, all'assedio di Saragozza, di molto talento e raro coraggio.\nIncaricato nel 1811 di ispezionare le coste da Brest alla Loira, ricevette le felicitazioni dell'Imperatore. Comand\u00f2 il genio dell\"'Armata dell'Oceano\", sino a quando ricevette, al principio del 1812, l'ordine di presentarsi a Magonza.\nIl 12 febbraio 1812 spos\u00f2 la figlia del maresciallo P\u00e9rignon, Agathe-Virginie.\nNominato generale di divisione il 5 dicembre 1812, fu incaricato nel 1813 di comandare il genio sull'Elba; ben presto fu richiamato per svolgere le medesime funzioni presso l'XI Corpo d'armata ed inviato immediatamente in Italia.\nNel 1817 fu incaricato di ispezionare le frontiere dei Pirenei, delle Alpi e delle coste del mar Mediterraneo.\nPrese parte alla spedizione di Spagna, dove comandava il genio. Combatt\u00e9 all'assedio di Cadice e alla battaglia del Trocad\u00e9ro, per cui fu nominato grand'ufficiale della Legion d'onore.\nAl ritorno in Francia, fu nominato membro del consiglio delle fortificazioni, pari di Francia e visconte, oltre che membro della commissione mista dei lavori pubblici.\nNel 1840 divenne presidente del consiglio delle fortificazioni, e in tale qualit\u00e0 diresse la costruzione delle fortificazioni di Parigi; per aver portato a termine tale immenso lavoro in soli cinque anni, ricevette il bastone di maresciallo di Francia il 17 settembre 1847, e si guadagno l'appellativo di \"Vauban dei tempi moderni\".\nDopo la morte fu sepolto al cimitero di P\u00e8re-Lachaise di Parigi.\nPubblicazioni.\nDode diede un resoconto delle opere d'assedio in \"L'Exp\u00e9dition d'\u00c9gypte\" e pubblic\u00f2 un \"Pr\u00e9cis des op\u00e9rations devant Cadix\"."}
{"id": "1395175", "revid": "765341", "url": "https://it.wikipedia.org/wiki?curid=1395175", "title": "Proof of Youth", "text": "Proof of Youth \u00e8 il secondo album del gruppo inglese dei Go! Team. \u00c8 stato pubblicato il 10 settembre 2007 in Inghilterra e il giorno seguente negli USA."}
{"id": "1395177", "revid": "446353", "url": "https://it.wikipedia.org/wiki?curid=1395177", "title": "Legge del 5 novembre", "text": "La legge del 5 novembre del 1916 fu una dichiarazione degli imperatori Guglielmo II di Germania e Francesco Giuseppe d'Austria. Proclam\u00f2 la creazione del Regno di Polonia, stato fantoccio alleato e controllato dagli Imperi centrali. L'origine del documento fu il bisogno di assorbire nuove risorse dalla Polonia occupata dalla Germania per la guerra con la Russia."}
{"id": "1395178", "revid": "123337725", "url": "https://it.wikipedia.org/wiki?curid=1395178", "title": "Sonata da chiesa", "text": "La sonata da chiesa \u00e8 una composizione strumentale, generalmente per strumenti ad arco con accompagnamento del basso continuo (solitamente l'organo), che ha avuto origine nel periodo barocco, generalmente composta da quattro movimenti. Spesso sono impiegate pi\u00f9 di una melodia e i movimenti sono ordinati in lento-veloce-lento-veloce riguardo al tempo. Il secondo movimento \u00e8 usualmente un allegro fugato, e il terzo e quarto sono impostati in forma bipartita, i quali talvolta assomigliano alla sarabanda e alla giga.\nSpesso erroneamente si crede che queste sonate siano state composte per cerimonie religiose, invece erano usualmente eseguite in concerti per intrattenimento.\nUno dei pi\u00f9 grandi esponenti delle sonate da chiesa fu Arcangelo Corelli (1653-1713). Tra le sue migliori composizioni spiccano le \"dodici sonate da chiesa, op. 1\"; i primi 8 dei suoi \"dodici concerti grossi, op. 6\" sono anch'essi sonate da chiesa. Un altro compositore che affront\u00f2 questo genere compositivo fu Giovanni Battista Bassani (1650-1716) il quale nel 1710 circa compose dodici sonate da chiesa. Sono in forma di sonata da chiesa le tre sonate per violino solo di Johann Sebastian Bach (1685-1750), come anche le prime cinque delle sue sei sonate per violino e clavicembalo obbligato e le prime due delle sue tre sonate per viola da gamba e clavicembalo obbligato.\nDopo il 1700 questo tipo di sonata tese a fondersi con la sonata da camera. Questa sonata da chiesa inizi\u00f2 a passar di moda all'epoca di Joseph Haydn (1732-1809), tuttavia egli stesso compose alcuni pezzi in questo stile, come fece anche Wolfgang Amadeus Mozart (1756-1791) qualche anno pi\u00f9 tardi."}
{"id": "1395182", "revid": "217591", "url": "https://it.wikipedia.org/wiki?curid=1395182", "title": "Societ\u00e0 San Vincenzo De Paoli", "text": "La Societ\u00e0 di San Vincenzo De Paoli \u00e8 un'organizzazione caritativa cattolica fondata nel 1833 a Parigi dal beato Federico Ozanam insieme ad altri laici e dedicata all'opera di san Vincenzo de' Paoli. Essa ebbe il riconoscimento della Santa Sede con un breve apostolico di papa Gregorio XVI nel 1845. \u00c8 attualmente diffusa in 154 Paesi del mondo e conta 2.300.000 volontari suddivisi in 47.000 gruppi operativi diffusi sul territorio chiamati \"Conferenze\". Fa parte della famiglia vincenziana.\nTra i fondatori vi era anche il giornalista Emmanuel Bailly, che organizz\u00f2 nel 1830 per alcuni studenti degli incontri denominati \"Conferenze di diritto e di storia\". Il 23 aprile 1833 i giovani Ozanam, Le Taillandier, Lamache, Lallier, Devaux, Clav\u00e8 e Bailly decisero di dare una maggiore strutturazione ai propri incontri. Furono stabiliti due punti fondamentali: la semplicit\u00e0 ed il fine pratico, attivo. I caratteri fondamentali della conferenza, con il passar del tempo, furono cos\u00ec individuati:\nFu deciso di chiamare tali incontri \"Conferenze di Carit\u00e0\". Le conferenze vissero senza alcun regolamento per oltre due anni, fino a quando fu affidato il compito di redigerlo a Lallier, aiutato da Ozanam. Il regolamento fu approvato nel 1835 e le conferenze assunsero il nome definitivo di \"Societ\u00e0 di San Vincenzo De Paoli\".\nMenzioni.\nLa Societ\u00e0 di San Vincenzo de' Paoli fu citata da papa Leone XIII nell'enciclica \"Humanum Genus\", unitamente ai patronati cattolici, l'operato a favore di poveri, operai proletari, e delle loro famiglie.\nQuesti istituti sono ritenuti eredi di quei collegi e scuole di arti mestieri, \"opportunissimi a fiaccare la potenza delle s\u00e8tte\" nei loro confronti, e a \"mantenere in essi con l'integrit\u00e0 dei costumi l'amore della piet\u00e0, e la conoscenza della religione\", motivo per cui espresse il desiderio che \"adattate ai tempi\", risorgessero \"per tutto sotto gli auspici e il patrocinato dei Vescovi a salute del popolo\". Della Societ\u00e0 San Vincenzo de' Paoli, dichiar\u00f2:"}
{"id": "1395183", "revid": "228587", "url": "https://it.wikipedia.org/wiki?curid=1395183", "title": "Luxor (disambigua)", "text": ""}
{"id": "1395184", "revid": "1149807", "url": "https://it.wikipedia.org/wiki?curid=1395184", "title": "Villa Maria (Napoli)", "text": "Villa Maria (ex Palazzo del Grand Eden Hotel) si innalza a Napoli, in via del Parco Margherita, nei pressi di piazza Amedeo (quartiere Chiaia).\nIl palazzo \u00e8 un'importante testimonianza architettonica del liberty napoletano.\nStoria.\nIl palazzo nacque con lo scopo di ospitare i numerosi ricchi stranieri che la citt\u00e0 ospitava nel corso della seconda met\u00e0 dell'Ottocento. Nacquero cos\u00ec quelle che oggi vengono definite \"vie d'\u00e9lite\" della citt\u00e0 partenopea: via Filangieri, via dei Mille, via Vittoria Colonna e via del Parco Margherita, nella quale in quest'ultima strada fu voluto l'hotel.\nL'edificio venne cos\u00ec eretto tra il 1899 e il 1901 su progetto del veneto Angelo Trevisan coadiuvato dal giovane ingegnere Gioacchino Luigi Mellucci ,(1849 - 1929) e su commissione di Giulio Huraut. Il palazzo fu cos\u00ec edificato per completare la neonata piazza Amedeo, completando cos\u00ec il luogo nel quale erano gi\u00e0 presenti villa Colonna Pignatelli (1878) e palazzo Balsorano.\nNato come hotel, il palazzo \u00e8 stato poi destinato a sede della scuola svizzera e successivamente ad abitazioni private.\nDescrizione.\nIl palazzo si presenta come un edificio in stile liberty napoletano e mescola influssi eclettici; il corpo centrale \u00e8 avanzato rispetto agli altri e presenta dal primo al terzo piano uno stile simile all'architettura veneziana e una copertura a botte con il fronte vetrato.\nL'accesso al palazzo \u00e8 dato da due rampe di scale monumentali, in marmo bianco, che abbracciano un padiglione circolare caratterizzato da grandi finestre rotonde.\nAccanto alla rampa di scale destra vi \u00e8 un avancorpo semicircolare che sostiene una terrazza della stessa forma, sulla quale si affaccia un grande salone semicircolare dell'originario albergo, caratterizzato da alte finestre vetrate.\nIl palazzo ha infine la caratteristica di non affacciarsi direttamente sulla strada ma bens\u00ec di disporre di uno spazio verde antistante l'ingresso principale. "}
{"id": "1395187", "revid": "1543377", "url": "https://it.wikipedia.org/wiki?curid=1395187", "title": "La torre nera", "text": "La torre nera \u00e8 una serie di otto romanzi di genere fantastico (una commistione di fantasy, fantascienza, horror e western), scritta dall'autore statunitense Stephen King. Narra di un \"pistolero\" e del suo pellegrinaggio verso una torre, la cui natura \u00e8 sia fisica che metaforica.\nLa serie \u00e8 stata definita il \"magnum opus\" di King - oltre agli otto romanzi che compongono la serie, molti dei suoi altri romanzi sono collegati alla storia, introducendo concetti e personaggi che entrano in azione con il progressivo andamento della serie. La serie \u00e8 stata adattata anche per una miniserie di fumetti della Marvel supervisionata da King, scritta da Peter David e Robin Furth e illustrata da Jae Lee.\nLa serie si ispira ai poemi \"Childe Roland alla Torre Nera giunse\" di Robert Browning, il cui testo integrale \u00e8 stato incluso in appendice all'ultimo romanzo, e \"The Waste Land\" di Thomas Stearns Eliot. Nella prefazione all'edizione del 2003 di \"The Gunslinger\", King indica tra le fonti anche \"Il Signore degli Anelli\" e \"Il buono, il brutto, il cattivo\".\nNel 2017 \u00e8 stato prodotto un primo adattamento cinematografico: \"La torre nera\".\nLa serie.\nRacconti.\n\"La torre nera - Le piccole sorelle di Eluria\" (2005, contenuto nella raccolta \"Tutto \u00e8 fatidico\")\nTrama.\nIl personaggio principale, Roland, \u00e8 l'ultimo membro vivente dell'ordine dei cavalieri conosciuti come \"pistoleri\" (\"gunslingers\") e l'ultimo discendente di Arthur Eld, l'analogo di Re Art\u00f9 nella sua realt\u00e0. Il mondo del pistolero presenta delle differenze con il nostro, anche se emergono nel corso della storia strane similitudini. Esso mostra, infatti, caratteristiche sociali e tecnologiche simili a quelle del vecchio West Americano, pur essendo organizzato politicamente come una vera e propria societ\u00e0 feudale. Nel Medio-Mondo rimangono tracce di una magia quasi del tutto estinta e di cimeli appartenenti ad una societ\u00e0 avanzata tecnologicamente, ormai scomparsa da tempo. L'obiettivo ultimo di Roland, la sua \"ragione di esistere\", \u00e8 raggiungere la Torre nera, una costruzione leggendaria che si dice essere il punto di snodo dell'universo, il \"perno\" di tutti i mondi. Nell'opera si dice che il mondo di Roland \u00e8 \"andato avanti\", espressione che indica un insieme di trasformazioni e sconvolgimenti: nazioni distrutte da guerre, intere citt\u00e0 e regioni cancellate dalla faccia della terra senza lasciare traccia ed il tempo che talvolta non fluisce secondo il suo naturale corso. All'inizio della serie, gli obiettivi di Roland, cos\u00ec come la sua et\u00e0, non sono chiari, ma continuando la lettura molte cose vengono svelate.\nDa molti punti di vista, questa serie pu\u00f2 essere vista come la rappresentazione del mondo che King descrive nella maggior parte dei suoi romanzi. Termini come \"Ka-tet\" e la torre stessa appaiono in molti altri lavori (principalmente \"Insomnia\", \"Can-toi\" viene citato in \"Desperation\") e .\nConcetti della serie.\nKa-tet.\nKa-tet \u00e8 una parola che arriva all'Alto Linguaggio, la lingua ufficiale parlata nella patria ormai perduta di Roland, e significa \"uno fatto da molti\" oppure \"un gruppo di persone convocato dal ka\". La parola si riferisce solitamente al ka-tet di Roland nella serie della Torre Nera per indicare i compagni di viaggio e alleati di Roland, ma altri esempi possono essere trovati all'interno della serie.\nPersonaggi.\nNella sua ricerca della torre nera, Roland Deschain incontra un gran numero di personaggi. Tra i principali vanno citati i componenti del secondo ka-tet, vale a dire Eddie e Susannah Dean, Jake Chambers, Oy il \"bimbolo\" e padre Donald Callahan. Tra gli antagonisti principali vi sono l'Uomo in Nero, Mordred Deschain e il Re Rosso.\nAmbientazioni.\nTutto-Mondo.\nIl Tutto-Mondo \u00e8 una dimensione parallela in cui vive Roland. \u00c8 il solo mondo/universo che contiene la Torre Nera nella sua forma fisica. Tutti gli altri contengono una rappresentazione della Torre, ma non quella nella sua forma accessibile. Dal Tutto-Mondo \u00e8 possibile \"entrare\" nella Torre. Il Tutto-Mondo \u00e8 diviso in regioni, Entro-Mondo, Medio-Mondo, Fine-Mondo e Oltre-mondo. La geografia \u00e8 molto variegata. \u00c8 composta da deserti, montagne, pianure e vaste terre desolate. Si dice che il mondo sia \"andato avanti\". Sembra significare che dove una volta c'era un grande ordine ora non c'\u00e8 pi\u00f9. Per esempio: il sole non sempre sorge da Est ed a volte non attraversa l'intero cielo. Secondo quanto dice Blaine il Mono, i suoi motori Slo-Trans sono stati costruiti per durare milioni di anni, ma sono in riserva dopo poche migliaia. Comunque, dal momento che il tempo sembra scorrere a velocit\u00e0 diverse nel Tutto-Mondo, causando problemi mentali a Blaine, questi fatti possono non essere correlati. Sembra che una civilt\u00e0 estremamente avanzata sia un tempo vissuta nel Tutto-Mondo, probabilmente una dimensione parallela degli Stati Uniti. Questo pu\u00f2 essere dedotto dall'alto grado di similitudine tra l'architettura, le automobili, i vestiti degli Antichi (il nome dell'antico popolo) con i nostri ed il fatto che le vecchie truppe usavano normali telefoni e prodotti Microsoft. C'era anche un surrogato della Coca-Cola chiamato Nozz-a-la il cui logo era identico a quello della Coca. Potrebbero anche aver parlato l'inglese. La civilt\u00e0 degli Antichi collass\u00f2 a causa della sostituzione della magia, che avrebbe potuto durare in eterno, con la tecnologia, che si autoelimina se non viene curata, ma che nonostante questo fu utilizzata per proteggere i Vettori che sorreggono la Torre. I Vettori sono sei forze invisibili che uniscono i lati del mondo/universo al centro. Questi Vettori sono la sorgente primaria di energia che mantiene l'ordine nel mondo. Guasti nei Vettori causano cambiamenti delle costanti fisiche ed astronomiche, il che genera caos nella natura, cos\u00ec come nella civilt\u00e0. Esistono sei Vettori con dodici Guardiani, uno per ogni Portale (la fine di un Vettore) sistemati come i raggi di una ruota con la Torre al centro. La vecchia civilt\u00e0 us\u00f2 la tecnologia per mantenere saldi i Vettori invece della magia, cercando di controllare la realt\u00e0. Il colpo finale per la vecchia civilt\u00e0 sembra essere stato inferto da guerre nucleari, batteriologiche e chimiche. Non si sa quando queste guerre siano iniziate, il perch\u00e9 o quali nazioni le abbiano combattute. Si lascia per\u00f2 intendere che il Re Rosso avrebbe lavorato dietro le quinte, manipolando persone ed eventi per ottenere la distruzione della civilt\u00e0, dal momento che questo gli avrebbe fatto comodo per il suo proposito finale. Il mondo descritto nella maggior parte della serie sembra essere scarsamente popolato e pericoloso, pieno di mutanti sia umani che animali, con grandi lande contaminate. Demoni e robot, cos\u00ec come i Taheen, si trovano al servizio del Re Rosso. Non esiste un livello di aggregazione popolare che vada oltre il limite della citt\u00e0. Le risorse sono scarse, e la vecchia tecnologia degli antichi si trova soprattutto in forme perverse, rimaneggiate o danneggiate che mettono a rischio la vita degli ultimi sopravvissuti piuttosto che renderla agevole.\nLuoghi del Tutto-Mondo\nIl Tutto-Mondo viene diviso in tre grandi zone: Entro-Mondo, Medio-Mondo e Fine-Mondo. L'Entro-Mondo \u00e8 costituito da Gilead e dal Regno dell'Eld con i vari domini dei pistoleri anche se le Baronie pi\u00f9 esterne possono gi\u00e0 essere considerate Medio-Mondo. Il Medio-Mondo, dove si articola gran parte della serie \u00e8 costituito da vari ambienti: a occidente c'\u00e8 il Gran Deserto del Mohaine e poi, dopo una catena montuosa, il Mare Occidentale poi, proseguendo si trova il Portale del Vettore dell'Orso e le sconfinate Terre Desolate il cui unico centro rilevante \u00e8 la metropoli in declino di Lud con pochi altri paesi come Crocefiume anch'essi nel degrado. Dopo le Terre Desolate si trovano i Calla: comunit\u00e0 di villaggi contadini autonomi e mediamente sviluppati. Il fiume Whye, confine estremo dei Calla segna l'inizio del devastato Fine-Mondo. Nel Fine-Mondo si trova il castello della Discordia con il villaggio di Fedic e poi quello del Re Rosso e successivamente le gelide lande di Emphatica. Dopo le bianche lande c'\u00e8 il Can'ka no Rey (termine in lingua eccelsa che tradotto significa: \"Campi rossi del nulla\") ovvero immensi campi di rose al cui centro si trova la Torre Nera.\nIl Mondo Cardine e la rosa.\nIl solo \"unico\" mondo. Il solo mondo in cui vive Stephen King, nonch\u00e9 l'unico in cui i cambiamenti fatti non possono essere cancellati. Questo mondo \u00e8 la casa della rosa, che non \u00e8 la semplice rappresentazione della Torre, ma pu\u00f2 essere la sua stessa rappresentazione fisica. Alla fine della serie verr\u00e0 protetta dalla Tet Corporation, creata dal Ka-tet di Roland nel 1977, usando i soldi di Odetta Holmes come erede della Holmes Dental Corporation.\nLud.\nDal momento che le capacit\u00e0 tecnologiche degli Antichi sono andate perse, Lud ha conosciuto un periodo di lenta decadenza durato migliaia di anni. Questa decadenza \u00e8 stata accelerata dal dominio dei Grigi. Le strade di Lud sono piene di rottami degli Antichi. Le auto sono numerose, tutte senza vetri, persi o distrutti, come se gli abitanti della citt\u00e0 aborrissero il riflesso della propria immagine e senza pneumatici, distrutti dal tempo. Tutte le auto sono accatastate l'una sull'altra a formare un dedalo di corridoi che porta all'ingresso del territorio dei Grigi. Le strade sono piene anche di corpi umani: uccisi nelle frequenti battaglie tra i Pube ed i Grigi, o sacrificati ai Tamburi degli Dei. Quasi tutto quello creato dagli Antichi ha un'incredibile longevit\u00e0: questo \u00e8 vero per i robot che si incontrano occasionalmente nella serie ed anche per gli edifici pi\u00f9 importanti, ad esempio grattacieli ed installazioni militari. Molti, se non tutti, dei grattacieli di Lud sono in buone condizioni per essere stati abbandonati da millenni. Lud \u00e8 protetta su un lato da un fiume in un canyon profondo che pu\u00f2 essere attraversato solo usando il George Washington Bridge; sull'altro lato, da profondi crepacci che finiscono nell'inferno radioattivo conosciuto come \"Terre desolate\" (o drawers). Come risultato, Lud \u00e8 facilmente difendibile, specialmente contro i barbari che tentarono di conquistarla in passato. Lud fu assediata da vari eserciti per molti anni, ma a causa della sua fortunata locazione, i soli modi per raggiungere la citt\u00e0 erano il ponte gi\u00e0 citato pi\u00f9 uno da percorrere a piedi. Il GWB ha molti punti deboli e buchi, ed era controllato costantemente da assalitori e assediati. Le persone che in passato volevano raggiungere Lud dovevano semplicemente attraversare il ponte; ma pochi sopravvivevano al tentativo. Gli eserciti erano regolarmente respinti alle porte di Lud, mentre la loro potenza diminuiva. Infine, David Quick, un \"principe fuorilegge\", raduno' le ultime armate nel mondo ed attacc\u00f2 la citt\u00e0 con le poche armi che gli rimanevano. Alla fine, gli abitanti vennero sfiniti completamente. Persero tutta la conoscenza tecnologica e diventarono poco pi\u00f9 che primitivi abitanti di una citt\u00e0 decaduta. Riescono ancora ad evitare la caduta completa di Lud, mentre le armate di David Quick vengono presto ridotte allo stesso Stato dei Luditiani. Questi due eserciti si trasformano poi in due fazioni: i Pube ed i Grigi. Dopo l'arrivo del Ka-Tet di Roland e della successiva ripartenza a bordo di Blaine il Mono, lo stesso Blaine decide di condannare tutti gli abitanti di Lud facendo esplodere una serie di fusti situati nelle gallerie contenenti del gas tossico, descritto come di colore violaceo ed in grado di uccidere all'istante.\nI Pube sono gli originali abitanti di Lud (eredi degli Antichi). Il test di ammissibilit\u00e0 richiedeva riflessi pronti ed agilit\u00e0, per cui i giovani ottenevano la cittadinanza pi\u00f9 facilmente. Il nome Pubi \u00e8 probabilmente un riferimento a questo, dal momento che la maggior parte di loro erano in piena puberta' nel momento di ingresso in citt\u00e0. Questo soprannome pu\u00f2 avere avuto inizio con significato diffamatorio, ma \u00e8 diventato un termine di uso comune per il gruppo. I Pube vivono quasi esclusivamente sopra la terra, e sono in guerra con i Grigi. I bandana blu sono un marchio di appartenenza per i Pube. I Grigi sono i discendenti delle armate di David Quick (Tick-Tock \u00e8 discendente dello stesso leggendario fuorilegge) che riuscirono ad infiltrarsi a Lud prendendo il controllo dell'enorme rete di tunnel sotterranei. Vivono normalmente in questi tunnel, ed escono solo per combattere con i loro antichi nemici, i Pube. Dal momento che i Grigi discendono da un'armata prevalentemente maschile, poche donne abitano nella parte \"grigia\" di Lud. Questo obbliga i Grigi ad organizzare razzie di donne e bambini dai Pube. Per i Grigi, il colore dei bandana \u00e8 il giallo.\nOggetti.\nL'Iride del Mago (in originale \"Wizard's Rainbow\", \"Bends o' the Bow\" o \"Maerlyn's Rainbow\") \u00e8 un insieme di 13 sfere di cristallo, dodici dei colori dell'arcobaleno che rappresentano i dodici Guardiani dei Vettori e una nera che rappresenta la Torre Nera, alla congiunzione dei Vettori. Le sfere, dette \"curve\" dell'Iride del Mago (\"curves of Maerlyn's Rainbow\"), presentano poteri speciali, primo fra tutti la veggenza sul male di presente, passato e futuro. Solo quattro sfere sono rimaste intatte al momento dell'utilizzo di quella Rosa ne \"La Sfera del Buio\" che decider\u00e0 per la prima volta il destino del cavaliere. Altre sei sfere, cosa di cui i protagonisti non sono a conoscenza, sono nelle mani del Re Rosso, che si vede in una discussione con il mago Marten, nel secondo volume della miniserie a fumetti \"La nascita del pistolero\". La sfera Verde, secondo quanto dice il padre di Roland, Steven Deschain, si trova a Lud. Quella di color Arancio fu vista l'ultima volta a Dis, mentre la Blu fu presa da un gruppo di Lenti Mutanti e portata via. L'ultima sfera, la 'Tredici Nera', viene trovata dal Ka-tet di Roland ne I lupi del Calla. Il demone Mia la user\u00e0 per fuggire nella New York del 1999, dove prevede di partorire. Nel fumetto \"La Nascita del Pistolero\" si afferma che i colori delle sfere sono: rosso, arancione, giallo, verde, blu, azzurro, lime, rosa, viola, indaco, marrone, grigio perla e nero. Si dice inoltre che ogni sfera aveva un potere diverso, fra i quali telepatia e levitazione. Infine, in una vignetta si vede che le sfere possedute dal Re Rosso sono arancione, giallo, lime, viola, azzurro e nero. Quest'ultima, la Tredici Nera, \u00e8 usata dal Re Rosso per comunicare con il suo servo Walter O'Dym.\nGlossario.\nGan.\n\u00c8 una delle divinit\u00e0 del mondo di Roland. \u00c8 il dio pi\u00f9 importante, venerato dai pistoleri e pu\u00f2 essere associato a una sorta di forza unificatrice. Il 'corpo' di Gan \u00e8 la Torre Nera. Gan viene anche identificato con il ka.\nPrim.\nIl Prim designa il Caos originario da cui Gan fuoriusc\u00ec 'creando' la Torre e i multi-universi. Con 'recessione del Prim' si intende questa sorta di creazione.\nUomo-Ges\u00f9.\nIl corrispettivo nel mondo di Roland di Ges\u00f9. Viene venerato dalla gente comune ma non dai pistoleri. Il corrispettivo di Satana \u00e8 chiamato l'Intrigante.\nCommala.\nIn \"I lupi del Calla\", Commala \u00e8 sia una celebrazione della stagione del raccolto che un'interiezione della parlata del Calla, un dialetto usato nei paesi che stanno ai confini tra il Medio-Mondo e le vaste terre desolate di Rombo di Tuono. Viene usata in un'incredibile quantit\u00e0 di termini dialettali, molti dei quali a sfondo sessuale.\nSottilit\u00e0.\nLe sottilit\u00e0 sono \"punti deboli\" della realt\u00e0. Vengono descritte come simili a grosse bolle di mercurio che emettono un trillo capace di ipnotizzare le persone e attirarle dentro s\u00e9 se si avvicinano troppo. La prolungata esposizione al suono di una sottilit\u00e0 pu\u00f2 causare pazzia. \u00c8 possibile farsi trasportare in un'altra dimensione semplicemente attraversando una sottilit\u00e0, ma \u00e8 molto pericoloso e anche la morte potrebbe essere preferibile. Roland ne incontra una presto nella sua vita, questa storia \u00e8 raccontata in \"La sfera del buio\". Il suo Ka-tet ne trova una subito fuori da Topeka in Kansas, nella realt\u00e0 di \"L'Ombra dello Scorpione\".\nContezza.\nLa contezza \u00e8 uno dei modi per viaggiare tra i mondi oltre alle porte e alle Sottilit\u00e0: la contezza pu\u00f2 essere indotta da una delle sfere di Maerlyn e permette di trasportarsi nel sonno nell'altro mondo: il trasferimento pu\u00f2 essere solo 'spirituale' (ovvero camminare e vedere ci\u00f2 che accade nell'altro mondo ma senza 'esserci' davvero) o reale (come avviene a Callahan). Con il termine contezza si indica anche lo spazio 'vuoto' che c'\u00e8 tra i mondi, quello oltre l'esistenza e la Torre. Lo scopo del Re Rosso \u00e8 di regnare sulla Contezza una volta distrutta la Torre.\nManni.\nLa tradizione Manni prende spunto dall'idea del multi-universo. I Manni sono un gruppo di Tutto-Mondo che si considera come i navigatori sulle ali del ka. Vestono abiti blu scuro, presentano unghie molto lunghe poich\u00e9 \u00e8 loro permesso tagliarle solo una volta l'anno e sono conosciuti per avere una visione pessimistica di ogni situazione. Il dialetto di Tutto-Mondo \u00e8 molto influenzato dai Manni che includono parole come ka, ka-tet e khef.\nKa.\n\"\u00c8 il Ka, ed il Ka \u00e8 il destino\" - Ted Brautigan, Cuori in Atlantide: Uomini bassi in soprabito giallo.\nIl Ka pu\u00f2 essere descritto come il destino o il fato, ma in realt\u00e0 \u00e8 molto pi\u00f9 complesso. Si dice che sia una ruota che pu\u00f2 essere rotta solo dalla morte o dal tradimento. Ma, come disse Cort, ci sono anche raggi nella ruota del Ka. L'immagine del Ka come una ruota \u00e8 una reminiscenza della filosofia, \"ogni causa ha un effetto\".\nSinonimi: Fato, Destino, Karma.\nKa-tet.\n\"Noi siamo Ka-tet. Siamo uno da molti\" dice Roland di Gilead il giorno prima della battaglia di Algul Siento. Ka-tet \u00e8 la convinzione che un gruppo di persone sia unito dal destino, o dal Ka (Questo \u00e8 un concetto usato spesso da King, anche in libri in cui non si usa il termine \"Ka\": \"It\", \"L'ombra dello Scorpione\" e \"L'acchiappasogni\" sono solo esempi). Si dice di un gruppo che condivide l'acqua della vita. A volte il simbolo dell'acqua \u00e8 usato letteralmente, come in un rituale che Roland ed il suo Ka-tet celebrano la notte prima della battaglia di Algul Siento. Il Ka-tet di Roland include s\u00e9 stesso, Eddie Dean, Susannah Dean, Oy e Jake Chambers. Questo tet viene rotto in occasione della battaglia di Devar-toi. Donald \"Pere\" Callahan potrebbe essere considerato parte del Ka-tet alla fine della serie, come lo potrebbe essere la nemesi di Roland, Randall Flagg. Il primo Ka-tet di Roland era composto da s\u00e9 stesso, Cuthbert Allgood, Jamie DeCurry e Alain Johns.\nCos\u00ec viene definito nel secondo episodio della serie a fumetti \"La nascita del pistolero\": \u00abKa-tet significa \"uno derivato da molti\", ma pi\u00f9 che questo. \u00c8 un gruppo di persone legate dal destino - dal Ka - dirette verso la stessa meta e, piaccia o no, la stessa fine. Insieme finch\u00e9 la morte non avr\u00e0 l'ultima parola, come sempre accade. Il 'leader' del ka-tet si chiama dinh mentre la sensazione che un uomo del gruppo stia per morire ka-shume. \u00bb\nKhef.\nLetteralmente \"acqua della vita\". L'idea di Khef sembra essere un adattamento del termine Grok di Robert A. Heinlein da \"Straniero in terra straniera\". Khef e Grok vengono usati in contesti simili. \u00c8 principalmente la forza vitale del Ka. \u00c8 dove il Ka incontra l'anima. I Manni credono che sia possibile vivere al di fuori di questa forza. Viene detto che Roland \u00e8 al quinto livello del khef.\nSigul.\nLa parola indica un simbolo di un determinato gruppo e all'interno della serie compaiono vari di questi sigul. Quello del Re Rosso e dei suoi seguaci \u00e8 un minaccioso occhio rosso con all'interno una spirale, mentre quello dei pistoleri rappresenta una sorta di fiore. Un altro sigul presente \u00e8 quello della strega Rhea ed \u00e8 un tridente, mentre quello della Sombra Corporation, associazione legata al Re Rosso, \u00e8 una nube con un fulmine. Quando la Torre Nera restituisce a Roland il Corno dell'Eld che lui aveva perso in battaglia, una voce dice al pistolero che quello sar\u00e0 il suo sigul. Nel corso della serie si capisce che Roland considera una svastica o una croce come sigul.\nLinguaggio del Medio-Mondo.\nColoro che vivono nel Medio-Mondo hanno modi di dire e termini diversi dal linguaggio del nostro mondo. Al posto del 's\u00ec' si usano termini diversi a seconda dei vari dialetti: tra le forme le pi\u00f9 usate sono \"Aye\" e \"Yar\"; come saluto, corrispondente al nostro salve, c'\u00e8 invece la forma \"Hile\". Come augurio o all'inizio di un incontro si augura: \"Lunghi giorni e piacevoli notti.\" \u00c8 spesso ripetuta la formula: \"Il mondo \u00e8 andato avanti\", per indicare il disfacimento della realt\u00e0. A volte per indicare un popolo si usa il termine: \"Folken\". Per indicare la morte si usa talvolta l'espressione \"la radura in fondo al sentiero\". Tipica l'espressione da parte di Roland e poi di Jake \"Tutto serve il Vettore\". Per indicare una persona raramente si usa il cognome pi\u00f9 frequenti invece il nome del padre (Roland figlio di Steven) anche nella variante \"figlio/a di Nessuno\" riferita a demoni o a persone di cui non si conosce il nome del padre, quello della citt\u00e0 di provenienza (Roland di Gilead, Eddie di New York) oppure della stirpe (Roland dell'Eld) e riferendosi a Gilead spesso si dice: \"Gilead che fu\" a indicare la distruzione della citt\u00e0 tempo prima. Un'espressione spesso usata dai pistoleri \u00e8: \"Aver dimenticato il volto di suo padre\" ovvero essersi messo sulla cattiva strada.\nIl tempo non viene indicato con i mesi ma con la relazione a feste come quella delle Messi o in base ai vari cicli di luna piena (Luna dell'Ambulante, Luna della Cacciatrice e cos\u00ec via). Lo spazio viene calcolato in ruote e ottomila ruote corrispondono grossomodo a settemila miglia come detto da Blaine.\nUn'altra parola particolare \u00e8 'Cujo' che, nel dialetto del Mejis, significa 'dolcezza mia'.\nLingua Eccelsa.\nUn misterioso linguaggio conosciuto e parlato solo dai pistoleri e dai loro parenti, che usa una scrittura molto particolare. Nel corso della storia raramente viene usata la Lingua Eccelsa e una delle poche parole che vi si conosca scritta tradotta \u00e8 \"Introvata\". Si scopre anche che il termine 'Childe' significa 'benedetto dal ka', 'santo', 'cercatore della Torre'.\nCollegamenti con altre opere di King.\nNella serie si possono riconoscere dei riferimenti particolari, legami che uniscono tra di loro molte opere di King. I mondi della Torre Nera sono in parte composti di luoghi, persone, eventi e altri elementi provenienti da altri libri.\nLa lista seguente \u00e8 un elenco di connessioni tra libri. Nota che tutti i libri della Torre Nera sono connessi cronologicamente.\nLe notti di Salem.\nIl prete della chiesa di Salem's Lot ricompare, dopo lunghe traversie negli ultimi libri della torre: ora \u00e8 un predicatore nel Calla ed aiuter\u00e0 Jack a risolvere alcune \"questioni\" aperte con i servitori del Re Rosso nella citt\u00e0 di New York.\nL'ombra dello scorpione.\nQui i riferimenti sono diretti: Randall Flagg riappare presso la citt\u00e0 di Lud e nel castello di cristallo del Re Rosso dopo la traversata delle Terre Desolate con Blaine il Mono. Servitore del Re Rosso anche ne \"L'ombra dello scorpione\" i suoi servigi sono quindi trasversali ad ogni mondo legato alla Torre.\nL'incendiaria.\nLa bottega ha creato Charlie, la bimba dai poteri eccezionali protagonista della storia, ma sono proprio le persone come Charlie ad essere sfruttate dal Re Rosso per distruggere i Vettori della Torre nella Canzone di Susannah!\nLo stesso nome Charlie torna in La Torre Nera III: Terre Desolate, ed indica un trenino che, benevolo nel nostro mondo, si presenta come un monorotaia assassino e malvagio nel mondo di Roland.\n\"Char\", inoltre, nel linguaggio della saga, vuol dire \"morte\".\nInsomnia.\nVerso la fine del libro incontriamo la figura di Patrick il disegnatore, che avr\u00e0 un ruolo fondamentale nel settimo libro della Torre Nera. Egli sta seduto sulle ginocchia della madre e ha appena realizzato un disegno raffigurante Roland, la Torre ed il Re Rosso (qui chiamato Re Sanguinario). La madre non capisce cosa raffiguri il disegno, solo noi lettori lo possiamo immaginare.\nNell'ultimo volume, il romanzo Insomnia viene offerto a Roland dalla Tet Corporation: il plico verr\u00e0 scartato ma non verr\u00e0 mai letto nel dubbio che possa costituirsi come \"trappola mentale\" (una sorta di Paradosso temporale) per i protagonisti dell'avventura stessa.\nIl talismano e La casa del buio.\nIn questi due romanzi, legati alla stessa serie, i servitori del Re Rosso appaiono in modo velato. Jack Sawyer ha a che fare con mondi paralleli; la Casa del Buio inoltre \u00e8 un portale verso il mondo di Roland, una porta verso i sentieri della Torre nella quale per poco, in una tenda, i protagonisti delle due storie non si sono incrociati!\nIl finale della casa del buio \u00e8 strettamente connesso con la serie della torre; vengono nominati Roland, il re rosso, il ka. Alla fine succede anche qualcosa di importante riguardo agli eventi legati alla torre.\nCuori in Atlantide.\nTed Brautigan, protagonista del racconto \"Uomini bassi in soprabito giallo\" contenuto nel libro, riappare negli ultimi libri della torre. Egli era uno degli storici \"frangitori\", schiavi del Re Rosso dotati di poteri psichici e utilizzati per la distruzione dei Vettori. Nel racconto, Ted viene inseguito dai servitori del Re Rosso che alla fine riescono a catturarlo e a riportarlo nel luogo dove gli altri frangitori sono riuniti per continuare la loro opera di distruzione. Il suo contributo sar\u00e0 essenziale nel mondo di Roland per liberare gli schiavi del Re Rosso dalla loro detenzione forzata. \u00c8 nominato una sola volta ne La casa del buio.\nDesperation.\nI \"can-toi\" appaiono nel romanzo \"Desperation\", per poi ricomparire negli ultimi due romanzi della serie. Inoltre appare il predicatore che parla delle \"Bombe di Dio\", ripreso poi nella New York della Tet Corporation.\nBuick 8.\nNel racconto Buick 8 si parla di un uomo basso che ha lasciato l'auto per poi scomparire. La figura degli uomini bassi si ritrovano nella serie della torre ed anche in altri romanzi.\nIt.\nIn \"It\" durante la battaglia finale, e nel flashback riguardante il precedente scontro dei protagonisti contro It, viene citata La Tartaruga, un guardiano in grado di contrastare i poteri del mostro. Durante il secondo scontro si apprende che La Tartaruga \u00e8 morta. Il suo simbolo appare anche diverse volte nel corso della storia.\nNel personaggio del Re Rosso come in Pennywise troviamo il concetto dei \"Pozzi Neri\" (la vera forma di It), e inoltre nell'ultimo volume della saga abbiamo l'introduzione di Dandelo, una creatura vampirica capace di nutrirsi delle emozioni umane (soprattutto della paura), proprio come It. Stephen King ha confermato che questo mostro non \u00e8 Pennywise ma ha anche suggerito che possa appartenere alla sua stessa specie (Dandelo potrebbe quindi essere un superstite della mostruosa prole di Pennywise).\nInoltre in un discorso di Stan si fa un preciso riferimento ad un universo parallelo in cui \u00e8 presente la figura della \"rosa che canta\".\nL'affermazione sulle rose capaci di cantare \u00e8 un chiaro riferimento alla rosa che si trova nel lotto di terreno nella serie de La torre nera e il fatto che gli universi sono collegati tra loro.\nCitazione dal testo: \"vedi che c'\u00e8 una tenebra che puzza e dopo un po' ti viene da pensare che forse laggi\u00f9 c'\u00e8 un intero universo, ma diverso, un universo dove nel cielo sorge una luna quadrata e le stelle ridono con voci gelide e certi triangoli hanno quattro lati e certi altri ne hanno cinque e certi altri ancora ne hanno cinque elevati alla quinta potenza dei lati. In quell'universo potrebbero crescere rose capaci di cantare.\" (\"IT - Capitolo 9 paragrafo 11\").\nDurante la sua battaglia finale contro i vampiri, Callahan perde una tartaruga-talismano a causa dell'attacco di un mostro, la tartaruga gli cade di mano e \"l\u00ec (come una certa barchetta di carta che qualcuno di voi forse ricorda) usc\u00ec per sempre dalla nostra storia.\" (\"La Torre Nera VII: La Torre nera - Capitolo 1 paragrafo 7\") La barchetta citata \u00e8 quella con cui George gioca prima di essere ucciso da It: \"Tutto quello che so io \u00e8 che \"(la barchetta)\" galleggiava ancora [\u2026] quando varc\u00f2 i confini municipali di Derry, nel Maine, uscendo per sempre dalla nostra storia\" (\"IT\" - Cap. 1 paragrafo 4).\nLa canzone di Susannah.\nNe la canzone di Susannah, Roland e Calvin Torre parlano di una storia che riguarda il nonno di Roland \"Alaric Deschain\" e un drago. Questo breve discorso fa parte del racconto \"Gli occhi del drago\" che \u00e8 strettamente legato alla serie.\nCinema.\nNel 2017 \u00e8 uscito nelle sale \"La torre nera\", trasposizione cinematografica ispirata ai libri, diretta da Nikolaj Arcel."}
{"id": "1395188", "revid": "1933156", "url": "https://it.wikipedia.org/wiki?curid=1395188", "title": "Balti (dinastia)", "text": "I Balti erano una famiglia dinastica gotica. Il loro nome deriva dal termine gotico \"bal\u00fea\" (\"baltha\"), che significa \"audace\". I suoi membri vengono normalmente citati come i Balti, oppure Baltung, o Balthing.\nI Balti furono una delle due stirpi nobili dei Goti che giunsero, al pari degli Amali, alla dignit\u00e0 regale. Mentre gli Amali divennero re degli Ostrogoti, i Balti con Alarico, divennero re dei Visigoti, misero a sacco Roma nel 410, e fondarono un regno nella Gallia romana che dur\u00f2 un secolo e lo estesero alla penisola iberica romana, dove dur\u00f2 circa tre secoli. \nLa dinastia dei Balti espresse, tra il 395 ed il 531, i seguenti re dei Visigoti:\nLo storico inglese Edward Gibbon, nel suo \"History of the Decline and Fall of the Roman Empire\", cita che questa stirpe ha lasciato una traccia nella provincia gota della Settimania nell'appellativo storpiato di \"Baux\"; e una branca di questa famiglia la troviamo poi nel regno di Napoli. I signori di Baux, vicino ad Arles, e di 79 cittadine subordinate, furono indipendenti dai conti di Provenza."}
{"id": "1395205", "revid": "228587", "url": "https://it.wikipedia.org/wiki?curid=1395205", "title": "Pamba", "text": "Il suo nome \u00e8 ricordato in un resoconto da Naram-Sin di Akkad su una battaglia contro un'alleanza di 17 sovrani, uno dei quali \u00e8 chiamato Pamba. Questa \u00e8 la prima fonte storica del popolo di Hatti e anche la prima volta in cui viene ricordato un nome indoeuropeo. "}
{"id": "1395209", "revid": "1494169", "url": "https://it.wikipedia.org/wiki?curid=1395209", "title": "Zenodoro", "text": ""}
{"id": "1395211", "revid": "1543377", "url": "https://it.wikipedia.org/wiki?curid=1395211", "title": "Camptorhynchus labradorius", "text": "Lanatra del Labrador (Camptorhynchus labradorius ) \u00e8 un uccello estinto della famiglia degli Anatidi. \nScoperta nel 1789, si \u00e8 estinta nel 1878 per ragioni sconosciute. \nDescrizione.\nQuest'anatra marina, molto specializzata, alquanto pi\u00f9 grossa di un germano reale, possedeva un becco singolare, considerevolmente allargato all'estremit\u00e0. Il maschio, nel piumaggio nuziale, era ornato di bianco e di un verde scuro metallico. Il suo becco e le zampe erano di color arancione. La femmina era bruna.\nDistribuzione e habitat.\nLe note del Newton indicano che la specie nidificava su alcuni isolotti rocciosi, presso la costa meridionale del Labrador. Quest'anatra frequentava le coste atlantiche settentrionali dell'America del Nord, dal Labrador in direzione sud fino alla baia Chesapeake. Era frequente lungo le coste di Long Island, New York, dove furono abbattuti la maggior parte degli esemplari conservati. Essa svernava lungo le coste della Nuova Inghilterra e del New Jersey. Era comune nel golfo di S. Lorenzo, verso il 1866. Tra il 1840 e il 1860 questa selvaggina era comune nei negozi e nei mercati di New York.\nEstinzione.\nLe cause dell'estinzione, avvenuta intorno al 1878, sono tuttora sconosciute. Tenendo presente il suo becco, diverso da quello delle altre specie, gli zoologi suppongono che si potesse nutrire di alcuni animali marini, e un cambiamento delle condizioni climatiche ed ecologiche avrebbe potuto determinare la scomparsa degli animali che costituivano la base della loro alimentazione. Alcuni ornitologi parlano di un'epidemia mortale, da cui sarebbero stati colpiti gli ultimi rappresentanti della specie. L'unica cosa sicura \u00e8 che la scomparsa \u00e8 dovuta senza dubbio a cause naturali.\nComplessivamente, in tutto il mondo, esistono 34 esemplari imbalsamati dell'anatra del Labrador."}
{"id": "1395212", "revid": "339392", "url": "https://it.wikipedia.org/wiki?curid=1395212", "title": "AMNH", "text": ""}
{"id": "1395213", "revid": "1971044", "url": "https://it.wikipedia.org/wiki?curid=1395213", "title": "Best Of (Destruction)", "text": "Best Of \u00e8 una compilation della band thrash metal tedesca Destruction, pubblicato nel 1992."}
{"id": "1395214", "revid": "1610933", "url": "https://it.wikipedia.org/wiki?curid=1395214", "title": "Anatra del Labrador", "text": ""}
{"id": "1395215", "revid": "2091899", "url": "https://it.wikipedia.org/wiki?curid=1395215", "title": "Palla valenciana", "text": "La palla valenciana o pilota valenciana in valenciano o pelota valenciana in lingua castigliana \u00e8 lo sport sferistico tradizionale della Comunit\u00e0 Valenciana che poi s'\u00e8 diffuso dentro e fuori dai confini nazionali spagnoli, considerando anche che gli emigrati lo hanno praticato specialmente in Sudamerica. Le specialit\u00e0 di questa disciplina son praticate da professionisti che disputano tornei e campionati mondiali. La \"pilota\" fu sport dimostrativo durante la XXV Olimpiade organizzata a Barcellona nel 1992.\nStoria.\nSpecialit\u00e0 simili a quelle della \"pilota valenciana\" erano praticate dagli antichi greci che poi le tramandarono agli antichi romani. All'epoca dell'impero romano era molto praticato un gioco simile all'attuale specialit\u00e0 definita llargues. Nel territorio dell'attuale Spagna, la pelota fu inizialmente praticata da nobili e successivamente divenne popolare tra persone di ogni ceto sociale. Molti appassionati giocavano sulle pubbliche piazze e strade, come accade tuttora, quindi durante le gare capitava che bestemmiassero spesso anche perch\u00e9 si scommettevano somme in denaro, tradizione attualmente consolidata, dunque il 14 giugno 1391 il \"consiglio generale\" della citt\u00e0 di Valencia decret\u00f2 la messa al bando del gioco della pelota praticato su pubbliche piazze poich\u00e9 provocava la blasfemia ma questa decisione indusse alla costruzione di nuovi sferisteri, gi\u00e0 numerosi e chiamati \"trinquet\" in valenciano, dov'era consentito giocare: il risultato fu che in quel periodo a Valencia gli sferisteri diventarono 13. Attualmente (2007) a Valencia solo gli sferisteri dove giocano professionisti sono 16, oltre quelli di scuole e associazioni, ma altri sono in costruzione per accogliere il pubblico sempre pi\u00f9 numeroso considerando anche che tanti turisti stranieri vogliono assistere alle partite dei campioni.\nVariet\u00e0 di gioco.\nLe variet\u00e0 di gioco sono accomunate dalla regola che impone di colpire la palla con una sola mano nuda o fasciata, ma differiscono tra loro per dimensioni di campo e palla nonch\u00e9 si distinguono in \"giochi diretti\" e \"giochi indiretti\". Le principali variet\u00e0 sono:\nLe specialit\u00e0 front\u00f3n e frare sono giochi indiretti poich\u00e9 la palla dev'esser lanciata contro un muro frontale per rendere difficile la risposta dell'avversario o avversari, come nel regolamento di pallamuro; le altre specialit\u00e0, giocate in trinquet e su strade, sono giochi diretti poich\u00e9 gli avversari giocano uno di fronte all'altro divisi da una rete o linea tracciata sul campo. I professionisti si dedicano quasi esclusivamente alle varianti escala i corda e raspall: in queste varianti si esibiscono i campioni pi\u00f9 celebrati e i loro incontri sono trasmessi da televisioni in diverse nazioni."}
{"id": "1395216", "revid": "52076", "url": "https://it.wikipedia.org/wiki?curid=1395216", "title": "Universit\u00e0 politecnica delle Marche", "text": ""}
{"id": "1395217", "revid": "1632387", "url": "https://it.wikipedia.org/wiki?curid=1395217", "title": "Jupp Heynckes", "text": "\u00c8 stato uno dei giocatori pi\u00f9 rappresentativi nel periodo d'oro del , club in cui ha disputato undici delle sue quattordici stagioni da professionista, vincendo 4 campionati tedeschi, di cui 3 consecutivi, una Coppa di Germania e la Coppa UEFA 1974-1975. Con la nazionale della Germania Ovest ha vinto il e il .\n\u00c8 l'unico calciatore ad aver vinto la classifica marcatori delle tre principali competizioni europee per club (Coppa dei Campioni/UEFA Champions League, Coppa UEFA/UEFA Europa League e Coppa delle Coppe UEFA). Per due anni di fila \u00e8 stato inoltre capocannoniere della Bundesliga.\nDa allenatore ha vinto 12 titoli: 3 campionati tedeschi, di cui 2 consecutivi, una Coppa di Germania, 3 Supercoppe di Germania, una Supercoppa di Spagna, 2 Coppe Intertoto UEFA consecutive con lo e 2 UEFA Champions League, la prima nel 1997-1998 alla guida del Real Madrid e la seconda nel 2012-2013 alla guida del .\nCon Ernst Happel, Ottmar Hitzfeld, Jos\u00e9 Mourinho e Carlo Ancelotti, \u00e8 tra i cinque allenatori che hanno vinto due Champions League con due club diversi ( nel 1997-1998 e nel 2012-2013). Nel 2013 ha vinto il premio Allenatore FIFA dell'anno tra gli allenatori di calcio maschile.\nCaratteristiche tecniche.\nGiocatore.\nAttaccante prolifico, di grande rendimento e unico nel suo genere, \u00e8 difficile trovare un calciatore a cui paragonarlo. Sapeva giocare bene con entrambi i piedi, era molto veloce e soprattutto disponeva di grande controllo della sfera quando di colpo si fermava dopo le sue veloci discese palla al piede. Aveva un fisico adatto a un attaccante e lo usava bene, in particolare il colpo di testa era una delle sue specialit\u00e0.\nAveva una forte personalit\u00e0 e grande ascendente sui compagni di squadra, dando loro istruzioni su cosa fare in campo, dimostrando gi\u00e0 allora quelle doti che lo avrebbero portato a diventare allenatore. In apparenza schivo, aveva in realt\u00e0 grande ambizione e continuava a dare il massimo anche quando la squadra vinceva largamente ma lui non aveva ancora segnato. Con la sua grinta e le sue tre reti trascin\u00f2 il Borussia a vincere la Coppa UEFA 1974-1975 (primo trofeo europeo del club) battendo per 5-1 nella finale di ritorno il in quella che \u00e8 stata probabilmente la sua migliore partita.\nCarriera.\nGiocatore.\nClub.\nBorussia M\u00f6nchengladbach.\nEsordisce nella stagione 1964-1965 nel Borussia M\u00f6nchengladbach in Regionalliga West, a quel tempo seconda divisione della Germania Ovest. Pur giocando solo 25 delle 34 partite della stagione regolare, con 23 reti si classifica terzo nella classifica cannonieri. Nei play off segna altri 6 gol in 6 partite e la squadra, allenata dal leggendario Hennes Weisweiler, \u00e8 promossa per la prima volta in Bundesliga. Nelle prime due stagioni nella massima serie segna rispettivamente 12 e 15 reti, e il secondo anno il Borussia si classifica ottavo nella Bundesliga 1966-1977. Heynckes a questo punto \u00e8 considerato uno dei pi\u00f9 promettenti calciatori tedeschi e nel febbraio del 1967 esordisce in nazionale maggiore.\nHannover 96.\nPer la stagione 1967-1968 viene ceduto all'ambizioso Hannover 96, che era arrivato in Bundesliga un anno prima del Borussia e intendeva rilanciarsi dopo essere giunto quinto nel campionato 1964-1965 ma non si era ripetuto nei due anni successivi. Il cartellino di Heynskes viene ufficialmente pagato 100.0000 marchi, che era a quel tempo il tetto massimo di spesa per i trasferimenti nel calcio tedesco, ma secondo alcune fonti il prezzo effettivo potrebbe essere stato tra i 275.000 e i 350.000 marchi. Quello stesso anno arriva all'Hannover anche lo jugoslavo Josip Skoblar, con il quale avrebbe dovuto formare una formidabile coppia di attacco. In realt\u00e0 Skoblar si rivela pi\u00f9 prolifico mentre Heynckes nelle tre stagioni all'Hannover mette a segno solo 25 gol in 86 incontri, con la squadra che chiude tutti e tre i campionati a met\u00e0 classifica.\nRitorno al Borussia.\nNel campionato 1970-1971 fa ritorno al Borussia M\u00f6nchengladbach, che si era appena laureato campione di Germania per la prima volta nella sua storia. Grazie anche ai suoi 19 gol, la squadra rivince il campionato. Sar\u00e0 il primo dei suoi trofei vinti con il Borussia. Oltre alla Bundesliga del 1971, 1975, 1976 e 1977, la squadra di Heynckes si aggiudicher\u00e0 la Coppa di Germania nel 1973 e la Coppa UEFA 1974-1975. Tra i campioni con cui ha giocato nei vari anni al Borussia vi sono stati Berti Vogts, G\u00fcnter Netzer, Rainer Bonhof, Uli Stielike e Allan Simonsen.\nNegli ottavi di finale della Coppa dei Campioni 1971-1972, realizza due gol nella famosa partita della lattina vinta 7-1 contro l', poi annullata per l'incidente occorso a Roberto Boninsegna durante l'incontro che coster\u00e0 al Borussia la qualificazione. Quello stesso anno Heynckes sigla 19 reti in campionato e la squadra finisce terza. Nel 1973 il Borussia arriva quinto in Bundesliga e Heynckes con 28 reti si laurea vice-capocannoniere alle spalle di Gerd M\u00fcller del , campione di Germania. Quell'anno, dopo aver eliminato il Twente in semifinale con un punteggio complessivo di 5-1, il Borussia diventa la prima squadra tedesca a raggiungere la finale di Coppa UEFA, che viene per\u00f2 vinta dal Liverpool grazie al 3-0 inflitto ai tedeschi all'andata, in una partita sospesa al 27\u00ba minuto a causa dell'allagamento del campo. Non sono sufficienti le due reti di Heynckes al ritorno, con il Borussia che vince solo per 2-0. Si laurea comunque capocannoniere del torneo insieme a Jan Jeuring del Twente. Sempre nel 1973 il Borussia si aggiudica la Coppa di Germania battendo in finale il , e Heynckes contribuisce con 7 reti nella manifestazione.\nLa stagione successiva vince con 30 reti la classifica cannonieri in campionato a pari merito con Gerd M\u00fcller, contribuendo al secondo posto del Borussia alle spalle del Bayern dello stesso M\u00fcller. Quella stagione \u00e8 con 8 gol capocannoniere anche nella Coppa delle Coppe 1973-1974, dove il Borussia M\u00f6nchengladbach viene eliminato in semifinale dal . L'anno successivo il Borussia riuscir\u00e0 a vincere per la prima volta nella sua storia la Coppa UEFA battendo 5-1 il Twente a Enschede con tre gol di Heynckes, che non aveva giocato nell'incontro di andata finito 0-0 e che si laurea ancora una volta capocannoniere del torneo, con 10 gol. In quella stagione il Borussia vince la sua terza Bundesliga, la seconda di Heynckes, che si conferma capocannoniere con 27 reti. A fine annata l'allenatore Hennes Weisweiler \u00e8 ingaggiato dal e al suo posto arriva Udo Lattek, con il quale qualche anno dopo Heynckes avrebbe cominciato come assistente la carriera di allenatore.\nNella Bundesliga 1975-1976, il club si conferma campione di Germania ma Heynckes gioca solo 24 partite segnando 12 reti, il suo record negativo per quanto riguarda il suo secondo periodo al Borussia. Si riscatter\u00e0 nella Coppa Campioni di quella stessa stagione, dove si laurea miglior marcatore con 6 gol, ma la squadra viene eliminata nei quarti dal . L'anno successivo il Borussia vince il suo terzo campionato consecutivo, uguagliando il record del Bayern, ma viene sconfitto per 3-1 in finale di Coppa dei Campioni 1976-1977 dal Liverpool a Roma.\nHeynckes sigla 18 reti nel campionato 1977\u201378, e in particolare nella partita vinta in casa 12-0 contro il all'ultima di campionato ne mette a segno 5, suo record in gare di Bundesliga. Il clamoroso risultato di questo incontro, con il quale Heynckes chiude la carriera di calciatore, non \u00e8 sufficiente al Borussia per conquistare il quarto titolo consecutivo; il campionato \u00e8 vinto dal , che chiude a pari punti con il Borussia ma si aggiudica il titolo per la differenza reti. Nella Coppa dei Campioni di quello stesso anno \u00e8 ancora il Liverpool a sbarrare la strada del Borussia eliminandolo in semifinale.\nAl termine di quella stagione Heynckes chiude la carriera dopo aver giocato 369 partite in Bundesliga e segnato 220 reti, che gli hanno garantito il secondo posto nella classifica di tutti i tempi dei marcatori nel torneo fino a quel momento, alle spalle di Gerd M\u00fcller con 365 gol. In seguito sarebbe stato superato anche da Klaus Fischer e Robert Lewandowski. Nelle coppe europee per club, Heynckes ha segnato 51 gol in 64 partite, dei quali 23 in 21 partite di Coppa UEFA, che lo rendono uno dei migliori marcatori di tutti i tempi della competizione.\nNazionale.\nOstacolato nella carriera in nazionale da Gerd M\u00fcller, con il quale nutriva rispetto reciproco e aveva dato vita a una grande rivalit\u00e0 sportiva, Heynckes ha giocato 39 partite e realizzato 14 gol con la . Chiamato dal C.T. Helmut Sch\u00f6n, realizza la prima rete al debutto il 22 febbraio 1967 nella partita vinta 5-1 contro il a Karlsruhe. Si laurea campione d'Europa nel 1972 e gioca tutti i 90 minuti nella finale vinta per 3-0 contro l'. \u00c8 uno dei sette tedeschi inseriti dalla UEFA tra i migliori undici calciatori del torneo.\nDue anni dopo fa parte della rosa che vince il mondiale del 1974 disputato in Germania. Dopo essere stato titolare nelle prime due partite del torneo giocate contro e , rimane in panchina in tutte le altre partite e deve quindi rinunciare a partecipare alla finale vinta 2-1 contro i a Monaco di Baviera. In un'intervista del 2013 dir\u00e0 che a causa di un infortunio ha dovuto saltare la finale, il pi\u00f9 grande dispiacere della sua vita, che lo ha per\u00f2 spronato e ha costituito la sua principale fonte di motivazione per il resto della carriera.\nGli ultimi due anni in nazionale sono prolifici per Heynckes, che negli ultimi 6 incontri disputati sigla 7 reti, di cui 4 in incontri valevoli per le qualificazioni al campionato europeo del 1976. Gioca la sua ultima partita con la Germania Ovest il 17 novembre 1976, vincendo 2-0 l'amichevole contro la .\nAllenatore.\nBorussia M\u00f6nchengladbach.\nAlla fine della carriera di calciatore si mette in proprio inaugurando a M\u00f6nchengladbach un'azienda che inizialmente d\u00e0 ottimi risultati, ma ben presto si rende conto di quanto gli manchi il mondo del calcio; nel giro di dodici mesi consegue la licenza di allenatore e nel frattempo \u00e8 il vice di Udo Lattek nel Borussia, che quell'anno si aggiudica la Coppa UEFA 1978-1979. A fine stagione prende il posto di Lattek e subito riporta la squadra in finale di Coppa UEFA, persa contro l'. Nei primi anni da allenatore non inverte comunque la tendenza negativa cominciata nell'ultimo anno di Lattek, con il Borussia che ha perso le prime posizioni in campionato.\nIl suo merito maggiore nel primo periodo da coach del Borussia \u00e8 di aver rilanciato la squadra in un momento di grave crisi societaria. Nelle ultime 4 stagioni alla guida dei bianco-nero-verdi, dopo aver accumulato esperienza e lanciato talenti come Armin Veh, Lothar Matth\u00e4us, Hans-J\u00f6rg Criens, Uwe Rahn, Thomas Kastenmaier e Michael Frontzeck, la squadra torna ai vertici del calcio tedesco pur non vincendo alcun trofeo. Di rilievo la finale di Coppa di Germania persa contro il Bayern ai rigori nel 1984 e la semifinale di Coppa UEFA 1986-1987, dove il Borussia \u00e8 eliminato dal .\nBayern Monaco.\nPer la stagione successiva \u00e8 ingaggiato dal , alla guida del quale vince la Bundesliga nel 1988-1989 e nel 1989-1990. Con il club bavarese raggiunge nel 1989-1990 e 1990-1991 le semifinali della Coppa dei Campioni, venendo eliminato in entrambe le occasioni. Nel 1990, a causa di gravi problemi finanziari, il Bayern attua una campagna di cessione delle stelle della squadra, uscendone nettamente indebolito. Il 4 ottobre 1991, dopo aver perso per 1-4 in casa contro i , Heynckes \u00e8 esonerato, pagando un avvio molto negativo in campionato con 4 vittorie in 12 giornate e il 12\u00ba posto in classifica. Il presidente del Bayern Uli Hoene\u00df dichiarer\u00e0 in seguito di non aver approvato questa decisione, ma di averla presa sotto la pressione di poteri superiori.\nAthletic Bilbao, Eintracht Francoforte e Tenerife.\nNel 1992 viene ingaggiato dall', diventando il terzo allenatore tedesco alla guida di una squadra della Liga dopo Hennes Weisweiler e Udo Lattek, che avevano entrambi allenato il Barcellona. Lancia in prima squadra diversi giovani e alla sua seconda stagione guida il club basco al quinto posto della Liga e alla conseguente qualificazione in Coppa UEFA. Dopo aver firmato per l'Eintracht Francoforte prima della stagione 1993-1994, entra in contrasto con le stelle della squadra Anthony Yeboah, Jay-Jay Okocha e Maurizio Gaudino, causando la loro cessione. A oggi i tifosi dell'Eintracht considerano il suo ingaggio un grande fallimento. Il 2 aprile 1995 d\u00e0 le dimissioni rinunciando ai soldi che gli sarebbero spettati fino alla fine del contratto. Nel 1995 viene ingaggiato dal Tenerife, guidando alla sua prima stagione la squadra alle semifinali di Coppa UEFA, dove viene eliminata dallo Schalke 04 futuro campione. Alla sua seconda stagione porta la squadra al nono posto in campionato.\nReal Madrid.\nNel giugno 1997 viene ingaggiato dal Real Madrid. Heynckes era la seconda scelta il club madrileno, che aveva inizialmente tentato l'ingaggio di Ottmar Hitzfeld. Esordisce con una sconfitta (2-1) contro il nell'andata della Supercoppa di Spagna, ma il Real riesce a vincere per 4-1 la gara di ritorno e aggiudicarsi il trofeo. Con Heynckes il Real torna a vincere la Champions League, che la squadra spagnola non vinceva da 32 anni. Tuttavia il fallimento in campionato, dove il club madrileno chiude quarto a 11 punti dal Barcellona campione, e l'eliminazione agli ottavi di Coppa del Re portano all'esonero del tecnico tedesco a fine stagione.\nBenfica, ritorno all'Athletic, Schalke 04.\nIn vista della stagione 1999-2000 firma per il Benfica, dimettendosi prima dell'inizio della stagione successiva per problemi personali, rinunciando ancora una volta al resto di stipendio; verr\u00e0 sostituito da Jos\u00e9 Mourinho. Heynckes \u00e8 ricordato dai tifosi del Benfica soprattutto per la clamorosa sconfitta in trasferta con il Celta Vigo per 7-0 in Coppa UEFA 1999-2000 e per aver dato il via libera alla rescissione a costo zero della stella della squadra Jo\u00e3o Vieira Pinto. Nel 2001 fa ritorno all'Athletic Bilbao, dove rimarr\u00e0 per due anni, senza per\u00f2 riuscire a ripetere i successi della sua precedente gestione. All'inizio della stagione 2003-2004 Heynckes fa ritorno in Bundesliga, chiamato alla guida dello Schalke 04, e il 26 agosto 2003 la squadra \u00e8 tra le vincitrici della Coppa Intertoto UEFA 2003, piegando nei due incontri di finale gli austriaci del Pasching. Chiude al settimo posto il suo unico campionato alla guida dello Schalke. Nell'agosto 2004 la squadra si conferma tra le vincitrici della Coppa Intertoto UEFA superando nei due incontri di finale lo , ma il 15 settembre Heynckes viene esonerato.\nRitorno al Borussia, primo ritorno al Bayern.\nDopo due anni di inattivit\u00e0, il 23 maggio 2006 viene annunciato il suo ritorno al Borussia M\u00f6nchengladbach. Il 31 gennaio 2007 rassegna le dimissioni dopo una striscia di 14 partite senza vittorie e con la squadra al 17\u00ba posto in Bundesliga. Il 27 aprile 2009 firma il contratto con il quale fa ritorno come allenatore \"ad interim\" al Bayern Monaco a seguito dell'esonero di J\u00fcrgen Klinsmann. Chiude il campionato al secondo posto a due punti dal Wolfsburg.\nBayer Leverkusen.\nIl 5 giugno firma per il Bayer Leverkusen in sostituzione di Bruno Labbadia, che \u00e8 passato alla guida dell'Amburgo. La squadra parte con un record di 24 partite senza sconfitte, superando il precedente record stabilito dallo stesso Heynckes con il Bayern Monaco nella stagione 1988-1989. Chiude la prima stagione al 4\u00ba posto in campionato e in Coppa di Germania viene eliminato al secondo turno dal Kaiserslautern. Nella stagione seguente viene eliminato in Coppa di Germania al secondo turno dal Borussia M\u00f6nchengladbach, raggiunge gli ottavi di finale di Europa League venendo eliminato dal Villarreal. Il 25 marzo 2011 firma un contratto di due anni con il Bayern Monaco da 5,2 milioni l'anno, valido dal giugno successivo. In campionato il Bayer Leverkusen arriva al secondo posto e si qualifica per la Champions League per la prima volta dal 2004.\nSecondo ritorno al Bayern.\nPer Heynckes si tratta della terza esperienza sulla panchina della societ\u00e0 bavarese. A fine della stagione porta il Bayern al secondo posto in campionato, alle spalle del , e in finale di Champions League, dopo aver battuto il 25 aprile 2012 il Real Madrid in semifinale. Nella finale del 19 maggio 2012 all'Allianz Arena, stadio di casa del Bayern, la squadra viene sconfitta per 4-3 dal Chelsea ai tiri di rigore dopo essere passata in vantaggio all'83\u00ba minuto di gioco. Riesce inoltre ad arrivare in finale nella coppa nazionale, dove viene sconfitto dal . Durante questa stagione Heynckes lancia in prima squadra ottimi giovani come Toni Kroos e David Alaba.\nIl 17 marzo 2012, con una vittoria per 6-0 contro l'Hertha Berlino vince la sua partita numero 600 da allenatore in Bundesliga: solo Otto Rehhagel, che curiosamente allenava l'Hertha, ha vinto di pi\u00f9 (oltre 800 partite). Nella stagione successiva, grazie a una vittoria per 1-0 sull'Eintracht Francoforte, vince il titolo in campionato con sei giornate d'anticipo. Contemporaneamente riesce a battere per 4-0 e per 3-0 lo strafavorito Barcellona in Champions League qualificandosi per la seconda stagione consecutiva per la finale, che vincer\u00e0 contro il con il risultato di 2-1, facendo ottenere al Bayern la sua quinta Champions e diventando il quarto allenatore (dopo Ernst Happel, Hitzfeld, e Mourinho) a vincere due volte tale trofeo alla guida di due squadre diverse. Trionfa inoltre nella coppa nazionale, realizzando il treble; nel luglio 2013 lascer\u00e0 il suo incarico a Pep Guardiola, annunciando al tempo stesso il suo ritiro quasi definitivo dalla carriera di allenatore.\nTerzo ritorno al Bayern e ritiro.\nIl 6 ottobre 2017, dopo l'esonero di Carlo Ancelotti e la breve parentesi di Willy Sagnol, traghettatore della squadra in una sola partita, Heynckes ritorna alla guida del Bayern Monaco, firmando un contratto fino al termine della stagione. Dopo otto giorni esordisce con una vittoria per 5-0 contro il Friburgo. Il 3 febbraio 2018 rifiuta il rinnovo offerto dalla dirigenza. Il 4 aprile 2018 in Champions League stabilisce, grazie alla vittoria contro il nell'andata dei quarti di finale, un nuovo record nella competizione come allenatore: dodici vittorie consecutive sommando alle 5 ottenute nell'edizione 2012-2013 le 7 ottenute nel 2017-2018.\nChiude la carriera vincendo nuovamente la Bundesliga, ottenendo 22 vittorie, un pareggio e 3 sconfitte. Il bilancio delle 10 partite stagionali in Champions League \u00e8 invece di 7 vittorie, 2 pareggi e una sconfitta, maturata nell'andata delle semifinali in cui il Bayern viene eliminato dal Real Madrid. Giunge inoltre in finale di Coppa di Germania, dove il Bayern \u00e8 sconfitto per 3-1 dall'.\nStatistiche.\nStatistiche da allenatore.\n\"Statistiche aggiornate al 19 maggio 2018\". In grassetto le competizioni vinte.\nRecord.\nNel corso della sua carriera, Jupp Heynckes ha registrato alcuni record."}
{"id": "1395218", "revid": "117249452", "url": "https://it.wikipedia.org/wiki?curid=1395218", "title": "Sonata da camera", "text": "La sonata da camera \u00e8 un tipo di composizione strumentale destinata a un'esecuzione secolare, ossia non in ambito religioso. \u00c8 una forma strumentale del periodo barocco, in tre o pi\u00f9 movimenti che ricalcano strutturalmente il modello della danza (talvolta con un movimento introduttivo), composto per uno o pi\u00f9 melodie strumentali e basso continuo. Le op. 2 e 4 di Arcangelo Corelli (1653-1713) contengono tipici esempi di questa forma musicale. Dopo il 1700 circa questo genere converse progressivamente con la sonata da chiesa e il titolo sopravvisse solamente per indicare la tipologia da chiesa e generi combinati, cos\u00ec come titoli come \"partita\" o \"suite\" servivano a descrivere una raccolta di movimenti di danze."}
{"id": "1395219", "revid": "37401", "url": "https://it.wikipedia.org/wiki?curid=1395219", "title": "Hatti", "text": ""}
{"id": "1395220", "revid": "149726", "url": "https://it.wikipedia.org/wiki?curid=1395220", "title": "Zopiro", "text": ""}
{"id": "1395221", "revid": "709565", "url": "https://it.wikipedia.org/wiki?curid=1395221", "title": "Charles Kawalsky", "text": "Charles Kawalsky \u00e8 un personaggio immaginario del film \"Stargate\" e della serie TV \"Stargate SG-1\".\nBiografia del personaggio.\nCharles Kawalsky \u00e8 un esperto ufficiale dell'Air Force, da anni agli ordini del colonnello Jack O'Neill con cui divide numerose missioni rischiose, come quella nella Germania dell'Est nel 1982 per recuperare un agente sovietico. \u00c8 uno degli amici personali di O'Neill, con cui spesso gioca a street hockey.\nKawalsky viene assegnato alla prima missione in cui lo Stargate viene attivato, con il grado di tenente, e raggiunge Abydos, sempre sotto il comando di O'Neill. Come molti dei suoi compagni militari, si arrabbia molto con Daniel Jackson perch\u00e9 si scopre che ha mentito sulla possibilit\u00e0 di riattivare lo Stargate per tornare sulla Terra.\nIn ogni caso, alla fine della missione, i due riallacciano rapporti amichevoli.\nKawalsky, insieme al maggiore Louis Ferretti, unico sopravvissuto alla missione, fa giuramento di segretezza su cosa \u00e8 accaduto realmente su Abydos durante la prima, riferendo ai superiori che niente \u00e8 accaduto alla popolazione, e che Daniel Jackson \u00e8 morto, in modo che nessuno possa tornare sul pianeta per minacciare gli Abydosiani.\nL'anno seguente, con il grado di maggiore, Kawalsky viene assegnato ad una squadra per tornare su Abydos e ritrovare Daniel Jackson. Su indicazioni del colonnello O'Neill viene assegnato al comando della squadra SG-2.\nSul pianeta Chulak, dove la sua squadra si reca per aiutare l'SG-1 di O'Neill, viene invaso da un Goa'uld ancora larvale, residente nel marsupio di un jaffa dell'esercito del Signore del Sistema Apophis, quindi non ancora in grado di prendere il controllo sul corpo del maggiore. Pensando di essersi solo ferito, Kawalsky torna all'SGC lamentando solo un'emicrania.\nMa quando il Goa'uld emerge, Kawalsky perde il controllo delle proprie azioni, anche se per breve tempo, e dimentica ci\u00f2 che il suo simbionte compie. Supplica di essere operato per rimuovere il parassita alieno, ma i medici non sanno come farlo senza mettere in pericolo la sua vita. Alla fine l'intervento \u00e8 indispensabile, nonostante le obiezioni del colonnello Kennedy, che intende sfruttare il Goa'uld militarmente per accedere alle sue conoscenze.\nApparentemente l'operazione ha successo, in quanto il Goa'uld viene fisicamente rimosso, ma in realt\u00e0 prende definitivamente il controllo totale del suo corpo. Quando prova a scappare attraverso lo Stargate alla volta di Chulak, Teal'c e Jack O'Neill lo fermano, uccidendolo.\nAnni dopo, il Charles Kawalsky di un universo parallelo giunge nell'universo corrente tramite uno specchio quantico insieme alla Samantha Carter del medesimo mondo, in cui la storia si \u00e8 sviluppata in maniera differente. In tale realt\u00e0, infatti, la Terra ha subito un attacco letale da parte di Apophis, in cui O'Neill, marito della Carter, \u00e8 morto.\nEntrambi vengono riaccompagnati al mondo d'origine da O'Neill, Jackson e Teal'c insieme a un codice per contattare gli Asgard, per respingere i Signori del Sistema dei Goa'uld."}
{"id": "1395222", "revid": "466539", "url": "https://it.wikipedia.org/wiki?curid=1395222", "title": "Saint George (Regno Unito)", "text": "Saint George (formalmente nota come Town of St. George o St. George's Town) \u00e8 una citt\u00e0 di 1.527 abitanti (2016) situata sull'omonima isola. Fu il primo insediamento permanente sulle isole Bermude, e ad oggi \u00e8 il pi\u00f9 antico centro abitato inglese delle Americhe.\nStoria.\nSaint George venne fondata nel 1612, tre anni dopo l'arrivo degli inglesi sull'isola, durante il viaggio di ritorno verso la Virginia, approdati sull'isola dopo uno scontro della loro nave, la Sea Venture, contro gli scogli. Erano guidati dall'ammiraglio George Somers e dal generale Thomas Gates. I sopravvissuti costruirono due nuove navi, e molti di loro proseguirono il viaggio verso Jamestown, ma la Virginia Company reclam\u00f2 la propriet\u00e0 dell'isola; sped\u00ec quindi un gruppo di 60 coloni a Bermuda per unirsi ai tre uomini lasciati dalla Sea Venture che, dopo un breve periodo passato sulla vicina Saint David, iniziarono a costruire Saint George, in una baia che riparasse le navi dal maltempo.\nQuesta piccola citt\u00e0 ha una discreta importanza storica. Non solo ebbe un ruolo chiave nella storia di Bermuda (fu la capitale fino al 1815), ma aiut\u00f2 anche a condizionare gli Stati Uniti. Durante la Guerra d'indipendenza americana gli abitanti di Bermuda rubarono della polvere nera dai fortini che proteggevano Saint George, e la contrabbandarono attraverso Tobacco Bay (oltre la collina di Saint George) per venderla a George Washington. Probabilmente prolungarono la Guerra di secessione americana fornendo armi e viveri ai confederati.\nSaint George \u00e8 rimasta identica nonostante il boom economico che colp\u00ec la capitale Hamilton. Buona parte degli edifici vennero costruiti nel diciassettesimo e diciannovesimo secolo, ed ora le autorit\u00e0 hanno profuso sforzi per regolare le nuove costruzioni e per nascondere i segni delle successive modifiche. Ad esempio le linee elettrica e telefonica sono interrate, e l'illuminazione stradale \u00e8 in stile ottocentesco. Le strade come Barber's Alley e Aunt Peggy's Lane sono rimaste strette come erano ai tempi.\nOggi \u00e8 una citt\u00e0 viva e gli edifici storici non fungono solo da musei ma anche da abitazioni, ristoranti, bar e negozi. Al centro si trova King's Square, con il municipio ed il centro informazioni per i turisti. Per le strade si possono trovare delle copie dei vecchi stock (strumenti usati come tortura per la pubblica umiliazione delle persone). Alcuni volontari locali rimettono in scena periodicamente uno spettacolo che ricrea l'atmosfera antica in cui venivano usati.\nL'isola Ordnance si trova nel porto di Saint George, a sud di King Square, e si pu\u00f2 raggiungere attraverso un piccolo ponte. Vi si trova anche una copia della Deliverance (una delle due navi costruite per permettere il ritorno in Virginia dei primi coloni), ed una statua in bronzo a grandezza naturale del suo comandante, George Somers, creata da Desmond Fountain.\nIntorno alla citt\u00e0 si trovano numerosi siti archeologici e storici come la Old State House (primo edificio in pietra delle Bermude, costruito nel 1620, e tuttora il pi\u00f9 vecchio dell'isola), la Chiesa Incompiuta, il Vecchio Presbiterio, La chiesa di San Pietro (la pi\u00f9 vecchia chiesa anglicana dell'emisfero occidentale) ed il Bermuda National Trust Museum.\nNel 2000 la citt\u00e0 venne aggiunta ai Patrimoni dell'umanit\u00e0 dell'UNESCO. \nNel 1996, la citt\u00e0 si gemell\u00f2 con Lyme Regis, nel Dorset (Inghilterra), luogo di nascita dell'ammiraglio George Somers."}
{"id": "1395224", "revid": "1321314", "url": "https://it.wikipedia.org/wiki?curid=1395224", "title": "3C 273", "text": "Il quasar 3C 273, nella Costellazione della Vergine, merita un posto di riguardo nella storia di questi oggetti. Fu scoperto da Allan Sandage all'inizio degli anni sessanta. Fu proprio studiando le righe di emissione nello spettro della sua controparte ottica che, nel 1963 l'astronomo tedesco Maarten Schmidt, dall'osservatorio di Monte Palomar, riusc\u00ec a dimostrare che 3C\u00a0273 si stava allontanando ad una velocit\u00e0 di .\nAll'epoca 3C\u00a0273 era l'oggetto pi\u00f9 lontano e luminoso mai osservato. Esso \u00e8 anche il quasar pi\u00f9 brillante (magnitudine apparente 13).\nEssendo uno dei quasar pi\u00f9 vicini a noi e il pi\u00f9 luminoso conosciuto (in termini di magnitudine apparente), \u00e8 quindi anche uno dei pi\u00f9 studiati, soprattutto per la complessa struttura del getto di gas espulso ad alta velocit\u00e0, che si protende nello spazio per , evidenziato dai satelliti Chandra e Hubble.\nSituato a 3 miliardi di anni luce, risulta pi\u00f9 luminoso di 1000 galassie contenenti 100 miliardi di stelle ciascuna. Se si trovasse alla distanza di 32 anni luce dalla Terra, illuminerebbe il cielo quanto il Sole, distante dalla Terra solo 8 minuti luce, quindi ad una distanza poco pi\u00f9 di 2 milioni di volte minore.\nCon l'osservazione di quest'oggetto in tutto lo spettro elettromagnetico, si inizia a comprendere la natura dei processi fisici alla base di queste enormi sorgenti di energia. I brillamenti e le variazioni di intensit\u00e0 sono stati osservati gi\u00e0 negli anni ottanta. In un periodo di attivit\u00e0 violenta durata 4 mesi, la variazione di flusso pi\u00f9 rapida registrata \u00e8 stata una diminuzione del 15% nell'arco di un giorno, equivalente allo spegnimento di 10 milioni di stelle simili al Sole al secondo. Nei ripetuti brillamenti osservati nell'infrarosso la variazione pi\u00f9 rapida \u00e8 stata un aumento del 40% nell'arco di un giorno, equivalente all'accensione di 10 milioni di stelle al secondo. La velocit\u00e0 delle variazioni indica che le dimensioni dell'oggetto non superano qualche anno luce.\nDall'analisi dei dati acquisiti in 6 anni dal telescopio a raggi X a bordo del satellite Beppo-SAX, \u00e8 stato stimato che la massa del buco nero al centro del quasar equivalga a . Considerando che le forze gravitazionali liberano energia di due ordini di grandezza superiore a quelle nucleari e calcolando la potenza liberata di 3C\u00a0273 che \u00e8 di circa e ammettendo un'efficienza del 10% nel trasformare l'energia gravitazionale in energia radiante, la velocit\u00e0 di accrescimento dev'essere di circa , il che significherebbe che al centro di 3C\u00a0273 cade ogni anno una quantit\u00e0 di materia equivalente ad alcune stelle come il Sole."}
{"id": "1395227", "revid": "1573940", "url": "https://it.wikipedia.org/wiki?curid=1395227", "title": "Takeshi Okazaki", "text": "Biografia.\nTakeshi Okazaki inizia la propria carriera nel mondo del fumetto come assistente di Izumi Matsumoto durante la realizzazione di \"Capricciosa Orange Road\" (in Italia \"\u00c8 quasi magia Johnny\").\nIl suo primo lavoro solista \u00e8 la storia breve \"5 fun de Mermaid\" (\"Sirene in 5 minuti\"), realizzata nel 1986 per la casa editrice Kadokawa Shoten. Nel 1988 Okazaki pubblica la sua prima opera ad episodi \"EXPLORER WOMAN RAY\", a cui segue due anni dopo il suo capolavoro, la saga fantasy di \"Elementalors\": elaborato inizialmente come un progetto molto ampio e complesso, l'autore sar\u00e0 costretto ad abbandonarlo dopo quattro volumi nel 1995, una volta conclusa la sola prima parte della serie, per questioni di salute poich\u00e9 soffre di gravi problemi respiratori. \"Elementalors\" non \u00e8 stata una serie di grande successo, ma ha goduto dell'appoggio di un pubblico molto affezionato che l'ha reso in breve tempo un cult, anche per la presenza in vesti di assistenti del noto gruppo CLAMP e di Kazushi Hagiwara, al tempo giovani sconosciuti e in seguito diventati autentiche star del fumetto giapponese nel mondo. \"Elementalors\" ha vinto il premio d'eccellenza nella categoria \"Miglior fumetto dell'anno\" al Festival delle arti multimediali dell'Agenzia nazionale per gli affari culturali del 1997, insieme a \"L'Immortale\" di Hiroaki Samura e \"Monster\" di Naoki Urasawa.\nNel 1994 Okazaki dichiar\u00f2 in un'intervista al mensile \"Newtype\" che, conclusa la prima serie di \"Elementalors\", avrebbe abbandonato il mondo del fumetto, costretto dalla sua malattia ai polmoni: da allora l'artista ha molto dilazionato la sua produzione ed iniziato una nuova carriera di disegnatore pubblicando libri d'illustrazioni, e saltuariamente si occupa anche di cartoni animati. Nell'ottobre del 2007, per\u00f2, sulla rivista mensile \"Young Magazine\" compare il primo capitolo della sua nuova serie dal titolo \"Let's\u2606Lagoon\", e dallo stesso mese la casa editrice K\u014ddansha ha iniziato a ripubblicare \"Elementalors\" in una nuova edizione in tre volumi con un finale diverso; dalla seconda met\u00e0 degli anni 2000 l'autore ricomincia quindi a lavorare in maniera pi\u00f9 costante sui fumetti sia con la serie da rivista sia con diverse d\u014djinshi (fumetti amatoriali) che produce in occasione dei Comiket.\nOpere.\nIn grassetto le opere arrivate in Italia. Le specifiche sono indicate fra parentesi \"()\", le note dopo il punto e virgola \";\".\nFumetti.\nD\u014djinshi.\nLe d\u014djinshi sono pubblicazioni amatoriali a fumetti realizzate e prodotte interamente dall'autore senza casa editrice, estremamente comuni nelle fiere come il Comiket dove amatori e giovani autori presentano le loro creazioni autofinanziate; pi\u00f9 raramente anche autori affermati si dedicano alle d\u014djinshi per realizzare brevi storie distinte dal resto della loro produzione ufficiale, come omaggi ad altri autori o storielle erotiche. A partire dal 2006 Okazaki ha regolarmente realizzato almeno una d\u014djinshi erotica per ogni edizione del Comiket."}
{"id": "1395229", "revid": "729019", "url": "https://it.wikipedia.org/wiki?curid=1395229", "title": "Marco Cossovich", "text": "Biografia.\nNella prima guerra di indipendenza partecip\u00f2 come tenente della Guardia Mobile alla presa dell'arsenale di Venezia e alla sua strenua difesa della citt\u00e0 lagunare. Segu\u00ec Garibaldi nel 1859 incorporato nei Cacciatori delle Alpi.\nNel 1860 fu della spedizione dei Mille, sottotenente della prima compagnia comandata da Nino Bixio chiamata poi la compagnia dei generali, per la carriera conseguita nell'esercito regolare da alcuni suoi componenti, tra i quali Oreste Baratieri di Condino e Giuseppe Dezza. Si distinse per valore nell'assalto a Calatafimi e nella presa di Palermo e fu ricordato da Garibaldi nel suo scritto \u201cI Mille\u201d.\nNella terza guerra di indipendenza del 1866 si arruol\u00f2 nuovamente volontario con Garibaldi e fu nominato luogotenente colonnello del 9\u00ba Reggimento del Corpo Volontari Italiani. Con le dimissioni del colonnello Francesco Corvi avvenute nell'agosto, a guerra ormai finita, assunse il comando del 10\u00ba Reggimento Volontari che, nel corso del breve conflitto, stanzi\u00f2 prettamente a Gargnano a difesa della riviera gardesana da attacchi navali austriaci.\nCon una sua compagnia partecip\u00f2 alla battaglia di Bezzecca sostenendo il 9\u00ba Reggimento di Menotti Garibaldi nella decisiva controffensiva che port\u00f2 alla liberazione della valle di Ledro dagli austriaci. Fu decorato della croce di ufficiale dell'Ordine Militare di Savoia in quanto \u201c\"si distinse eroicamente in ogni fatto d'armi, ed, in quello di Bezzecca, malgrado la perdita del cavallo, si conserv\u00f2 sempre eguale ed animoso spingendo i suoi alla riscossa\"\u201d."}
{"id": "1395232", "revid": "154893", "url": "https://it.wikipedia.org/wiki?curid=1395232", "title": "Petrovaradin", "text": "Petrovaradin (in serbo \u041f\u0435\u0442\u0440\u043e\u0432\u0430\u0440\u0430\u0434\u0438\u043d, in ungherese \"P\u00e9terv\u00e1rad\", in tedesco \"Peterwardein\", in italiano storico \"Petervaradino\") \u00e8 una delle due municipalit\u00e0 in cui \u00e8 divisa la citt\u00e0 di Novi Sad, in Serbia.\nGeografia fisica.\nLa municipalit\u00e0 di Petrovaradin occupa circa il 30% dell'area della citt\u00e0 di Novi Sad, e si trova nel distretto della Sirmia, nella Regione della Voivodina.\nIl suo territorio \u00e8 diviso in tre aree morfologiche: la pianura alluvionale del Danubio, i rilievi della Fru\u0161ka Gora e gli altopiani sedimentari di l\u00f6ss.\nLa maggior parte del territorio extraurbano della municipalit\u00e0 si trova all'interno del Parco nazionale della Fru\u0161ka Gora.\nSuddivisione territoriale.\nLo status di municipalit\u00e0 di cui gode Petrovaradin \u00e8 pi\u00f9 che altro simbolico. Nel 2002 \u00e8 stato approvato il nuovo Statuto della citt\u00e0 metropolitana di Novi Sad, in cui se ne stabilisce la suddivisione in due municipalit\u00e0 distinte. Il potere politico e amministrativo, per\u00f2, \u00e8 gestito dall'amministrazione della metropoli.\nIl territorio di Petrovaradin \u00e8 suddiviso in cinque zone: le citt\u00e0 di Petrovaradin e Sremska Kamenica e i sobborghi di Bukovac, (Novi) Ledinci e Stari Ledinci. A loro volta, ogni zona \u00e8 suddivisa in diversi quartieri.\nSociet\u00e0.\nEvoluzione demografica.\nNel 1961 Petrovaradin aveva 8.408 abitanti. Lo sviluppo economico legato all'industria fece giungere nei decenni successivi a Novi Sad molti residenti delle zone rurali di tutta la Serbia. Una gran parte di costoro and\u00f2 ad abitare nel territorio di Petrovaradin che nel 2000, secondo il censimento contava pi\u00f9 di 31.000 cittadini. La composizione etnica degli abitanti della municipalit\u00e0 vede una predominanza di Serbi che sono il 69%, seguiti dai Croati (9,7%), dagli Jugoslavi (coloro che hanno deciso di non dichiararsi appartenenti a nessuno specifico gruppo etnico dopo la dissoluzione della Jugoslavia), dagli Ungheresi, dai Montenegrini e da altri.\nStoria.\nAll'inizio del I secolo a.C. l'area di Petrovaradin era abitata dai Celti. I Romani nel I secolo si sostituirono ad essi nel controllo della zona, e costruirono un accampamento fortificato che chiamarono \"Cusum\". Eressero anche un punto di osservazione sulla collina a strapiombo sul Danubio per controllare i confini dell'Impero. Nel V secolo l'area sub\u00ec devastazioni da parte degli Unni; con la caduta dell'Impero romano d'Occidente, i Bizantini rinsaldarono i confini del loro stato: la roccaforte romana di Cusum venne ingrandita, e prese il nome di \"Petrikon\" (secondo la leggenda in onore di Pietro l'Eremita, che vi avrebbe radunato i soldati della prima crociata).\nNel IX secolo la Pannonia, nel cui territorio rientrava Petrikon, fu conquistata dagli Ungheresi; nel 1235 il Re Bela IV fece stabilire nella cittadina alcuni monaci cistercensi provenienti dalla Francia che ampliarono la fortezza: in questo periodo Petrovaradin (chiamata in lingua ungherese, P\u00e9terv\u00e1rad) divenne un importante insediamento anche per la sua posizione strategica sul Danubio che ne favoriva l'attivit\u00e0 commerciale. Nel 1521 cadde sotto il dominio turco: in questo periodo furono costruite tre moschee, e la popolazione serba conviveva, come minoranza, con un gran numero di famiglie musulmane. Fu riconquistata dall'Austria che ne ingrand\u00ec le fortificazioni, nel 1687. Il 5 agosto 1716 il principe Eugenio di Savoia, comandante dell'esercito imperiale, vi sconfisse nella battaglia di Petervaradino i Turchi del gran visir Silahdar Damat Ali Pasci\u00e0, che per\u00ec nella stessa battaglia. Di tale battaglia resta, nella cattedrale di San Martino a Lucca uno storico trofeo (si veda Famiglia Orsetti).\nDurante il dominio asburgico, Petrovaradin fu parte della \"Frontiera militare austriaca\", il cordone sanitario creato per fronteggiare l'espansione ottomana, e la sua fortezza fu ulteriormente rafforzata: all'inizio del XIX secolo era presidiata da 4.000 soldati ed era dotata di 400 cannoni. Fu da l\u00ec che nel 1849 il generale ungherese Pavle Kis, in rivolta contro l'amministrazione austriaca, bombard\u00f2 la citt\u00e0 di Novi Sad distruggendola per due terzi. Gli insorti ungheresi dovettero tuttavia arrendersi il 1\u00ba settembre dello stesso anno e il 5 dello stesso mese l'esercito austriaco si reimpossess\u00f2 della piazzaforte.\nNel 1918 con la dissoluzione degli imperi austro-ungarico e ottomano, Petrovaradin entr\u00f2 nel Regno di Jugoslavia e divenne parte del banato del Danubio (\u0414\u0443\u043d\u0430\u0432\u0441\u043a\u0430 \u0431\u0430\u043d\u043e\u0432\u0438\u043d\u0430, \"Dunavska banovina\"). Dal 1941 al 1944, durante la seconda guerra mondiale, fu inglobata nello Stato Indipendente di Croazia, formato dalle Potenze dell'Asse. Dalla fine della guerra \u00e8 parte della provincia autonoma della Voivodina, inserita nel comune di Novi Sad di cui condivise lo sviluppo industriale ed economico del periodo jugoslavo e i danni provocati dai bombardamenti della NATO del 1999.\nCultura e turismo.\nLa zona antica della citt\u00e0 presenta edifici storici di interesse culturale e turistrico, in particolare alcune chiese, sia ortodosse che cattoliche.\nFortezza.\nLa pi\u00f9 importante attrattiva turistica \u00e8 la Fortezza (\u041f\u0435\u0442\u0440\u043e\u0432\u0430\u0440\u0430\u0434\u0438\u043d\u0441\u043a\u0430 \u0442\u0432\u0440\u0452\u0430\u0432\u0430, \"Petrovaradinska tvr\u0111ava\"). Dopo le prime piccole fortificazioni celtiche, romane e bizantine, nel 1252 fu portata a termine la prima vera rocca di Petrovaradin, sotto il dominio ungherese.\nLa costruzione fu completamente portata a termine nel 1780 dopo aver assistito ad importantissimi eventi bellici. Oggi \u00e8 tra le pi\u00f9 grandi fortezze in Europa: si estende su 12 ettari ed ha circa 16\u00a0km di tunnel. Non ha pi\u00f9 una destinazione difensiva, ma ospita numerose attivit\u00e0 culturali, primo tra tutti il festival musicale EXIT che si tiene nel mese di giugno, dall'anno 2000. \u00c8 visitabile: si possono percorrere le sue trincee ed entrare negli edifici che la compongono, uno dei quali \u00e8 la torre di Ludwig Badenski che \u00e8 un po' il simbolo della citt\u00e0 col suo grande orologio.\nAltra meta turistica \u00e8 il parco nazionale della Fru\u0161ka Gora. Nel villaggio di Ledinci, c'\u00e8 il lago omonimo, visitato nelle stagioni calde da numerose famiglie. Da Petervaradino iniziano diversi percorsi naturali all'interno del parco, e si possono visitare gli stessi insediamenti rurali della municipalit\u00e0: piccoli centri urbani circondati dall'aperta campagna."}
{"id": "1395235", "revid": "2025254", "url": "https://it.wikipedia.org/wiki?curid=1395235", "title": "Stazione di Civita Castellana-Magliano", "text": "La stazione di Civita Castellana-Magliano si trova sulla linea storica Roma\u2013Firenze e sulla linea per Ancona: la stazione serve la citt\u00e0 di Civita Castellana, in provincia di Viterbo e Magliano Sabina, in provincia di Rieti, anche se entrambi i centri si trovano ad una certa distanza da questa.\nStoria.\nInaugurata nel 1865, la stazione di Civita Castellana-Magliano riscosse immediatamente un buon successo sia di passeggeri, sia di traffico merci. La situazione rimase immutata per diversi anni, anche se vi furono eventi come l'elettrificazione e il raddoppio della linea, fino al 1977 quando venne inaugurata la prima tratta della Direttissima Firenze\u2013Roma e (completata nel 1992), portando una diminuzione del traffico ferroviario presso la stazione, con un conseguente abbassamento del numero di passeggeri. In seguito sono stati rifatti nuovi orari con cadenza di ogni ora per Roma - Fiumicino e Orte.\nNel 2000 la stazione ha subito una totale ristrutturazione sia del fabbricato viaggiatori sia degli interni.\nDati ferroviari.\nLa stazione dispone di un fabbricato viaggiatori di ampie dimensioni, su tre livelli dove \u00e8 presente una sala d'attesa e un bar, mentre la biglietteria \u00e8 chiusa: uno dei due piani superiori \u00e8 abitazione privata, mentre l'altro \u00e8 chiuso.\nAll'interno si contano 3 binari per il servizio viaggiatori, anche se solo i primi due vengono utilizzati. Vi sono anche alcuni binari tronchi per lo scalo merci: il traffico merci si mantiene su discreti livelli. \u00c8 presente anche un fabbricato per le merci.\nMovimento passeggeri e ferroviario.\nIl movimento passeggeri \u00e8 modesto, soprattutto a livello pendolare da e verso Roma. \u00c8 inoltre da ricordare che nella citt\u00e0 di Civita Castellana vi sono anche stazioni della della societ\u00e0 ATAC.\nI treni hanno una cadenza di ogni ora in entrambe le direzioni con destinazioni per Fiumicino e Orte.\nServizi.\nLa stazione dispone di:"}
{"id": "1395238", "revid": "89688", "url": "https://it.wikipedia.org/wiki?curid=1395238", "title": "Junichi Satou", "text": ""}
{"id": "1395239", "revid": "339392", "url": "https://it.wikipedia.org/wiki?curid=1395239", "title": "SISSA", "text": ""}
{"id": "1395240", "revid": "1305772", "url": "https://it.wikipedia.org/wiki?curid=1395240", "title": "Cataloghi di radiosorgenti di Cambridge", "text": "I Cataloghi di radiosorgenti di Cambridge sono 9 cataloghi compilati tra il 1950 e il 2003 all'Universit\u00e0 di Cambridge. I cataloghi sono:"}
{"id": "1395244", "revid": "648716", "url": "https://it.wikipedia.org/wiki?curid=1395244", "title": "Primo catalogo di radiosorgenti di Cambridge", "text": "Il Primo catalogo di radiosorgenti di Cambridge (1C) \u00e8 un catalogo astronomico di 50 radiosorgenti osservate alla lunghezza d'onda di 3,7 m. \u00c8 il primo di una serie di nove cataloghi di radiosorgenti pubblicati dall'Universit\u00e0 di Cambridge a partire dal 1950. \nIl catalogo \u00e8 stato compilato a partire dalle osservazioni compiute nel 1950 con l'interferometro di Michelson dell'Old Rifle Range di Cambridge. Questo radiotelescopio funzionava principalmente alla lunghezza d'onda di 3,7 metri sfruttando la tecnica dello \"switch\" di fase di Martin Ryle. Durante le osservazioni per la compilazione del catalogo, l'astronomo Francis Graham-Smith us\u00f2 questo interferometro per misurare la densit\u00e0 degli elettroni nella ionosfera.\nStudi successivi hanno evidenziato che la maggior parte delle sorgenti catalogate su 1C sono affette da effetto di confusione e non sono oggetti reali."}
{"id": "1395245", "revid": "74173", "url": "https://it.wikipedia.org/wiki?curid=1395245", "title": "Provincia di Pozna\u0144", "text": ""}
{"id": "1395249", "revid": "648716", "url": "https://it.wikipedia.org/wiki?curid=1395249", "title": "Secondo catalogo di radiosorgenti di Cambridge", "text": "Il Secondo catalogo di radiosorgenti di Cambridge (2C) \u00e8 il secondo di una serie di nove cataloghi di radiosorgenti pubblicati dall'Universit\u00e0 di Cambridge a partire dal 1950. Questo fu pubblicato nel 1955.\n2C contiene i dati di ascensione retta, declinazione (espresse al 1950.0) e densit\u00e0 di flusso di 1936 sorgenti osservate nella zona di cielo compresa fra le declinazioni -38\u00b0 e +83\u00b0. Le osservazioni furono effettuate con l'interferometro di Cambridge alla frequenza di 81,5 MHz. \nImplicazioni cosmologiche.\nIl rapporto flusso/numero di sorgenti (il cosiddetto \"conteggio delle sorgenti\") del catalogo 2C fu utilizzato per verificare le previsioni di alcuni modelli cosmologici. Ad una prima analisi, l'andamento mostrato dal conteggio delle sorgenti escluse alcuni tipi di modello --modelli cosmologici--, fra cui la teoria dello stato stazionario che prevede una distribuzione uniforme di radiosorgenti ma che ha un andamento molto meno ripido di quello mostrato dalle sorgenti di 2C.\nNel caso della teoria dello stato stazionario, infatti, il rapporto log(N)/log(S) previsto \u00e8 pari a circa -1,5, mentre il rapporto calcolato utilizzando la distribuzione delle sorgenti del catalogo 2C \u00e8 pari a circa -3,0.\nSfortunatamente un significativo numero di sorgenti di 2C viste come un singolo oggetto dall'interferometro, risulta in realt\u00e0 formato da pi\u00f9 oggetti la cui distanza apparente \u00e8 minore del potere risolutivo dell'interferometro; in questo modo esse vengono viste dallo strumento come un'unica sorgente pi\u00f9 intensa. Questo errore, chiamato \"effetto di confusione\", causa una sottostima del conteggio del numero di sorgenti osservato, inficiando cos\u00ec l'interpretazione dei dati.\nAnalisi statistiche compiute successivamente da Hewish sui dati originali dell'interferometro mostrarono comunque che l'interpretazione iniziale data alla distribuzione delle sorgenti di 2C era a grandi linee corretta.\nQuesto catalogo fu sostituito pochi anni dopo dai cataloghi 3C e 3CR, molto pi\u00f9 affidabili: 3C fu costruito a partire da osservazioni compiute sempre con l'Interferometro di Cambridge, ma alla frequenza di 159 MHz, permettendo cos\u00ec di aumentare la risoluzione delle osservazioni e diminuendo conseguentemente l'effetto di confusione."}
{"id": "1395251", "revid": "36426", "url": "https://it.wikipedia.org/wiki?curid=1395251", "title": "Palazzo Matteotti", "text": "Palazzo Matteotti \u00e8 un palazzo di Napoli ubicato nella piazza omonima del quartiere San Giuseppe. Dal 1\u00ba gennaio 2015 \u00e8 sede della Citt\u00e0 metropolitana di Napoli.\nStoria.\nIl palazzo \u00e8 noto anche con l'appellativo con cui fu inaugurato nel 1936 durante il regime fascista, \"Palazzo della provincia\"; la struttura fu infatti progettata per dare una nuova sede istituzionale alla ex provincia di Napoli. Nel luglio 1944 in seguito alla caduta del regime, sia la piazza (ex piazza duca d'Aosta) che il palazzo furono dedicate alla memoria dell'onorevole Giacomo Matteotti, assassinato il 10 giugno 1924 da una squadra fascista.\nDescrizione.\nLa facciata principale affaccia sulla piazza ed \u00e8 rivestita in travertino e laterizio. Al centro si apre l'ingresso a tutt'altezza riprendendo il prospetto del Palazzo delle Poste, mentre il maestoso portale \u00e8 in bronzo con bassorilievi. Lo schema della facciata \u00e8 impostato su un basamento in pietra calcarea sul quale si aprono cinque ordini di finestre, mentre l'attico \u00e8 coronato da un cornicione in pietra calcarea, in alto troviamo la scritta \u201cProvincia\u201d, con il cavallo storico simbolo di Napoli. Nell'interno si accede all'androne che conduce allo scalone monumentale e dietro si apre il cortile.\nL'immobile fu progettato dagli architetti Marcello Canino e Ferdinando Chiaromonte negli anni '30, il palazzo ha una superficie lorda complessiva pari a circa 9700 mq, ha sei piani fuori terra, ed un piano cantinato; \u00e8 dotato di due corpi scala e quattro ascensori oltre allo scalone monumentale che collega il piano terra al primo piano.\nNel corso degli anni l'edificio \u00e8 stato sottoposto a diverse ristrutturazioni, ad oggi: \nLa struttura si presta anche come location per eventi culturali, del tipo mostre e convegni."}
{"id": "1395254", "revid": "1910023", "url": "https://it.wikipedia.org/wiki?curid=1395254", "title": "Isola bergamasca", "text": "L'Isola bergamasca (\"Isula\" in dialetto bergamasco) \u00e8 un territorio posto ai margini occidentali della provincia di Bergamo, in Lombardia.\nGeografia fisica.\nIl territorio ha una forma triangolare, la cui base \u00e8 rappresentata, a nord, dal monte Canto, mentre i due lati sono rappresentati dai fiumi Brembo e Adda, con il primo che si fonde nel secondo, delimitando la zona e dando a essa il nome di \"isola\":\nLa zona si estende su una superficie prevalentemente pianeggiante di origine alluvionale, anche se a nord sono presenti alcune piccole formazioni collinari. Confina a ovest con la citt\u00e0 metropolitana di Milano e con le province di Lecco e di Monza-Brianza.\nL'altitudine va da 131 (confluenza Brembo Adda) a 710\u00a0m s.l.m (Monte Canto).\nStoria.\nLa zona dell'isola ha sempre mantenuto una propria precisa identit\u00e0, e tutti i paesi che la compongono hanno in genere seguito lo stesso destino politico.\nI primi insediamenti stabili si verificarono in epoca romana, quando i conquistatori istituirono una circoscrizione territoriale denominata \"Pagus Fortunensis\". In quel periodo storico la zona dell'isola fu interessata da notevoli flussi commerciali e militari, vista la presenza di due strade di comunicazione che delimitavano il territorio: quella tra le citt\u00e0 di Bergamo e di Milano a sud, ed un'altra che univa il capoluogo orobico a Como a nord.\nCon il termine dell'impero romano i borghi dell'isola furono soggetti alle incursioni barbariche, che portarono anni di saccheggi e terrore tra la popolazione. Nel VI secolo la situazione politica si stabilizz\u00f2 grazie all'arrivo dei Longobardi prima, e dei Franchi poi.\nIn questo periodo storico i territori vennero posti sotto la giurisdizione della chiesa plebana di Terno, considerato il borgo principale dell'isola: in tal senso preziosa \u00e8 una testimonianza scritta che, risalente al 774, attesta il nuovo ordinamento.\nTuttavia nel tardo Medioevo questa posizione geograficamente e commercialmente favorevole si rivel\u00f2 un elemento profondamente destabilizzante, vista la volont\u00e0 delle varie signorie di ottenere il predominio sulla zona: numerose battaglie tra guelfi e ghibellini, ed in seguito tra gli eserciti del milanesi e veneziani, misero a dura prova la popolazione, che visse secoli di povert\u00e0, tanto che l'isola venne definita \"il triangolo della fame\".\nIn tal senso molto chiara \u00e8 la descrizione in un documento del tempo:\nLa situazione parve migliorare con l'arrivo della Repubblica di Venezia, che inser\u00ec la zona nel distretto denominato \"Quadra dell'isola\" con capoluogo Terno, anche se le incursioni degli eserciti di ventura non erano affatto sporadiche. Venne effettuato il primo censimento degli abitanti, che nel XVI secolo arrivavano ad un numero pari a diecimila.\nAi veneziani subentr\u00f2 la Repubblica Cisalpina, subito sostituita per\u00f2 dagli austriaci, che la inserirono nel Regno Lombardo-Veneto, considerando Chignolo capoluogo.\nCon l'unit\u00e0 d'Italia avvenne un primo ma deciso processo di industrializzazione, che permise un notevole miglioramento delle condizioni di vita degli abitanti. Un altro censimento, risalente al 1861 (anno che sanc\u00ec l'inizio del Regno d'Italia), vide la popolazione aumentata fino a raggiungere la considerevole cifra di 26.519.\nLa popolazione continu\u00f2 a crescere anche nei decenni successivi, spinta da un sempre pi\u00f9 deciso incremento industriale che ha portato l'isola ad essere attualmente una delle zone a pi\u00f9 alto reddito d'Italia.\nComuni.\nI comuni compresi sono 21: Ambivere, Bonate Sopra, Bonate Sotto, Bottanuco, Brembate di Sopra, Brembate, Calusco d'Adda, Capriate San Gervasio, Carvico, Chignolo d'Isola, Filago, Madone, Mapello, Medolago, Ponte San Pietro, Presezzo, Solza, Sotto il Monte Giovanni XXIII, Suisio, Terno d'Isola e Villa d'Adda.\nIl comune pi\u00f9 popolato \u00e8 Ponte San Pietro, mentre Solza \u00e8 quello con meno abitanti. Quello pi\u00f9 esteso \u00e8 Mapello mentre quello pi\u00f9 piccolo \u00e8 Solza. Quello con la maggiore densit\u00e0 abitativa \u00e8 Ponte San Pietro mentre quello con la minore \u00e8 Filago. Quello posto alla maggiore altitudine \u00e8 Sotto il Monte e quello alla minore \u00e8 Brembate.\nInfrastrutture e trasporti.\nStrade e autostrade.\nIl territorio \u00e8 attraversato dall'autostrada e servito dal casello di Capriate, dall'asse interurbano di Bergamo con svincoli a Bonate Sopra, Terno d'Isola, Ponte San Pietro e Mapello, dalla strada statale 342 Briantea e da una ventina di strade provinciali, tra cui figurano la 155, 166, 169, 170, 183 e 184.\nTra le pi\u00f9 importanti opere in corso di realizzazione c'\u00e8 l'autostrada Pedemontana Lombarda con un unico svincolo previsto per l'Isola a Filago.\nFerrovie.\nPer quanto riguarda il trasporto ferroviario, il territorio \u00e8 attraversato dalle linee Lecco-Brescia e Seregno-Bergamo.\nLa stazione principale si trova a Ponte San Pietro posta su entrambe le linee. Le altre stazioni ferroviarie della Seregno-Bergamo sono quelle di Calusco e Terno, mentre quella di Ambivere-Mapello \u00e8 posta sulla Lecco-Brescia.\nAeroporti.\nScali di una certa importanza e prossimi all'Isola Bergamasca sono quelli di:\nben collegati sia dal punto di vista nazionale sia internazionale."}
{"id": "1395256", "revid": "116851190", "url": "https://it.wikipedia.org/wiki?curid=1395256", "title": "Marcianopoli", "text": "Marcianopoli fu una citt\u00e0 fondata dall'imperatore Traiano in Tracia, in onore della sorella Ulpia Marciana.\nAssurse rapidamente a citt\u00e0 di rilevante importanza, e Diocleziano la volle capitale della Mesia Seconda.\nFu in seguito Giustiniano a restaurarla e donarle una fortificazione.\nAttualmente ne restano solo alcune rovine a Preslav nei pressi della citt\u00e0 di Devnja, in Bulgaria dell'est.\nCi furono molto battaglie vicino a Marcianopoli. Molti furono gli assassinati tra i capi-banda catturati, molte nobildonne di diverse trib\u00f9 furono fatte prigioniere, e le provincie romane furono riempite con schiavi o lavoratori sciti. \nTra l'893 ed il 972 d.C. fu una delle pi\u00f9 importanti citt\u00e0 medioevali nel sud-est europeo.\nOggi le rovine sono situate a 20 km a sud-ovest della citt\u00e0 di capoluogo di regione \u0160umen e ad ovest della citt\u00e0 Veliki Preslav circa 10100 ab."}
{"id": "1395257", "revid": "599013", "url": "https://it.wikipedia.org/wiki?curid=1395257", "title": "Ib\u0103ne\u0219ti", "text": "Il toponimo Ib\u0103ne\u0219ti pu\u00f2 riferirsi a diverse localit\u00e0 della Romania:"}
{"id": "1395258", "revid": "1543377", "url": "https://it.wikipedia.org/wiki?curid=1395258", "title": "Terzo catalogo di radiosorgenti di Cambridge", "text": "Il Terzo catalogo di radiosorgenti di Cambridge (3C) \u00e8 il terzo di una serie di nove cataloghi di radiosorgenti pubblicati dall'Universit\u00e0 di Cambridge a partire dal 1950. 3C fu pubblicato nel 1959 dal gruppo di radioastronomi di Cavendish che si basarono sulle osservazioni compiute con l'interferometro di Cambridge alla frequenza di 159\u00a0MHz.\nIl catalogo sub\u00ec due revisioni, una all'inizio degli anni sessanta e una negli anni ottanta che integrarono e modificarono il campione originario di oggetti.\nIl catalogo originale.\n3C fu compilato a partire dalle osservazioni fatte con l'interferometro di Cambridge alla frequenza di 159\u00a0MHz; con lo stesso strumento erano state compiute anche le osservazioni utilizzate nella compilazione del catalogo 2C, pubblicato quattro anni prima.\nNella sua versione originale, 3C conteneva 471 radiosorgenti comprese fra le declinazioni -22\u00b0 e +71\u00b0 e con una densit\u00e0 di flusso maggiore di 8\u00a0Jy. Gli oggetti, elencati in ordine di ascensione retta, vengono indicati con il prefisso \"3C\" seguito da un numero progressivo separato da uno spazio, come ad esempio la sorgente 3C 273.\nLa prima revisione: il catalogo 3CR.\nNel 1962 l'astronomo Andrew Bennett revision\u00f2 il catalogo 3C usando nuove osservazioni, compiute questa volta a 178\u00a0MHz; per molti anni \"3CR\" (\"3C revised\") fu considerato il catalogo definitivo delle radiosorgenti pi\u00f9 brillanti dell'emisfero nord. Nella compilazione di 3CR, Bennett restrinse i criteri di appartenenza, considerando soltanto le sorgenti con una densit\u00e0 di flusso maggiore di 9\u00a0Jy e con una declinazione maggiore di -5\u00b0 escludendo l'area di cielo vicino al picco di emissione della Via Lattea. Grazie alle nuove osservazioni a 178\u00a0MHz, che avevano una risoluzione maggiore di quelle originali, furono escluse dal catalogo le sorgenti affette dal cosiddetto \"effetto di confusione\", ovvero quelle multiple ma cos\u00ec vicine da essere viste dal radiotelescopio come un'unica sorgente. Inoltre vennero scoperte e identificate nuove radiosorgenti, invisibili a 159\u00a0MHz. La numerazione originale del catalogo e l'ordinamento in ascensione retta furono tuttavia preservati, e le nuove sorgenti nominate utilizzando un'estensione decimale: ad esempio la sorgente 3C\u00a0323.1 segue in ascensione retta 3C\u00a0323 e precede 3C\u00a0324.\nLa seconda revisione: il catalogo 3CRR.\nNel 1983 il terzetto composto dagli astronomi Robert Laing, Julia Riley e Malcolm Longair pubblic\u00f2 un'ulteriore revisione del catalogo, chiamata \"3CRR\" o \"3CR\u00b2\". Questa revisione serv\u00ec a migliorare e correggere gli errori contenuti nel catalogo 3CR causati da alcuni limiti delle osservazioni originali.\n3CRR contiene 173 oggetti selezionati dai cataloghi 3CR, 4C e 4CT secondo i seguenti criteri: densit\u00e0 di flusso alla lunghezza d'onda di 178\u00a0MHz maggiore o uguale a 10\u00a0Jy, declinazione maggiore o uguale a 10\u00b0 e latitudine galattica inferiore a -10\u00b0 e superiore a 10\u00b0 (in modo da evitare il disco della Galassia). Questa revisione si sofferma solo sulle sorgenti radio extragalattiche, pertanto sono stati esclusi un certo numero di oggetti presenti sia nel catalogo 3C che in 3CR, come i resti di supernova, ma anche alcune radio galassie ben note che cadono al di fuori dell'intervallo di declinazione, di latitudine galattica o di flusso. Inoltre sono state scartate quelle sorgenti contenute in 3CR affette da confusione. Una campagna di osservazioni con telescopi ottici ha portato all'identificazione di 162 su 173 controparti ottiche delle radiogalassie: il 71% risultano essere galassie, il 25% quasar.\nConsiderando solo le sorgenti pi\u00f9 piccole di 10 minuti d'arco, il campione di radiogalassie definito in 3CRR \u00e8 completo al 96%. Per le sorgenti di maggior dimensione angolare, il grado di completezza \u00e8 inferiore, ma comunque \u00e8 maggiore rispetto al campione di galassie contenuto nel catalogo 3CR.\nLe osservazioni compiute a 178\u00a0MHz hanno permesso di distinguere alcune sorgenti multiple che nelle precedenti versioni del catalogo erano viste come un oggetto unico; in questi casi \u00e8 stata assegnata una lettera maiuscola come suffisso (A, B...) al nome dell'oggetto."}
{"id": "1395259", "revid": "1543377", "url": "https://it.wikipedia.org/wiki?curid=1395259", "title": "Quarto catalogo di radiosorgenti di Cambridge", "text": "Il Quarto catalogo di radiosorgenti di Cambridge (4C) \u00e8 il quarto di una serie di nove cataloghi di radiosorgenti pubblicati dall'Universit\u00e0 di Cambridge a partire dal 1950. \nCaratteristiche.\n4C fu compilato a partire dalle osservazioni effettuate alla frequenza di 178\u00a0MHz con il radiotelescopio \"4C Array\" del \"Mullard Radio Astronomy Observatory\". La pubblicazione del catalogo da parte del gruppo di radioastronomi dell'Universit\u00e0 di Cambridge avvenne in due fasi: la prima, nel 1965, contiene 1219 sorgenti comprese fra le declinazioni +20\u00b0 e +40\u00b0 e con un flusso superiore a 2\u00a0Jy; la seconda, pubblicata nel 1967, con le restanti 3624 sorgenti comprese fra le declinazioni -7\u00b0 e +20\u00b0 e fra +40\u00b0 e +80\u00b0. Le osservazioni furono effettuate con la tecnica della sintesi di apertura, permettendo l'identificazione di sorgenti con una densit\u00e0 di flusso maggiore a 2\u00a0Jy con una risoluzione di 0,35 minuti d'arco in ascensione retta e 2,5 minuti d'arco in declinazione per le sorgenti pi\u00f9 deboli.\nDescrizione del catalogo.\nLe sorgenti del catalogo originale sono organizzate in una serie di liste ordinate per ascensione retta. Ogni lista contiene le sorgenti osservate in un determinato grado di declinazione, a cui \u00e8 stato inoltre assegnato un numero progressivo per distinguerle dalle altre sorgenti con la stessa declinazione. Ad esempio l'oggetto identificato come 4C-06.23 si riferisce alla ventitreesima sorgente identificata fra le declinazioni -5\u00b0 e -6\u00b0. \nPer ogni sorgente vengono dati inoltre la posizione all'equinozio 1950.0, la densit\u00e0 di flusso a 178\u00a0MHz in Jansky e, se essa corrisponde ad una sorgente presente anche nel catalogo (prima revisione del catalogo 3C), anche la densit\u00e0 di flusso totale riportata in tale catalogo. Ogni sorgente viene inoltre classificata in base alla stima dell'errore nelle misure della posizione e della densit\u00e0 di flusso. In questo modo vengono anche segnalate le sorgenti contaminate da altre pi\u00f9 deboli non presenti nel catalogo. Infine viene riportato il nome della sorgente nel catalogo 3CR, se essa \u00e8 presente. \nIl catalogo 4C porta il numero di riferimento VIII/4 nell'archivio dei cataloghi astronomici mantenuto dal \"Centre de donn\u00e9es astronomiques de Strasbourg\" (VizieR)."}
{"id": "1395260", "revid": "1305772", "url": "https://it.wikipedia.org/wiki?curid=1395260", "title": "Ib\u0103ne\u0219ti (Boto\u0219ani)", "text": "Ib\u0103ne\u0219ti \u00e8 un comune della Romania di 4.150 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 2 villaggi: Dumbr\u0103vi\u021ba e Ib\u0103ne\u0219ti."}
{"id": "1395261", "revid": "174852", "url": "https://it.wikipedia.org/wiki?curid=1395261", "title": "Dairen", "text": ""}
{"id": "1395263", "revid": "767487", "url": "https://it.wikipedia.org/wiki?curid=1395263", "title": "Quinto catalogo di radiosorgenti di Cambridge", "text": "Il Quinto catalogo di radiosorgenti di Cambridge \u00e8 uno dei pi\u00f9 completi della serie di nove cataloghi pubblicati dall'Universit\u00e0 di Cambridge.\nQuesto catalogo comprende radiosorgenti misurate tra i 408 MHz e i 1407 MHz. La prima pubblicazione completa risale al 1995, ma la compilazione inizi\u00f2 nel 1975 e si compone di dodici parti redatte dal \"Radio Astronomy Group\" dell'Universit\u00e0 di Cambridge. Il radiotelescopio \"One-Mile\" utilizzato per redigere questo catalogo ha raggiunto una risoluzione angolare di 80 secondi d'arco e 23 secondi di arco a 408 MHz e 1407 MHz rispettivamente, ed \u00e8 stato in grado di rilevare sorgenti radio dalla potenza di 2 millijansky, notevolmente pi\u00f9 deboli di qualsiasi sorgente precedentemente catalogata.\nI riferimenti alle voci in questo catalogo utilizzano il prefisso 5C seguito dalla sezione del catalogo, un punto (\".\") e infine il numero della voce, ad esempio 5C12.311 per la voce 311 nella sezione 12 del catalogo 5C."}
{"id": "1395264", "revid": "110157", "url": "https://it.wikipedia.org/wiki?curid=1395264", "title": "Leorda", "text": "Leorda \u00e8 un comune della Romania di 2.736 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di cinque villaggi: Belcea, Costine\u0219ti, Dolina, Leorda, Mitoc."}
{"id": "1395266", "revid": "729019", "url": "https://it.wikipedia.org/wiki?curid=1395266", "title": "Angioma", "text": "Langioma \u00e8 un tumore benigno formato da cellule derivate dall'endotelio o dall'epitelio del sistema circolatorio linfatico o da cellule dei tessuti che circondano tali strutture.\nDescrizione.\nLa definizione medica comune \u00e8 \"neoplasia benigna di origine mesodermica\", ma popolarmente l'angioma \u00e8 associato alle classiche \"voglie\" (di vino o di fragola) che compaiono sulla cute dei neonati e che talvolta perdurano fino all'et\u00e0 adulta.\nLocalizzazione.\nEssi generalmente appaiono in corrispondenza o vicino alla superficie dell'epidermide e ovunque sul corpo e possono essere considerati fastidiosi a seconda della loro posizione. Tuttavia, possono verificarsi come sintomi di un disturbo pi\u00f9 grave, come la cirrosi. Generalmente quando vengono rimossi lo si fa per ragioni estetiche.\nClassificazione.\nIn base al tessuto d'origine e alle caratteristiche istologiche, si possono distinguere:"}
{"id": "1395274", "revid": "287204", "url": "https://it.wikipedia.org/wiki?curid=1395274", "title": "Ibanesti", "text": ""}
{"id": "1395277", "revid": "161273", "url": "https://it.wikipedia.org/wiki?curid=1395277", "title": "Sesto catalogo di radiosorgenti di Cambridge", "text": "Il Sesto catalogo di radiosorgenti di Cambridge \u00e8 un catalogo astronomico di sorgenti radio celesti, misurati a 151-MHz. Fu compilato dal \"Radio Astronomy Group\" dell'Universit\u00e0 di Cambridge tra il 1985 e il 1993. \nPu\u00f2 sembrare un paradosso, ma esso usc\u00ec prima del V catalogo, la cui compilazione richiese vent'anni (1975-1995)."}
{"id": "1395286", "revid": "88740", "url": "https://it.wikipedia.org/wiki?curid=1395286", "title": "Lozna", "text": "Il toponimo Lozna pu\u00f2 riferirsi a diverse localit\u00e0 della Romania:"}
{"id": "1395290", "revid": "547034", "url": "https://it.wikipedia.org/wiki?curid=1395290", "title": "Destruction (EP)", "text": "Destruction \u00e8 un EP della thrash metal band tedesca Destruction, pubblicato nel 1994.\n\u00c8 il primo disco pubblicato dopo la fuoriuscita dal gruppo di Schmier e autofinanziato da Mike Sifringer (Cracked Brain, gi\u00e0 senza Schmier, \u00e8 stato pubblicato su Steamhammer). Prodotto in sole cinquecento copie.\nInaugura il cosiddetto periodo dei \"Neo-Destruction\", composto da questo Ep, Them Not Me EP e dall'album The Least Successful Human Cannonball, tutti editi sulla loro etichetta Brain Butcher Compact. I Destruction hanno successivamente disconosciuto come proprie queste tre pubblicazioni, non comprendendole nella discografia ufficiale sul proprio sito. Il periodo si chiuder\u00e0 con lo scioglimento del gruppo, riformato nel 2000 col ritorno di Schmier."}
{"id": "1395291", "revid": "767487", "url": "https://it.wikipedia.org/wiki?curid=1395291", "title": "Lozna (Boto\u0219ani)", "text": "Lozna \u00e8 un comune della Romania di 2.220 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 2 villaggi: Lozna e Str\u0103teni.\nLozna \u00e8 divenuto comune autonomo nel 2003, staccandosi dal comune di Dersca."}
{"id": "1395292", "revid": "161273", "url": "https://it.wikipedia.org/wiki?curid=1395292", "title": "Settimo catalogo di radiosorgenti di Cambridge", "text": "Il Settimo catalogo di radiosorgenti di Cambridge fu pubblicato nel 1988 dall'Universit\u00e0 di Cambridge.\nLa redazione di questo catalogo fu curata dal \"Cavendish Astrophysics Group\" del laboratorio Cavendish utilizzando il Mullard Radio Astronomy Observatory e il \"Cambridge Low-Frequency Synthesis Telescope\".\nAlla pari del VI e VIII catalogo, usc\u00ec prima del quinto."}
{"id": "1395293", "revid": "1862310", "url": "https://it.wikipedia.org/wiki?curid=1395293", "title": "Mustvee", "text": "Mustvee \u00e8 una citt\u00e0 dell'Estonia orientale, nella contea di J\u00f5gevamaa, affacciata sul Lago dei Ciudi.\nIl comune rurale di Mustvee \u00e8 stato ricostituito nel 2017 fondendo il comune rurale di Avinurme (che faceva parte della contea di Ida-Virumaa), Kasep\u00e4\u00e4, Lohusuu (che faceva parte della contea di Ida-Virumaa), Saare, la citt\u00e0 di Mustvee e il villaggio di V\u00f5tikvere, che faceva parte del comune di Torma."}
{"id": "1395296", "revid": "1543377", "url": "https://it.wikipedia.org/wiki?curid=1395296", "title": "Ottavo catalogo di radiosorgenti di Cambridge", "text": "L'Ottavo catalogo di radiosorgenti di Cambridge (8C), noto anche con il nome di Rees 38 MHz survey, \u00e8 un catalogo astronomico di radiosorgenti osservate alla frequenza di 38 MHz. \u00c8 il penultimo catalogo di radiosorgenti della serie di nove pubblicati dall'Universit\u00e0 di Cambridge. 8C fu pubblicato nel 1990 a cura del gruppo di radioastronomi del dipartimento di fisica dell'Universit\u00e0 di Cambridge.\nIl catalogo mappa circa 1 steradiante di cielo a nord della declinazione +60\u00b0 ed elenca le posizioni al 1950 e i flussi radio a 38 MHz di circa 5000 sorgenti. La risoluzione angolare \u00e8 di circa 4,5 \u00d7 4,5 minuti d'arco.\nLe sorgenti sono nominate con la sigla 8C\u00a0HHMM+DDd, dove \"HHMM\" \u00e8 l'ascensione retta in ore e minuti e \"DDd\" \u00e8 la declinazione espressa in gradi decimali. Ad esempio la sorgente 8C\u00a00014+861 \u00e8 cos\u00ec chiamata perch\u00e9 si trova a 0\u00b0 14' di ascensione retta e 86,1\u00b0 di declinazione (coordinate al 1950)."}
{"id": "1395297", "revid": "111577784", "url": "https://it.wikipedia.org/wiki?curid=1395297", "title": "Palazzo dell'Intendenza di Finanza, degli Uffici Finanziari e dell'Avvocatura di Stato", "text": "Il Palazzo dell'Intendenza di Finanza, degli Uffici Finanziari e dell'Avvocatura di Stato \u00e8 un palazzo di Napoli, situato in via Armando Diaz, nel rione Carit\u00e0.\nFu progettato da Marcello Canino tra il Palazzo della Banca Nazionale del Lavoro ed il Palazzo Matteotti e costruito tra il 1933 e il 1937, prendendo il posto del complesso di San Tommaso d'Aquino. Cos\u00ec come per altri edifici realizzati a Napoli nel XX secolo, anch'esso rappresenta un esempio di architettura monumentalista.\nL'edificio \u00e8 a pianta rettangolare con un lato absidato: la struttura \u00e8 in calcestruzzo armato, con tompagni in laterizio visibili anche in facciata.\nLa facciata principale si trova su via Diaz dove il portale si presenta come un grande nicchione in travertino, il cui spazio concavo \u00e8 idealmente recuperato nella particolare abside che si trova su via Cesare Battisti.\nLe facciate laterali, su via Guglielmo Oberdan e via Fabio Filzi, sono identiche sia nelle decorazioni sia nella simmetria dei portali laterali realizzati in grigliato di travertino che chiude il corpo scala e caratterizzati da una decorazione a cemento a vista, formante una griglia di figure astratte con suggestivi giochi di luci ed ombre."}
{"id": "1395299", "revid": "95178", "url": "https://it.wikipedia.org/wiki?curid=1395299", "title": "Palazzo dell'intendenza di Finanza, degli Uffici Finanziari e dell'Avvocatura di Stato", "text": ""}
{"id": "1395300", "revid": "124135211", "url": "https://it.wikipedia.org/wiki?curid=1395300", "title": "Marcello Rossi (baritono)", "text": "Biografia.\nNacque il 17 marzo 1913 nel quartiere di San Biagio a Pisa; da giovane lavor\u00f2 in una nota tipografia della citt\u00e0, e come autodidatta, divent\u00f2 un ottimo mandolinista, arrivando a diventare un maestro rinomato di quello strumento, insegnando per tutta la vita solfeggio, mandolino e chitarra classica ai numerosi giovani che lo andavano a trovare per studiare.\nNel 1936 entr\u00f2 a far parte della Societ\u00e0 Corale Pisana diretta dal Maestro Bruno Pizzi, che lo incoraggi\u00f2 fervidamente a studiare canto lirico. Marcello Rossi studi\u00f2 quindi canto lirico con il baritono Jago Belloni, un buon artista lirico fiorentino degli anni trenta, morto a Pisa nel 1949. Continu\u00f2 i suoi studi musicali anche durante gli anni della guerra e, da militare, partecip\u00f2 a molti spettacoli organizzati dalle forze armate al fine di \"tenere alto il morale\" delle truppe.\nNel 1943 prese parte ad un Concorso Nazionale di canto a Firenze, Teatro Comunale, ottenendo il primo premio assoluto, che gli permise di cantare al concerto radiofonico di gala trasmesso tramite l'EIAR.\nSubito dopo la guerra debutt\u00f2 presso il Teatro Comunale di Firenze come Figaro ne \"Il barbiere di Siviglia\" accanto al soprano Elda Ribetti, al tenore pisano Amerigo Gentilini, con la direzione del Maestro Emilio Tieri.\nSuccesso.\nEbbe modo di incidere numerose opere liriche per conto dell'EIAR, e dopo per la RAI, tra cui si ricordano il ruolo di Gellner ne \"La Wally\" di Alfredo Catalani, il ruolo di Baldo, nell'opera di Arrigo Pedrollo, \"Primavera fiorentina\" nel 1949, e il ruolo del Carpentiere, nel \"Il piccolo Marat\" di Pietro Mascagni sempre nel 1949, e l'Abate Cospicuo nell\"Arlecchino\" di Ferruccio Busoni nel 1950. Alcune opere registrate per la RAI sono poi state riversate in incisioni discografiche dalla Fonit Cetra, come \"Pagliacci\" nel ruolo di Silvio, per la direzione di Alfredo Simonetto.\nHa cantato in molti teatri italiani e stranieri tra cui: Teatro La Fenice di Venezia, Teatro Petruzzelli di Bari, Teatro Comunale di Firenze, Teatro Verdi di Pisa, Teatro del Giglio di Lucca, Teatro Goldoni di Livorno.\nHa partecipato per diversi anni come cantante della RAI a numerose trasmissioni radiofoniche riguardanti l'opera e l'operetta. Ha cantato in importanti tourn\u00e9e all'estero, le pi\u00f9 significative in Venezuela, a Malta e in Egitto, esibendosi a fianco di grandi cantanti come Virginia Zeani e Agostino Lazzari ne \"La traviata\" e di Elisabetta Barbato in \"Cavalleria rusticana\" di Pietro Mascagni. \nNel 1956 decise di sospendere la sua attivit\u00e0 artistica per dedicarsi definitivamente alla sua grande passione di sempre: l'insegnamento. Apr\u00ec un'importante scuola di musica dove insegnava solfeggio, mandolino, chitarra e poteva dare qualche buon consiglio di canto. Tra i suoi allievi di chitarra classica si ricorda il baritono Giancarlo Ceccarini. Ha fatto parte per molti anni della Cappella musicale del Duomo di Pisa.\n\u00c8 deceduto a Pisa il 15 gennaio 1998."}
{"id": "1395301", "revid": "1610933", "url": "https://it.wikipedia.org/wiki?curid=1395301", "title": "Smergo australe", "text": ""}
{"id": "1395302", "revid": "767487", "url": "https://it.wikipedia.org/wiki?curid=1395302", "title": "Nono catalogo di radiosorgenti di Cambridge", "text": "Il Nono catalogo di radiosorgenti di Cambridge \u00e8 un catalogo astronomico di radiosorgenti a 15 GHz redatto in base alle osservazioni svolte dal gruppo \"Cavendish Astrophysics Group\" del laboratorio Cavendish dell'Universit\u00e0 di Cambridge e pubblicato nel 2003. Il catalogo \u00e8 stato originariamente realizzato per localizzare sorgenti radio che sono state interferire con le osservazioni utilizzando il Very Small Array, ma il catalogo si \u00e8 dimostrata utile per altri programmi astronomici.\nLe sorgenti sono catalogate 9CJHHMM + DDMM dove HHMM + DDMM sono le coordinate nel sistema J2000, ad esempio, 9CJ1510 4138.\nFu, dei cataloghi, l'ultimo e quello contenente gli oggetti emettenti a frequenza radio minore."}
{"id": "1395303", "revid": "453768", "url": "https://it.wikipedia.org/wiki?curid=1395303", "title": "Vincenzo Corrado", "text": "Uomo di grande cultura, fu soprattutto grande gastronomo e uno dei maggiori cuochi che si distinsero tra il '700 e l'800 nelle corti nobiliari di Napoli, simbolo del suo tempo nella variegata realt\u00e0 partenopea. Fu il primo cuoco che mette per iscritto la \"cucina mediterranea\", il primo, a valorizzare la grande cucina regionale italiana.\nScrisse \"Il cuoco galante\" nel 1773, definito all'epoca un libro di alta cucina, testo richiesto in tutto il mondo dalle principali autorit\u00e0 dell'epoca, e ristampato per ordini del principe per ben 6 volte.\nPreparava elegantissimi banchetti in principio alla corte di Don Michele Imperiali Principe di Francavilla presso il palazzo Cellamare di Napoli, dove coordinava un piccolo esercito di maggiordomi, domestici, volanti e paggi e preparava i pranzi o le cene con particolare assortimento di vivande accoppiandole con tanta fantasia e particolari accorgimenti architettonici ed artistici al fine di formare una coreografia sontuosa e raffinata.\nBiografia.\nVincenzo Corrado nacque in Oria il 18 gennaio 1736 da Domenico e da Maddalena Carbone. Rimasto orfano per la morte del padre, ancora adolescente, divenne paggio alla corte di Don Michele Imperiali che era Principe di Modena e Francavilla Fontana, Marchese di Oria e Gentiluomo di camera di S.M. il Re delle due Sicilie, che lo condusse a Napoli dove risedette per diversi anni.\nAppena maggiorenne, entr\u00f2 a far parte della Congregazione dei Padri Celestini nel convento di Oria.\nDopo l'anno di noviziato, Vincenzo fu chiamato dal Superiore Generale De Leo nella residenza napoletana di San Piero in Maiella, dove si specializz\u00f2 negli studi di matematica, di astronomia e filosofia. Dallo stesso padre generale fu avviato, anche, allo studio delle scienze naturali e dell'arte culinaria, per la quale divenne famoso. Non divent\u00f2 mai sacerdote per cui, dopo la soppressione degli ordini religiosi, all'et\u00e0 di 38 anni, si stabil\u00ec a Napoli, ove risedette per oltre cinquant'anni, insegnando la lingua francese e spagnola ai figli delle famiglie aristocratiche della citt\u00e0, pubblicando contemporaneamente molte sue opere che gli diedero successo e notoriet\u00e0. Per i molti impegni che ebbe a Napoli, V. Corrado non torn\u00f2 pi\u00f9 ad Oria, anche se non mancarono momenti di nostalgia per la lontananza dalla sua famiglia e dalla sua citt\u00e0 natale. Egli mor\u00ec proprio a Napoli il 11 novembre 1836 all'et\u00e0 di 100 anni.\nIl Principe di Francavilla gli attribu\u00ec la mansione di \"Capo dei Servizi di Bocca\" (antica mansione con cui veniva chiamato colui che era preposto a sovrintendere alla cucina, alla preparazione delle vivande e all'organizzazione dei banchetti) di Palazzo Cellamare, sito sulla collina delle Mortelle prospiciente il golfo di Napoli e della famiglia del Principe, poich\u00e9 molti illustri personaggi di un certo livello e rango, che venivano a Napoli, invitati a mensa poterono constatare la fama di questa opulenta ospitalit\u00e0 pi\u00f9 spagnolesca e tipicamente partenopea che era in uso al tempo.\nParlando del suo lavoro Vincenzo Corrado cos\u00ec si esprimeva:\nQuesta mastodontica organizzazione, era guidata proprio da Vincenzo Corrado. Alle sue dipendenze lavoravano un maestro di casa, un maestro di cucina ed un maestro di scalco che aveva il compito di acquistare, di cucinare, di dissodare e di trinciare ogni tipo di animale, mentre una schiera di cuochi, rispettando la gerarchia allora in uso, lavorava secondo la propria specializzazione (oggi le grandi cucine dei Ristoranti hanno i cuochi di rango) : vi era il cuoco friggitorie, quello per le insalate, il pasticciere, il bottigliere e il ripostiere. Tutti questi erano aiutati da una serie di sguatteri e di serventi che avevano il compito di girare intorno al tavolo per esibire lo spettacolo fantasioso delle portate prima ancora di servirle.\nTutta questa organizzazione era coadiuvata da un piccolo esercito di maggiordomi, domestici, volanti e paggi che interveniva non appena il servizio di cucina consegnava le varie portate artisticamente decorate.\nVincenzo Corrado, a seconda degli ospiti del Principe preparava i pranzi o le cene con particolare assortimento di vivande accoppiandole con tanta fantasia e particolari accorgimenti architettonici ed artistici al fine di formare una coreografia sontuosa e raffinata. Egli stesso ci descrive queste splendide composizioni con pregevole gusto e raffinatezza, lasciando, anche, delle visioni grafiche.\nGli elementi decorativi della tavola erano affidati al maestro ripostiere che usava gusto artistico e genialit\u00e0: grandi vasi in porcellana ricolmi di fiori variopinti, alzate di cristallo e argento a tre o quattro piani colmi di dessert o frutta o fiori o ortaggi, bianchi gruppi di porcellana raffiguranti scene arcadiche o bucoliche; puttini d'argento; gabbiette dorate con piccoli uccellini cinguettanti; coppe di cristallo di varie fogge in cui guizzavano pesciolini tra foglie di rose ed altri fiori. Il centro veniva racchiuso da una cornice di frutta, di fiori freschi e di ortaggi, secondo la stagione variante, disposti, intervallati da piccole spalliere di agrumi in porcellana con ortolani nell'atto di raccoglierli. La composizione era la sintesi di un artista di provata esperienza, di raffinata fantasia e di vivace estro, capace di accoppiare tanti svariati elementi fondendoli insieme a formare uno spettacolo di gran gusto e di particolare gradevolezza. Il valore del tavolo di gala completato dal vasellame, cristalleria e argenteria di grande pregio era inestimabile.\nQuesto senso artistico, anche, nell'arte culinaria V. Corrado lo aveva ereditato da un suo antenato Q. M. Corrado, letterato di mestiere. Ma per quanto dotato di una cultura autodidatta, di vivacit\u00e0 d'ingegno, di originalit\u00e0 e di una particolare facilit\u00e0 nell'insegnamento, se non avesse avuto la fortuna di conoscere Don Michele Imperiali, che ne coltiv\u00f2 le particolari doti incoraggiandolo a scrivere della sua specifica arte per tramandarla ai posteri, probabilmente sarebbe rimasto un ottimo organizzatore, un appassionato gastronomo, ma la sua fama si sarebbe estinta con lui.\nLe opere.\nIl Cuoco Galante.\nL'opera fu sottoposta, fino al 1857, a ben 7 ristampe. Prodotta fino al 1801 in 7500 copie, fu diffusa, in traduzione, anche all'estero. Dalla dedica si ricava il leitmotiv dello scritto nonch\u00e9 la filosofia in cui credeva l'autore, che \u00e8 di questo tenore: il \u201cbuon Gusto nella Tavola\u201d inteso come \u201csano pensare\u201d.\nQuesto trattato di gastronomia fu pubblicato in prima edizione nel 1773; il successo fu istantaneo e inaspettato, in quanto la precedente opera gastronomica, \"La lucerna dei cortigiani\", stampata presso Napoli nel 1634 e dedicata a Ferdinando II duca di Toscana, non era riuscita ad attirare l'interesse del pubblico che la trascur\u00f2 ignorandola.\nInvece grande successo ottenne la prima edizione del \"Cuoco Galante\" che si esaur\u00ec rapidamente, tanto che nel 1778 il Principe ne ordin\u00f2 una seconda edizione che ebbe eguale successo. Intanto Vincenzo Corrado miglior\u00f2 e ampli\u00f2 il testo di questa opera e ne prepar\u00f2 una terza edizione che venne pubblicata nel 1786.\nLa fama del libro super\u00f2 i confini del Regno di Napoli e dell'Italia; infatti dall'estero giunsero richieste da tutti quegli stranieri che avevano conosciuto ed apprezzato il Corrado alla corte degli Imperiali, per cui nel 1794 si pervenne ad una quarta edizione, seguita nel 1806 dalla quinta e infine la sesta pubblicata.\nAssolute novit\u00e0 introdotte dall'autore erano allora la patata, il pomodoro, il caff\u00e8 e la cioccolata.\nAltre opere.\nIncoraggiato dal successo del \"Cuoco Galante\", il Principe spinse l'autore a pubblicare nel 1778 un \"Credenziere del buon gusto, del bello, del soave e del dilettevole per soddisfare gli uomini di sapere e di gusto\". Egli scrisse e pubblic\u00f2 inoltre \"Il cibo Pitagorico\", \"Trattato sulle patate\", \"Manovre del cioccolato e del caff\u00e8\", \"Trattato sull'agricoltura e la pastorizia\" ed infine \"Poesie baccanali per commensali\".\nLa dedizione alla grande nobilt\u00e0.\nSiamo dunque a fine settecento. Vincenzo Corrado \u00e8 il faro della cucina moderna della nobilt\u00e0 a cavallo del periodo della rivoluzione francese. Egli privilegia i personaggi di rango in visita alla mensa del principe con opulenta ospitalit\u00e0, pi\u00f9 spagnolesca che partenopea. Orbene in questo contesto di sfarzo godereccio, di lusso e di differenze sociali abissali, il Corrado rimase fin dalla giovane et\u00e0 abbagliato dalla nobilt\u00e0, la gente ricca e potente, verso la quale nutrir\u00e0 sempre sentimenti di grande reverenza se non addirittura di venerazione.\nProprio per riconoscenza al Principe, Vincenzo Corrado, dando alle stampe i suoi due libri, confessa:\nLa preparazione dei banchetti.\nL'organizzazione dei magnifici banchetti e delle cene lussuose gli diedero l'appellativo di cuoco galante. La cosa straordinaria \u00e8 che dietro gli scenari di un favoloso pranzo o cena vi era una preparazione, quasi orchestrale della quale il direttore era il Corrado. Alle sue dipendenze vi era una vera e propria squadra di addetti alle cucine formata da precettori cuochi e servienti. La presentazione estetica, oltre al gusto, acquista la sua importanza in cucina, ed il Corrado dedica grande spazio alle decorazioni e al modo di imbandire le tavole dei banchetti. Nell'opera del Corrado sono anche presentati i sorbetti, in vari gusti, ed il caff\u00e8, che, a differenza dall'attuale espresso, veniva bollito in apposite caffettiere.\nServenti.\nlavapiatti, camerieri, maggiordomi, domestici, volteggianti e giullari che intervenivano non appena il servizio di cucina consegnava le varie portate artisticamente decorate.\nNon era solo una semplice cena, era un vero e proprio spettacolo, fuori dall'immaginato. A volte comprendeva l'utilizzo di 100 persone per altrettanti o pi\u00f9 invitati.\nI banchetti o le cene con caratteristiche e assortimenti di piatti erano accoppiate con tanta inventiva e particolari astuzie architettoniche ed eleganti al fine di plasmare una scenografia sfarzosa e affinata.\nEgli stesso nelle sue opere e nei suoi diari ci descrive queste splendide composizioni culinarie come opere d'arte, quasi uno spreco consumarle.\nDecorazioni\nBicchieri e coppe di cristallo, posate in argento intagliate, tovaglie di pizzo fiorentino, buche e composizioni floreali, piatti in porcellana di Capodimonte\nTermini culinari.\n\"Il Cuoco Galante\", proprio nella terza edizione (1786), alfine di una maggiore comprensione, Vincenzo Corrado spiega alcuni termini \"cucinarj\" usati per la preparazione delle varie pietanze, ne riportiamo un esempio:"}
{"id": "1395305", "revid": "88740", "url": "https://it.wikipedia.org/wiki?curid=1395305", "title": "Lunca", "text": ""}
{"id": "1395307", "revid": "938", "url": "https://it.wikipedia.org/wiki?curid=1395307", "title": "Montsin\u00e9ry", "text": ""}
{"id": "1395311", "revid": "767487", "url": "https://it.wikipedia.org/wiki?curid=1395311", "title": "Lunca (Boto\u0219ani)", "text": "Lunca \u00e8 un comune della Romania di 4.773 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Lunca, Stroie\u0219ti, Zl\u0103tunoaia."}
{"id": "1395314", "revid": "486946", "url": "https://it.wikipedia.org/wiki?curid=1395314", "title": "Fausto e Iaio", "text": ""}
{"id": "1395316", "revid": "767487", "url": "https://it.wikipedia.org/wiki?curid=1395316", "title": "Piero Milesi", "text": "Biografia.\nDopo aver studiato violoncello e composizione sperimentale ed elettronica, entra nel 1977 nel Gruppo Folk Internazionale di Moni Ovadia, dove partecipa sia come esecutore che come compositore.\nTra il 1978 e il 1980 compone \"Modi\", opera in due parti pubblicata poi nel 1982 per l'etichetta britannica indipendente Cherry Red Records; dal 1984 collabora con lo Studio Azzurro di Milano.\nPer l'etichetta indipendente americana Cuneiform Records escono \"The Nuclear Observatory Of Mr. Nanof\" e \"Camera astratta\", entrambe colonne sonore.\nTra il 1995 e il 1996 collabora in veste di arrangiatore, esecutore e produttore ad \"Anime salve\", l'ultima opera di Fabrizio De Andr\u00e9, per il quale aveva gi\u00e0 eseguito arrangiamenti ed orchestrazioni ne \"Le nuvole\"; seppur non accreditati, nell'album sono presenti molti suoi contributi musicali.\nHa spesso composto colonne sonore di film e spettacoli teatrali e lavorato come arrangiatore e direttore d'orchestra nell'ambito della pop music italiana (Fiorella Mannoia, Luciano Ligabue); laureato in architettura, ha realizzato installazioni sonore e interventi musicali nei grandi spazi.\n\u00c8 scomparso nel 2011 all'et\u00e0 di 58 anni a seguito di un infarto."}
{"id": "1395319", "revid": "1543377", "url": "https://it.wikipedia.org/wiki?curid=1395319", "title": "Pierluigi Concutelli", "text": "Biografia.\nL'attivismo politico.\nNato a Roma, si trasferisce a Palermo nel 1966 poco dopo il servizio militare e si iscrive alla facolt\u00e0 di Agraria della locale universit\u00e0. In Sicilia inizia la sua passione per l'attivismo politico e comincia a frequentare gli ambienti della destra palermitana, ed in particolare quelli legati al Fronte Nazionale, il movimento neofascista fondato da Junio Valerio Borghese. Il 24 ottobre 1969 subisce il suo primo arresto e la sua prima condanna, a 14 mesi di reclusione da scontare nel carcere dell'Ucciardone, per possesso di armi da guerra con cui si addestrava all'uso, assieme ad alcuni amici, sulla collina della frazione palermitana di Bellolampo. Uscir\u00e0 per\u00f2 dal carcere nell'estate del 1970.\nNel 1971, da poco uscito dal carcere, esaurita la parentesi con il Fronte Nazionale, entra in contatto con Ordine Nuovo partecipando attivamente alle riunioni, alle iniziative e ai volantinaggi ma senza rinunciare a fare politica militante con altri gruppi dell'area missina. Contemporaneamente, infatti, aderisce al FUAN, l'organizzazione universitaria del Movimento Sociale Italiano, di cui diviene dirigente provinciale nel 1973. Nel luglio del 1972 viene trovato a esercitarsi, insieme ad altri giovani di destra, nel campo paramilitare di Menfi.\nIn coincidenza con il trasferimento della famiglia a Catania, entra in contatto con gli ordinovisti passati in clandestinit\u00e0 dopo lo scioglimento per decreto ministeriale di Ordine Nuovo nell'autunno del 1973.\nLa lotta armata.\nConcutelli inizia a maturare la scelta di passare alla lotta armata. In questa prospettiva, nel 1974, dopo l'ennesimo arresto per rissa contro militanti di sinistra, inizia anche il suo primo periodo di clandestinit\u00e0. In concorso con altri militanti compie diverse azioni di autofinanziamento che raggiungono l'apice con il sequestro del banchiere leccese Luigi Mariano il 23 luglio 1975 e per la cui liberazione venne pagato un riscatto di 280 milioni di lire (dei due miliardi richiesti inizialmente).\nIl rapimento, realizzato assieme ad un gruppo di fascisti toscani e di elementi della 'ndrangheta, dura un mese e mezzo e l'ostaggio viene liberato nelle campagne di Taranto il successivo 9 settembre. Verso la fine del 1975 la Procura di Palermo spicca un mandato di cattura per Concutelli nell'ambito dell'inchiesta per il sequestro Mariani. Concutelli diventa cos\u00ec latitante e si rifugia inizialmente a Roma dove partecipa nel settembre 1975 ad un incontro ad Albano Laziale nel quale, con la partecipazione di Stefano Delle Chiaie e Paolo Signorelli, si sarebbe dovuta sancire la fusione dei due movimenti, Avanguardia Nazionale e Ordine Nuovo, e la nascita di un nuovo soggetto politico.\nL'ipotesi non and\u00f2 a buon fine e salt\u00f2 definitivamente circa tre mesi dopo, nel corso di un nuovo incontro tenutosi a Nizza. In libert\u00e0 vigilata, nel 1975, Concutelli viene candidato alle elezioni comunali di Palermo nelle liste del Movimento Sociale Italiano - Destra Nazionale, ottenendo 950 voti e senza essere eletto. Nell'autunno del 1975, assieme a Delle Chiaie, personaggio di riferimento nell'assistenza ai latitanti di estrema destra, Concutelli si allontana dall'Italia per riparare in Spagna dove si unisce ai franchisti e partecipa ad azioni controrivoluzionarie in opposizione ai militanti baschi dell'ETA.\nNel 1986 Concutelli fu indagato insieme a Stefano Delle Chiaie per l'attentato conclusosi con il ferimento di Bernardo Leighton, fermo oppositore del regime di Pinochet in esilio forzato in Italia. Il processo si concluse con l'assoluzione di entrambi per insufficienza di prove.\nNella primavera del 1976 ritorna in Italia portando con s\u00e9 alcune armi, tra cui una mitraglietta Ingram, in dotazione alla polizia madrilena. In clandestinit\u00e0, Concutelli mira a ricostruire le file dell'organizzazione Ordine Nuovo che dopo la fuga all'estero del suo gruppo dirigente (latitanti e con pesanti accuse di stragismo) e la rottura con Avanguardia Nazionale \u00e8 praticamente ridotta ai minimi termini.\nL'omicidio Occorsio.\nIl 10 luglio 1976 Concutelli uccide a Roma il Sostituto procuratore Vittorio Occorsio, responsabile ai suoi occhi di svolgere indagini sugli ambienti dell'estremismo di destra.\nL'azione venne preparata in prima persona da Concutelli con assoluto scrupolo: \"\"non poteva essere altrimenti: ero il comandante militare del Movimento Politico Ordine Nuovo e non potevo mandare avanti i miei camerati da soli, allo sbaraglio. Non potevo restare a guardare mentre altri ragazzi rischiavano la vita, quantomeno anni e anni di galera\".\" Sceglie quindi personalmente il \"camerata\" che avrebbe dovuto partecipare con lui all'agguato: Gianfranco Ferro, un tarantino residente a Roma che frequenta gli ambienti degli ex par\u00e0.\nIntorno alle 8:30 del mattino di quel 10 luglio, i due arrivano nei pressi dell'abitazione di Occorsio, in via Giuba, al quartiere Trieste, e parcheggiano l'automobile, una Fiat 124, contromano in modo da tagliare il traffico a sinistra ed avere, in questo modo, il campo di tiro completamente libero. Quando il magistrato si mette alla guida della sua Fiat 125 special, diretto in tribunale, si trova davanti i due uomini armati e, colpito da una raffica esplosa dalla mitraglietta Ingram (importata dalla Spagna) di Concutelli, si accascia senza vita in un lago di sangue. Prima di darsi alla fuga, i killer prelevano dall'auto la borsa del magistrato e lasciano sul cadavere alcuni volantini con la rivendicazione dell'omicidio, firmata Ordine Nuovo:\nIl carcere e gli altri omicidi.\nPochi giorni dopo l'omicidio Occorsio, il 26 luglio 1976, Concutelli organizza una rapina di autofinanziamento alla filiale bancaria del Ministero del Lavoro che gli frutta un bottino di 460 milioni di lire. Dopo il colpo decide di riparare all'estero, a Nizza, per rientrare, solo qualche mese pi\u00f9 tardi, in Italia e rifugiarsi prima in un covo del Mpon, ad Ostia, e poi in quello che sar\u00e0 il suo ultimo nascondiglio, in via dei Foraggi, nel centro storico di Roma. Il 22 ottobre 1976, in un covo romano, le forze dell'ordine rintracciano la moto Guzzi utilizzata da Concutelli e Ferro per alcune ricognizioni sotto la casa di Occorsio, nei giorni precedenti all'omicidio del giudice.\nGrazie alle indagini, i sostituti procuratori Pappalardo e Vigna, scoprono che la moto appartiene a Gianfranco Ferro che, una volta arrestato, confessa il nome di Concutelli quale assassino del magistrato romano. Quando l'11 febbraio 1977 viene arrestato Paolo Bianchi (in compagnia di Rossano Cochis, uomo della banda Vallanzasca, che per\u00f2 riesce a fuggire), un fascista romano che aveva fama di essere una spia e che diventer\u00e0 poi uno dei principali pentiti di estrema destra, attraverso le sue rivelazioni la Procura di Firenze viene a conoscenza del nascondiglio di Concutelli ed emette il mandato di cattura contro il terrorista.\nIl 13 febbraio 1977, scatta quindi il blitz delle forze dell'ordine per il suo arresto. Quando gli agenti dell'antiterrorismo circondano lo stabile romano di via dei Foraggi, Concutelli si rende conto che \u00e8 oramai in trappola e si costituisce alle forze dell'ordine. Ammanettato, davanti ai giornalisti e alle telecamere della Rai, accorsi in questura poco dopo l'arresto, si dichiara \"un soldato politico e quindi un prigioniero politico [...] Sono stato preso in nottata, grazie anche all'abilit\u00e0 del nucleo che mi ha catturato, una menzione merita il brigadiere Antonio Germano, che \u00e8 entrato per primo. Potevo opporre resistenza, ma non avevo possibilit\u00e0 di fuga quindi, come dovere rivoluzionario, in virt\u00f9 di un ragionamento di economia rivoluzionaria, ho preferito non opporre resistenza.\"\nSecondo gli inquirenti, poco prima dell'arresto Concutelli stava preparando un attentato al giudice Vigna programmato per il giorno successivo alla sua cattura. L'attentato avrebbe avuto luogo nella chiesa di Santa Maria Novella a Firenze, nel corso del matrimonio della figlia al quale il giudice avrebbe partecipato. Recluso inizialmente a Regina Coeli, venne poi trasferito in diversi istituti carcerari: prima a Volterra, poi in quello di massima sicurezza di Porto Azzurro, all'Asinara e infine in un altro penitenziario di massima sicurezza, quello di Novara. Qui, durante l'ora d'aria mattutina del 13 aprile 1981, assieme al terrorista di destra toscano Mario Tuti uccide Ermanno Buzzi, militante neofascista bresciano condannato in primo grado all'ergastolo per la Strage di piazza della Loggia.\nAccusato di essere un confidente dei carabinieri, un delatore e un \"corruttore di giovani\", Buzzi venne attirato con una scusa da Tuti e Concutelli in un angolo del cortile e strangolato con un laccio da scarpe. Secondo l'ex detenuto Giuseppe Lo Presti, Buzzi era in procinto di fare confessioni sulla strage di Brescia: \u00abBuzzi mi rivelava, usando un linguaggio metaforico ma per me chiaramente comprensibile, che intendeva fare delle dichiarazioni contro il Ferri relativamente alla strage di Brescia\". Stessa sorte venne riservata da Concutelli anche a Carmine Palladino, luogotenente di Stefano Delle Chiaie in Avanguardia Nazionale, arrestato nell'ambito dell'indagine per la strage alla stazione di Bologna e anch'egli recluso nel carcere di Novara. Il 10 agosto 1982 Palladino, che nel frattempo aveva dato segni di disponibilit\u00e0 a collaborare con i magistrati, viene strangolato con una rudimentale garrota perch\u00e9 accusato di essere un delatore.\nIn carcere Concutelli non ha mai rinnegato l'adesione alla lotta armata, rivendicando la paternit\u00e0 degli omicidi come esecutore e mandante militare, senza alcun pentimento. Nel corso degli anni di reclusione tent\u00f2 pi\u00f9 volte di evadere senza mai riuscirvi. La sua storia personale e politica e le azioni compiute negli anni della lotta armata ne fecero uno degli esponenti di rilievo dell'estremismo di destra degli anni settanta. Divent\u00f2 un simbolo e un modello da imitare per tanti giovani estremisti di una nuova generazione, come Valerio Fioravanti e gli altri componenti del suo gruppo eversivo, i Nar, per cui Concutelli rappresentava un vero e proprio archetipo del rivoluzionario di destra. Per questo motivo i Nar stessi progettarono pi\u00f9 volte elaborati piani per la sua evasione, senza mai riuscire a metterli in opera.\nNel processo per l'omicidio Occorsio, il 16 marzo 1978 la Corte d\u2019Assise di Firenze lo condanna all'ergastolo, pena confermata in appello il 12 dicembre dello stesso anno e resa definitiva dalla Corte di cassazione, il 6 marzo 1980. Gli omicidi di Buzzi e Palladino costeranno a Concutelli altri due ergastoli. Venne anche indagato dalla questura di Trapani per il sequestro avvenuto il 17 luglio 1975 ai danni dell'imprenditore Luigi Corleo, suocero dell'esattore Ignazio Salvo di Salemi. Il corpo del sequestrato non fu mai ritrovato e l'inchiesta imbocc\u00f2 un'altra pista.\nSi trovava in carcere quando Giovanni Falcone trov\u00f2 la sua scheda, tessera n. 11.070, a Palermo, nella sede della loggia massonica Camea (i cui vertici risultarono Aldo Vitale, Michele Barresi, Giuseppe Mandalari), una loggia frequentata anche da uomini di Cosa nostra. Gli affiliati furono tutti inquisiti nel 1979 per aver aiutato il finanziere Michele Sindona nel suo finto sequestro.\nDopo quasi 25 anni passati in carcere, in parte in regime di massimo rigore e in totale isolamento (nei cosiddetti \"braccetti\"), nel 2002 Concutelli ha ottenuto i benefici del regime di semilibert\u00e0 ed il permesso di recarsi al lavoro di giorno in quanto Maurizio Murelli riesce a assumerlo come responsabile dell'ufficio romano della sua casa editrice milanese Barbarossa. L'8 ottobre 2008 il Tribunale di sorveglianza decise per la sospensione del beneficio in quanto venne trovato in possesso di una piccola quantit\u00e0 di hashish mentre rientrava in carcere dopo la giornata di lavoro. Nel 2008, assieme al giornalista della Rai, Giuseppe Ardica, Concutelli ha pubblicato il volume autobiografico intitolato \"Io, l'uomo nero. Una vita tra politica, violenza e galera\", edito da Marsilio.\nNel 2009 \u00e8 stato colpito da una grave ischemia cerebrale che gli ha impedito da quel momento di parlare e di alimentarsi autonomamente. La sua misura detentiva \u00e8 stata commutata in arresti domiciliari, scontati a casa del fratello, a Portogruaro. Il 18 aprile 2011 gli \u00e8 stata riconosciuta la sospensione della pena detentiva per un periodo di due anni, fino al 2 marzo 2013, per gravi condizioni di salute. \u00c8 stato quindi trasferito in un appartamento sul litorale di Ostia, assistito da Emanuele Macchi, uno degli estremisti dello spontaneismo armato di destra."}
{"id": "1395324", "revid": "228587", "url": "https://it.wikipedia.org/wiki?curid=1395324", "title": "Episodi di Matlock (seconda stagione)", "text": "La seconda stagione di \"Matlock\" \u00e8 stata trasmessa sul canale statunitense NBC dal 22 settembre 1987 al 3 maggio 1988. In Italia viene trasmessa su TMC nel 1988."}
{"id": "1395333", "revid": "519495", "url": "https://it.wikipedia.org/wiki?curid=1395333", "title": "Chrono Cross", "text": " \u00e8 un videogioco di ruolo alla giapponese sviluppato e pubblicato da Square (ora Square Enix) per la console PlayStation nel 1999. \u00c8 il seguito spirituale di \"Chrono Trigger\", che era uscito nel 1995 per il Super Nintendo Entertainment System. \nContrariamente al suo predecessore, sviluppato dal \"Dream Team\", \"Chrono Cross\" \u00e8 stato sviluppato principalmente dallo sceneggiatore e regista Masato Kato e altri programmatori di \"Chrono Trigger\", inclusi il direttore artistico Yasuyuki Honne e il tecnico del suono Minoru Akao. Il compositore, Yasunori Mitsuda, ha composto la colonna sonora di \"Chrono Cross\" e Nobuteru Y\u016bki ha disegnato i suoi personaggi.\nLa storia di \"Chrono Cross\" s'incentra su un ragazzo di nome Serge, e il tema di mondi paralleli. Dovendo affrontare una realt\u00e0 alternativa dove lui \u00e8 morto da bambino, Serge cerca di scoprire la verit\u00e0 sulla divergenza dei due mondi. La ladra Kid e altri quarantatr\u00e9 personaggi lo aiutano nel suo viaggio attraverso l'arcipelago tropicale El Nido. Lottando per scoprire il suo passato e trovare la misteriosa Fiamma Ghiacciata, Serge \u00e8 principalmente opposto da Lynx, un oscuro antagonista.\nAl momento della sua pubblicazione in Giappone nel 1999 e in America nel 2000, \"Chrono Cross\" ricevette grandi recensioni e venne acclamato dalla critica, guadagnandosi un raro 10.0 da GameSpot. Le 1,5 milioni di vendite portarono ad una riedizione \"Greatest Hits\", continuando a vendere in Giappone come parte della serie \"Ultimate Hits\". Fu pubblicata inoltre una \"Millennium Edition\" comprendente di un calendario, un orologio e un campione musicale. Tuttavia, nonostante il grande successo, il gioco non venne mai pubblicato in Europa.\nIl 9 febbraio 2022 \u00e8 stata annunciata una remastered del gioco chiamata Chrono Cross: The Radical Dreamers Edition che include anche Radical Dreamers - Nusumenai h\u014dseki, sar\u00e0 tradotta anche in italiano e uscir\u00e0 in tutto il mondo dal 7 aprile 2022.\nModalit\u00e0 di gioco.\n\"Chrono Cross\" dispone dello standard gameplay degli RPG con alcune innovazioni. Il giocatore avanza controllando Serge attraverso il mondo di gioco a piedi o in barca. La navigazione tra le aree \u00e8 condotta tramite una mappa del mondo raffigurante il paesaggio da un ridimensionamento dall'alto. Attorno all'isola vi sono villaggi, aree esterne e dungeons, attraverso i quali il giocatore si muove in tre dimensioni. Luoghi come citt\u00e0 e foreste sono rappresentati da mappe in scala pi\u00f9 realistica, dove i giocatori possono conversare con gli abitanti locali per procurarsi oggetti e servizi, risolvere enigmi e sfide o incontrare nemici. \nCome in \"Chrono Trigger\", nel gioco non sono presenti incontri casuali; i nemici sono visibili sulle mappe e si muovono a caso oppure restano in attesa di fare imboscate al party. Toccando un mostro si passa alla prospettiva della schermata di battaglia, dove i giocatori possono attaccare fisicamente, usare gli Elements, difendersi o fuggire dai nemici. Le battaglie si svolgono a turni, permettendo ai giocatori un tempo infinito per selezionare un'azione dal menu disponibile. sia per i personaggi giocabili che per i nemici controllati dalla CPU, ogni attacco riduce il loro numero di hit points (una barra di energia sotto forma di numeri), che possono essere ripristinati attraverso gli Elements ed Elements Esauribili. Quando un personaggio perde tutti i punti ferita,sviene. Se tutti i personaggi dovessero cadere in battaglia, il gioco termina e deve essere ripreso dall'ultimo punto di salvataggio utilizzato, eccezion fatta per alcune battaglie specifiche legate alla trama in cui \u00e8 concesso perdere al giocatore.\nAltro aspetto unico di \"Chrono Cross\" \u00e8 la barra della stamina. All'inizio di una battaglia, ogni personaggio ha sette punti di stamina. Quando un personaggio usa un Element, la stamina decrementa a seconda dell'efficacia dell'attacco. La Stamina si ripristina lentamente quando altri personaggi e nemici effettuano azioni in battaglia. I personaggi con Stamina al di sotto di un punto devono aspettare per prendere azione e gli Elements richiedono tutti e sette i punti Stamina per essere usati (se si usa un Element in un qualsiasi numero al di sotto del sette, la stamina del personaggio cade in negativo ed il personaggio deve aspettare ancor pi\u00f9 del solito per ripristinarla). Con ogni battaglia, i giocatori possono accrescere le statistiche come forza e difesa. \nComunque, non esiste nessun sistema di punti esperienza; dopo quattro o cinque potenziamenti, le statistiche restano fisse finch\u00e9 non si sconfigge un Boss. Quest'operazione aggiunge una stella ad un conteggio mostrato nella finestra dello Status, che consente altre opportunit\u00e0 di accrescimento delle statistiche. I giocatori possono equipaggiare i personaggi con armi, armature ed accessori. Gli Elements esauribili possono essere utilizzati per ripristinare hit points o curare gli status alterati dopo le battaglie. Alcuni accessori possono essere equipaggiati per fornire effetti speciali in battaglia, come il Power Seal, che accresce l'attacco fisico. Gli oggetti e l'equipaggiamento possono essere comprati o trovati nelle mappe, spesso negli scrigni del tesoro. Diversamente dagli Elements, le armi ed armature non possono essere comprate; invece, il giocatore deve ottenere dei materiali grezzi, come rame, bronzo od osso, perch\u00e9 un fabbro li forgi a pagamento. Gli oggetti possono poi essere smontati nei componenti originali senza alcun costo.\nI giocatori attraversano le ambientazioni tropicali del gioco navigando. L'esistenza di due dimensioni parallele, come i periodi storici in \"Chrono Trigger\", gioca un ruolo significante nel titolo. I giocatori devono andare avanti e indietro attraverso i mondi per reclutare i membri del party, ottenere oggetti ed avanzare nella trama. Molta della popolazione di entrambi i mondi ha una controparte nell'altro; alcuni membri del party possono persino fare visita alle loro altre versioni. Il giocatore deve sempre cercare oggetti o luoghi che si trovano esclusivamente in uno dei due mondi. \nGli eventi di una dimensione a volte hanno un certo impatto nell'altra, per esempio, raffreddare del terreno bruciato su un'isola consente alla vegetazione di crescere nell'altro mondo. Questo sistema consente la presentazione di alcuni temi, incluso il domandarsi l'importanza delle decisioni prese da una persona ed il ruolo dell'umanit\u00e0 nel distruggere l'ambiente. Le notevoli sfaccettature del gameplay di \"Chrono Cross\" sono l'opzione New Game+ e i finali multipli. Come in \"Chrono Trigger\", i giocatori che hanno completato il gioco possono scegliere di ricominciarlo utilizzando i dati della precedente partita. \nI livelli dei personaggi, le tecniche imparate, l'equipaggiamento e gli oggetti ottenuti saranno trasferiti, mentre il denaro acquisito ed alcuni oggetti legati alla trama saranno persi. In una partita New game+, i giocatori possono aver accesso a dodici finali. Le scene che verranno mostrate dipenderanno dai progressi fatti nel gioco prima la battaglia finale, che pu\u00f2 essere combattuta in ogni momento.\nSviluppo.\nPrima del 1999, allo sceneggiatore di \"Chrono Trigger\" Masato Kato venne chiesto di sviluppare un nuovo gioco della serie \"Chrono\" nello stile di \"Radical Dreamers\". A quei tempi, anche lui aveva iniziato a considerare un seguito diretto a \"Chrono Trigger\" che avrebbe svelato alcuni intrecci della trama mai chiarificati. Kato ed il produttore del gioco, Hiromichi Tanaka, decisero poi di seguire una strada diversa poich\u00e9 \"Chrono Trigger\" sarebbe stato presto riproposto in \"Final Fantasy Chronicles\" per creare un senso di continuit\u00e0. \nKato fece notare che ideare una nuova storia per \"Chrono Cross\", con un nuovo cast di personaggi, avrebbe concesso a coloro che avessero dimenticato la trama o che non avessero mai giocato \"Chrono Trigger\" di godersi il gioco senza sentirsi confusi. Gli sviluppatori decisero di non abusare del viaggio nel tempo nel gioco, in quanto ritennero che sarebbe stata una \"revisione dell'ultimo gioco\". Kato conferm\u00f2 che oltre ai mondi paralleli, il tema principale di \"Chrono Cross\" era il destino di Schala, che egli non fu in grado di approfondire precedentemente in \"Chrono Trigger\". Egli intendeva indurre il giocatore a pensare che futuri alternativi e altre possibilit\u00e0 potrebbero esistere nella sequenza finale, desideroso di avere il risultato di \"non far...smettere di giocare\".\nColonna sonora.\nLa colonna sonora di \"Chrono Cross\" \u00e8 stata composta dal compositore freelance Yasunori Mitsuda, che aveva precedentemente lavorato a \"Chrono Trigger\". Dopo essere stato contattato per comporre la colonna sonora da Kato, Mitsuda decise di concentrare il suo lavoro attorno alle influenze della cultura del Terzo Mondo, incluse la Mediterranea, Fado, la musica celtica e la percussiva musica africana. Per mettere in risalto il tema dei mondi paralleli, diede all'\"Another\" ed alla \"Home\" dei motivi rispettivamente oscuri e frizzanti. \nIl contributore di \"Xenogears\", Tomohiko Kira, suon\u00f2 la chitarra nei temi d'apertura e di chiusura. Noriko Mitose, come deciso da Masato Kato, cant\u00f2 la canzone di chiusura, \"Radical Dreamers - The Unstolen Jewel\". Ryo Yamazaki, un programmatore di sintetizzazione di Square Enix, aiut\u00f2 Mitsuda nel trasferire le sue idee nelle capacit\u00e0 sonore della PlayStation. Mitsuda fu felice di compiere almeno met\u00e0 di ci\u00f2 che aveva previsto. Alcune tracce furono riprese dalla colonna sonora di \"Radical Dreamers\", come \"Gale\", \"frozen Flame\" e \"Viper Mansion\". Nuove entrate nella colonna sonora contengono motivi principali da \"Chrono Trigger\" e \"Radical Dreamers\". la melodia di \"Far Promise ~ Dream Shore\" compare maggiormente in \"The Dream That Time Dreams\" e \"Voyage ~ Another World.\"\nUna volta conclusa la produzione, Mitsuda gioc\u00f2 \"Chrono Cross\" per valutare quanto le sue composizioni s'intersecassero con le scene. I giocatori che avevano preordinato il gioco ricevettero un disco campione con cinque tracce. Nel 1999, fu pubblicata in Giappone la colonna sonora ufficiale composta di tre CD. Nel 2005, a grande richiesta, Square Enix ha riedito la colonna sonora. Precedentemente, quello stesso anno, Mitsuda annunci\u00f2 che un nuovo album musicale arrangiato sarebbe stato pubblicato entro giugno del 2005. Ci\u00f2 non avvenne, anche se durante un concerto della sinfonia di videogame Play!, egli rivel\u00f2 che sarebbe uscita \"entro l'anno\" ed avrebbe incluso della musica acustica. Pi\u00f9 tardi, nel 2006, Mitsuda afferm\u00f2 che l'album sarebbe effettivamente stato pubblicato nel 2007."}
{"id": "1395340", "revid": "125957842", "url": "https://it.wikipedia.org/wiki?curid=1395340", "title": "'Ndrina Condello", "text": "La ndrina Condello \u00e8 una cosca malavitosa o 'ndrina della 'ndrangheta calabrese che opera sul territorio delle citt\u00e0 di Reggio Calabria, Villa San Giovanni e Fiumara, attiva nel traffico di stupefacenti ed armi, nel controllo degli appalti e nel racket delle estorsioni. Capeggiata da Pasquale Condello, considerato boss indiscusso, \"primula rossa\" della 'ndrangheta e chiamato \"il Supremo\" per il carisma criminale che esercita nell'organizzazione malavitosa, fino al suo arresto, capeggiata in seguito da Domenico Condello arrestato il 10 ottobre 2012 a Reggio Calabria dopo 19 anni di latitanza.\nStoria.\nFaida di Palmi.\nNel maggio del 1977 scoppia una faida tra i Gallico-Morgante-Sgr\u00f2-Sciglitano e tra i Parrello-Condello a cui si aggiungono anche i Bruzzise, anch'essi di Palmi ma che controllavano la zona \"Montagna delle nevi\". Per la prima fazione erano presenti anche i Frisina, i Mazzullo, i Gramuglia e i Costantino, mentre per la seconda: gli Iemma, i Merlino, i Gullo, i Papasergi, i Papaianni e alcuni esponenti dei Porpiglia, Celi, Anastasio, Crucitti, Zirino, Riotto, Cristofaro e Fameli. La faida si concluder\u00e0 solo nel 1990 con l'arresto di esponenti dei Gallico.\nSeconda guerra di 'Ndrangheta.\nLa seconda guerra di 'ndrangheta si apre con caratteristiche di lotta armata contro il potere dei De Stefano. Lo scontro inizia nel 1985 con la secessione dei Condello-Rosmini-Imerti dal clan De Stefano. La faida conta circa 621 morti. Uno scontro terrificante a colpi di pistole, lupare, Kala\u0161nikov, bombe a mano, bazooka e mitragliette, tritolo e dinamite che, non risparmiando donne, vecchi e bambini ha insanguinato la provincia. La \"pax mafiosa\" \u00e8 stata raggiunta solo con l'intervento di Cosa Nostra, delle famiglie mafiose di New York, dalla cosca dei Nirta (La Maggiore) di San Luca e dagli Alvaro di Sinopoli.\nOrganizzazione.\nMembri"}
{"id": "1395347", "revid": "110157", "url": "https://it.wikipedia.org/wiki?curid=1395347", "title": "Manoleasa", "text": "Manoleasa \u00e8 un comune della Romania di 3.669 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 10 villaggi: Bold, Flondora, Iorga, Liveni, Loturi, Manoleasa, Manoleasa-Prut, Sadoveni, \u0218erpeni\u021ba, Zahoreni."}
{"id": "1395348", "revid": "124123", "url": "https://it.wikipedia.org/wiki?curid=1395348", "title": "Luigi Toselli", "text": "Biografia.\nLuigi Toselli nasce nel 1876 ad Alessandria ed intraprende la carriera militare nel 1898 come sottotenente degli alpini.\nPartecipa alla guerra italo-turca ed alla prima guerra mondiale. Alla fine del conflitto \u00e8 Capo di Stato Maggiore presso il Comando delle forze italiane nei Balcani. \nDopo il comando dal 1927 al 1929 del Servizio Informazioni Militare \u00e8 alla guida della 2\u00aa Brigata Alpina e della Divisione Monviso. \nCessa il servizio nel 1940 e muore nel 1941."}
{"id": "1395349", "revid": "628767", "url": "https://it.wikipedia.org/wiki?curid=1395349", "title": "P\u00f5ltsamaa", "text": "P\u00f5ltsamaa (in tedesco \"Oberpahlen\") \u00e8 una citt\u00e0 dell'Estonia orientale, nella contea di J\u00f5gevamaa. Il comune cittadino \u00e8 stato inglobato nel 2017 nel rispettivo comune rurale."}
{"id": "1395350", "revid": "287204", "url": "https://it.wikipedia.org/wiki?curid=1395350", "title": "Them Not Me", "text": "Them Not Me \u00e8 un EP del gruppo thrash metal tedesco Destruction, pubblicato nel 1995. \u00c8 il secondo disco pubblicato su etichetta autoprodotta \"Brain Butcher Compact\", successivamente escluso dalla discografia ufficiale."}
{"id": "1395352", "revid": "253269", "url": "https://it.wikipedia.org/wiki?curid=1395352", "title": "Lilian Fontaine", "text": "Il 30 novembre 1914 si spos\u00f2 con Walter Augustus de Havilland, dal quale ebbe due figlie: le attrici Olivia de Havilland e Joan Fontaine.\nLa coppia divorzi\u00f2 il 23 febbraio 1925 e Lillian nel mese di aprile dello stesso anno, si rispos\u00f2 con George Milan Fontaine e visse con lui fino alla sua morte, avvenuta nel 1956.\nLilian Fontaine mor\u00ec di cancro il 20 febbraio 1975 a Santa Barbara, in California."}
{"id": "1395353", "revid": "767487", "url": "https://it.wikipedia.org/wiki?curid=1395353", "title": "Mihai Eminescu (Boto\u0219ani)", "text": "Mihai Eminescu (in passato \"Ipote\u0219ti\") \u00e8 un comune della Romania di 6.807 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 9 villaggi: Baisa, C\u0103t\u0103m\u0103re\u0219ti, C\u0103t\u0103m\u0103re\u0219ti-Deal, Cervice\u0219ti, Cervice\u0219ti-Deal, Cucor\u0103ni, Ipote\u0219ti, Manole\u0219ti, St\u00e2nce\u0219ti.\nLa sede comunale \u00e8 ubicata nell'abitato di Ipote\u0219ti.\nIl comune ha assunto il nome attuale in onore del poeta Mihai Eminescu (1850-1889), che qui visse."}
{"id": "1395355", "revid": "124588498", "url": "https://it.wikipedia.org/wiki?curid=1395355", "title": "Unione montana Prealpi Trevigiane", "text": "L'unione montana Prealpi Trevigiane \u00e8 un'unione montana del Veneto.\nComprende dodici comuni della provincia di Treviso distribuiti lungo il versante meridionale delle Prealpi Bellunesi: Cappella Maggiore, Cison di Valmarino, Cordignano, Follina, Fregona, Miane, Revine Lago, Sarmede, Tarzo, valdobbiadene, Vidor e il capoluogo Vittorio Veneto.\nDeriva dalla riforma della comunit\u00e0 montana delle Prealpi Trevigiane, in cui ricadevano anche i comuni di Segusino (oggi nell'unione montana Feltrina), Farra di Soligo, Pieve di Soligo e Refrontolo (non pi\u00f9 aderenti ad alcuna unione montana)."}
{"id": "1395357", "revid": "287204", "url": "https://it.wikipedia.org/wiki?curid=1395357", "title": "Mih\u0103ileni", "text": ""}
{"id": "1395360", "revid": "1652635", "url": "https://it.wikipedia.org/wiki?curid=1395360", "title": "Principio di individuazione", "text": "Il principio di individuazione afferma che un ente esiste nella sua individualit\u00e0 come un essere differente e distinto nei confronti di tutti gli altri enti che pure partecipano della sua stessa natura. Per esempio: un essere pu\u00f2 avere come sua specificit\u00e0 quella di essere uomo in base alla sua caratteristica essenziale (l'umanit\u00e0), ma anche una sua esistenza particolare nel tempo e nello spazio tale da distinguerlo da tutti gli altri uomini.\nInterpretazioni aristoteliche.\nIl principio di individuazione \u00e8 un'espressione usata dai traduttori di Avicenna per il quale l'individualit\u00e0 si formava nel momento stesso in cui l'anima passava dallo stato potenziale unendosi in atto al corpo dell'uomo dandogli esistenza, vita; quindi l'individualit\u00e0 apparteneva all'anima:\nUna volta conseguita l'individualit\u00e0 l'uomo distingue la sua soggettivit\u00e0 (sostanza prima) dalla oggettivit\u00e0 e da qui inizia la possibilit\u00e0 della conoscenza per l'uomo di ci\u00f2 che \u00e8 fuori e dentro di lui, di tutta la realt\u00e0 universale e particolare, formandosi cos\u00ec concetti che gli appartengono come una sostanza seconda.\nQuindi per Aristotele l'individualit\u00e0, la sostanza realmente dotata di esistenza \u00e8 solo ed esclusivamente la sostanza singola, o \"sostanza prima\", ovvero l'individuo dato dall'unione di forma (che determina l'aspetto universale umano) e materia che conferisce le peculiarit\u00e0 individuali al singolo uomo esistente.\nI tomisti ripresero l'interpretazione aristotelica dell'origine del \"principium individuationis\" dalla materia cio\u00e8 dal suo collocarsi nello spazio e nel tempo come \"materia signata quantitate\" mentre gli agostiniani facevano risalire il principio di individuazione a un singolo preciso momento dell'unione (\"communicatio\") della materia con la forma.\nLa soluzione di Duns Scoto e Guglielmo di Ockham.\nQuesta oscillazione tra materia e forma nella formazione dell'ente si interruppe con Duns Scoto che ipotizzo una \"realt\u00e0 ultima dell'ente\", che poi chiam\u00f2 \"haecceitas\" (ecceit\u00e0) - che di per s\u00e9 non \u00e8 n\u00e9 forma n\u00e9 materia ma semmai una caratteristica particolare di ambedue - corrispondente al momento della realizzazione della reale individuazione. \nDuns Scoto ritiene infatti che l'individuazione non dipenda n\u00e9 dalla materia, che \u00e8 di per s\u00e9 indistinta, quindi incapace di produrre distinzione e diversit\u00e0 n\u00e9 dalla forma, che come sostanza \u00e8 prima di ogni individualit\u00e0, ma che vi sia un procedimento che porta alla strutturazione di \u00ab\"ultima realt\u00e0 dell'ente\"\u00bb operata dalla materia che, agendo sulla natura comune, arriva a determinarla come individualit\u00e0 realizzata attraverso l'insieme di materia e forma cos\u00ec che l'individualit\u00e0 rappresenta il punto finale, l'attualit\u00e0 piena e compiuta della sostanza di modo che l'individuo sia \"haec res\" (haecceitas). Da qui ogni singolo individuo \u00e8 un essere creato unico e irripetibile. \nGuglielmo di Ockham identific\u00f2 la questione come un falso problema poich\u00e9 ormai la disputa sugli universali che aveva visto la prevalenza del nominalismo, aveva concluso che non esisteva la realt\u00e0 di alcun universale il quale di per s\u00e9 non era altro che una pura determinazione concettuale e che quindi anche l'idea di una sostanza anteriore e comune a tutti gli enti era da rigettare poich\u00e9 le uniche realt\u00e0 esistenti sarebbero state solo quelle individuali. Occam stabilisce dunque che esistenza e individuazione non sono due momenti distinti poich\u00e9 l'ente nasce esistendo come individuo.\nLeibniz.\nIl principio di individuazione riaffiora nel pensiero di Leibniz.\nCome quantit\u00e0 la materia \u00e8 omogenea (dal significato originario del termine greco: \"della stessa natura\"): ma se \u00e8 omogenea come si spiega che essa presenti una diversit\u00e0 di forme, di qualit\u00e0 ecc.? Evidentemente all'interno di quella che noi chiamiamo materia c'\u00e8 un \"principio di differenziazione\", una forza per cui un corpo si differenzia da un altro corpo.\nD'altra parte se la materia fosse semplice estensione come si spiega lo spostamento? Il concetto di movimento non pu\u00f2 derivare da quello di estensione. Se consideriamo due corpi dal punto di vista dell'estensione, il fatto che siano estesi non spiega perch\u00e9 un corpo si sposti con maggiore difficolt\u00e0 rispetto a un altro corpo. I due corpi infatti possono anche differire per l'estensione, ma questo non \u00e8 l'elemento determinante per cui essi offrono una diversa resistenza all'azione di chi li vuole muovere. Questa diversa resistenza significa che essi oppongono una forza diversa all'azione di chi vuole spostarli. Questo vuol dire che l'essere reale \u00e8 essere semplice che contiene un \"principio di differenziazione\" e un \"principium individuationis\" caratterizzato dall'insieme dei suoi predicati (\"omne individuum sua tota entitate individuatur\"), che sono per\u00f2 infiniti e dunque conoscibili nella loro totalit\u00e0 soltanto da Dio.\nQuindi l'essere reale \u00e8 diverso da tutti gli altri esseri; esso \u00e8 un essere unico, una \"sostanza\" non materiale e passiva ma che esprime un'attivit\u00e0 per cui \u00e8 un \"centro di forza\" qualcosa che agisce indipendentemente da qualsiasi altro essere. Leibniz chiama \"monade\" questa sostanza. \n\u00ab\"Ora questa forza \u00e8 qualcosa di diverso dalla grandezza, dalla figura e dal movimento; e da ci\u00f2 si pu\u00f2 giudicare che tutto quanto si sa dei corpi non consiste solo nell'estensione, come sostengono i moderni. Questo ci costringe a reintrodurre quelle forme che essi hanno bandito\".\u00bb\nSchopenhauer.\nPer Arthur Schopenhauer la \"volont\u00e0 di vivere\" (\"Wille zum Leben\"), che finisce per auto-limitarsi nella concatenazione di spazio, tempo e causalit\u00e0, \u00e8 da principio infinita e libera. \u00ab\"In realt\u00e0 la volont\u00e0 non \u00e8 in grado di limitarsi se non come atto volontario dell'individuo che decide liberamente di negarla. La volont\u00e0 raggiunge la sua massima espressione nell'uomo capace di autocoscienza e fornito di ragione, in grado, in alcuni casi, di elevarsi al di sopra del principio di causa e di conoscere la cosa in s\u00e9. Le \"limitazioni\" di spazio e tempo come qui sopra viene accennato non sono nient' altro che le forme della rappresentazione e quindi il modo in cui l'uomo pu\u00f2 conoscere il mondo non intuitivamente.\"\u00bb La conoscenza intuitiva, per Schopenhauer, consiste nella \"sensazione\" resa possibile dal proprio corpo, di essere mossi da impulsi, tensioni, desideri, dunque la \"volont\u00e0\".\nFattasi oggetto, la Volont\u00e0 perde la propria infinit\u00e0 ed \u00e8 a quel punto che sorgono gli individui, apparentemente differenziati e irrimediabilmente separati l'uno dall'altro.\nLa Volont\u00e0 non perde il suo essere infinito diventando individuo o cosa determinata. Ogni cosa \u00e8 manifestazione della volont\u00e0.\nIl \"principium individuationis\", la forma del fenomeno, cio\u00e8 come esso appare in esteriorit\u00e0, pu\u00f2 allora essere definito come l'illusione della molteplicit\u00e0 e della differenziazione: un aspetto del Velo di Maya.\nE questa differenziazione, seppur solo illusoria, porta i fenomeni a scontrarsi l'uno con l'altro, poich\u00e9 non comprendono di essere, in fondo, la medesima volont\u00e0 oggettivata.\nNietzsche.\nQuando Nietzsche, nella \"Nascita della tragedia\" del 1872 scrive che lo spirito dionisiaco annulla il principio di individuazione, elimina cio\u00e8 le categorie civili, statali, morali, intende riferire come nell'ebbrezza del Satiro, che \u00e8 la verit\u00e0, l'uomo colga l'orrore, l'atrocit\u00e0, della propria esistenza. Il principio di individuazione, riflesso dell'istinto apollineo, pur illusorio tuttavia \u00e8 necessario - al fine che l'uomo non si autodistrugga nel proprio lacerante grido (Iakchos) di dolore. Ma, perch\u00e9 \u00e8 l'ebbrezza ad esser considerata come verit\u00e0, e non invece la ragione, il principio di individuazione?\nNietzsche \u00e8 chiaro: \"la musica precede l'idea\", cos\u00ec Dioniso precede Apollo. La musica, infatti, precede l'idea a causa della propria \"immediatezza\". e ci\u00f2 ch'\u00e8 immediato \u00e8 senz'altro vero, perch\u00e9 \u00e8 conosciuto senza i filtri della ragione; in tal senso, Nietzsche parla di conoscenza tragica contrapponendola alla conoscenza ideale, che con la logica ha creato la menzogna. Quindi il principio di individuazione, in quanto apollineo, non pu\u00f2 costituirsi come verit\u00e0 poich\u00e9 non coincide con la vera realt\u00e0, ma con quella che \u00e8 una \"immagine di sogno simbolica\". L'uomo nell'arte e nella vita vive come in un \u00absogno\u00bb, di modo che in contrapposizione alla realt\u00e0 \u00ab\"la vita diviene tollerabile e meritevole di essere vissuta\"\u00bb. Il dolore si libera nel sogno; col sopraggiungere dello spirito dionisiaco invece l'uomo vive tragicamente la natura e i rapporti con gli altri uomini."}
{"id": "1395364", "revid": "1573940", "url": "https://it.wikipedia.org/wiki?curid=1395364", "title": "Mergus", "text": "Mergus \u00e8 un genere degli smerghi propriamente detti, anatre della trib\u00f9 delle anatre marine (Mergini).\nSebbene siano anatre marine, la maggior parte degli smerghi preferisce habitat fluviali e solamente lo smergo minore vive comunemente sul mare. Questi grandi mangiatori di pesci hanno i margini dei loro becchi seghettati per far meglio presa sulle loro prede. Insieme alla pesciaiola e allo smergo monaco, sono noti spesso come \u00abbecchi a sega\u00bb.\nTassonomia.\nIl genere comprende le seguenti specie:\nLe specie fossili che sono state descritte sono \"Mergus miscellus\" del Miocene medio della formazione di Calvert (c. 14 milioni di anni fa, Barstoviano) della Virginia, USA, e \"Mergus connectens\" (Pleistocene medio dell'Europa centrale tra gli 800.000 e i 125.000 anni fa). Uno smergo fossile sempre da descrivere \u00e8 stato ritrovato nella formazione di Saj\u00f3v\u00f6lgyi del Miocene medio (Badeniano superiore, 13-12 milioni di anni fa) di M\u00e1trasz\u00f5l\u00f5s, Ungheria (G\u00e1l \"et al.\" 1998-99).\nLo smergo monaco, spesso indicato come \"Mergus cucullatus\", non appartiene filogeneticamente al genere \"Mergus\"."}
{"id": "1395371", "revid": "92719", "url": "https://it.wikipedia.org/wiki?curid=1395371", "title": "Smergo delle isole Auckland", "text": ""}
{"id": "1395376", "revid": "767487", "url": "https://it.wikipedia.org/wiki?curid=1395376", "title": "Franz Paula von Schrank", "text": "Schrank fu il primo direttore dei Giardini Botanici di Monaco di Baviera tra il 1809 e il 1832.\nCominci\u00f2 a frequentare il collegio gesuita di Passavia a nove anni e a quindici entr\u00f2 nella Compagnia di Ges\u00f9. Trascorse il primo anno del suo noviziato a Vienna ed il secondo a \u00d6denburg (oggi la citt\u00e0 di Sopron in Ungheria), dove segu\u00ec i corsi di un missionario di ritorno dal Brasile, che lo port\u00f2 ad interessarsi alla Storia naturale. Studi\u00f2 in seguito a Raab, a Tyrnau (oggi Trnava in Slovacchia) ed a Vienna.\nInizi\u00f2 ad insegnare al collegio di Linz a partire dal 1769. Dopo la soppressione del suo ordine, si spost\u00f2 a Passau, dove venne ordinato sacerdote nel dicembre 1774 ed ottenne il dottorato in teologia nel 1776 a Vienna.\nNel 1776, pubblic\u00f2 \"Beitr\u00e4ge zur Naturgeschichte\" e venne nominato professore di matematica e fisica all'Universit\u00e0 di Amberg, ed in seguito professore di retorica a Burghausen. Nel 1784, divent\u00f2 professore di Eloquenza prima di insegnare Botanica Economica ed Economia Agraria all'universit\u00e0 di Ingolstadt, ed infine diventare consigliere ecclesiastico a Landshut. Nel 1809, l'Accademia delle Scienze di Monaco lo elesse come membro, a condizione che si assumesse la direzione del giardino botanico della citt\u00e0, allora di recente fondazione, incarico che port\u00f2 fino al 1832.\nLa sua opera principale rimane certamente \"Flora monacensis\" (Monaco, 1811-1820). In \"Plant\u00e6 rariores horti academici Monacensis descript\u00e6 ed iconibus illustrat\u00e6\" (1819), descrive le piante coltivate nel giardino di Monaco. Studia anche gli insetti, la fisiologia delle piante e dei funghi, come pure il movimento dei protozoi infusori.\nNella nomenclatura tassonomica, l'abbreviazione standard \"Schrank\" viene applicata ai taxa che descrisse nelle sue opere.\nIl genere botanico \"Schrankia\" Willd venne pubblicato dopo la sua morte.\nOpere.\nFranz von Paula Schrank fu autore di una grande quantit\u00e0 di opere, tra cui si segnalano:"}
{"id": "1395377", "revid": "110157", "url": "https://it.wikipedia.org/wiki?curid=1395377", "title": "Mih\u0103ileni (Boto\u0219ani)", "text": "Mih\u0103ileni \u00e8 un comune della Romania di 2.752 abitanti, ubicato nel distretto di Boto\u0219ani, nella regione storica della Moldavia e Bucovina.\nIl comune \u00e8 formato dall'unione di 3 villaggi: Mih\u0103ileni, P\u00e2r\u00e2u Negru, Rogoje\u0219ti (Bucovina).\nNel 2003 si sono staccati da Mih\u0103ileni i villaggi di C\u0103line\u0219ti, C\u00e2nde\u0219ti, Talpa e Vi\u021bcani, andati a formare il comune di C\u00e2nde\u0219ti."}
{"id": "1395379", "revid": "767487", "url": "https://it.wikipedia.org/wiki?curid=1395379", "title": "Jacques Bernard Hombron", "text": "Hombron partecip\u00f2 alle spedizioni francesi dell\"'Astrolabe\" e della \"Zelee\" tra il 1837 e il 1840 allo scopo di investigare su quale fosse il perimetro dell'Antartide. Insieme a Honor\u00e9 Jacquinot descrisse un gran numero di piante e animali."}
{"id": "1395380", "revid": "148107", "url": "https://it.wikipedia.org/wiki?curid=1395380", "title": "Episodi di Matlock (terza stagione)", "text": "La terza stagione di \"Matlock\" \u00e8 stata trasmessa originariamente tra il 1988 e il 1989."}
{"id": "1395381", "revid": "160926", "url": "https://it.wikipedia.org/wiki?curid=1395381", "title": "Teage (dialogo)", "text": ""}
{"id": "1395384", "revid": "207374", "url": "https://it.wikipedia.org/wiki?curid=1395384", "title": "Schrank", "text": ""}
{"id": "1395385", "revid": "160926", "url": "https://it.wikipedia.org/wiki?curid=1395385", "title": "Critone (dialogo)", "text": ""}
{"id": "1395389", "revid": "160926", "url": "https://it.wikipedia.org/wiki?curid=1395389", "title": "Lachete (dialogo)", "text": ""}
{"id": "1395396", "revid": "22414", "url": "https://it.wikipedia.org/wiki?curid=1395396", "title": "Legge di razionalit\u00e0 degli indici", "text": ""}
{"id": "1395397", "revid": "486946", "url": "https://it.wikipedia.org/wiki?curid=1395397", "title": "Louis Ferretti", "text": ""}
{"id": "1395398", "revid": "22414", "url": "https://it.wikipedia.org/wiki?curid=1395398", "title": "Seconda legge della cristallografia", "text": ""}
{"id": "1395400", "revid": "169040", "url": "https://it.wikipedia.org/wiki?curid=1395400", "title": "Episodi di Buffy l'ammazzavampiri (sesta stagione)", "text": "La sesta stagione della serie televisiva Buffy l'ammazzavampiri \u00e8 andata in onda dal 2 ottobre 2001 al 21 maggio 2002.\nGli antagonisti principali sono il Trio (Warren, Jonathan e Andrew) e Dark Willow.\nIl rito (1\u00aa parte).\nTrama.\nSono passati 146 giorni dal decesso di Buffy, morta, sacrificandosi per salvare il mondo e la sorellina Dawn.\nDa allora, molte cose sono cambiate. Willow e Tara decidono di trasferirsi in casa Summers per prendersi cura di Dawn, mentre il signor Giles, sempre pi\u00f9 depresso a causa della morte della sua valorosa cacciatrice, decide di tornare in Inghilterra, lasciando la gestione del Magic Shop ad Anya. Inoltre, il Buffybot ha preso temporaneamente le veci della cacciatrice, poich\u00e9 la morte di Buffy avrebbe potuto causare notevoli problemi per l'affidamento di Dawn, ma la sua eccentrica personalit\u00e0 ha rischiato pi\u00f9 volte di far smascherare l'inganno. Una sera il Buffybot, durante il turno di pattuglia, viene ferito ad un occhio durante lo scontro con un vampiro, riportando danni superficiali al sistema direzionale; nel frattempo per\u00f2, il vampiro sopravvive, e racconta l'accaduto ad una banda di demoni motociclisti, gli \"Hellions\", comandati dallo spietato e sadico \"Razor\", che vede nelle ferite del Buffybot, una buona occasione per saccheggiare la citt\u00e0.\nWillow, rivelatasi la figura pi\u00f9 autorevole dopo la morte di Buffy, confessa al resto del gruppo di sentirsi pronta per eseguire un rituale oscuro che, se effettuato correttamente, potrebbe riportare in vita Buffy e di voler provare ad eseguirlo, tenendone per\u00f2, Giles, Dawn e Spike all'oscuro, poich\u00e9 potrebbero fraintendere le sue intenzioni.\nCos\u00ec, dopo aver radunato tutto l'occorrente e aver ucciso un cervo, gesto sacrificale per riottenere la vita di Buffy, il rito sembra essere pronto per essere eseguito, ma una volta riunitasi al Magic Shop, la Gang trova un biglietto di Giles, che li avverte di essere partito di nascosto al fine di evitare un addio straziante. Decidono cos\u00ec di andare all'aeroporto per fargli una sorpresa, augurandogli buon viaggio. \nCos\u00ec, in una buia notte di luna piena, mentre la piccola Dawn si trova al sicuro con Spike all'interno di casa Summers, Willow e gli altri si recano al cimitero, davanti alla tomba di Buffy. L'oscuro rituale ha inizio. Mentre Willow \u00e8 costretta a superare atroci prove fisiche, gli scagnozzi motociclisti di Razor radono al suolo Sunnydale, incontrando nuovamente il Buffybot ferito dagli artigli del leader demoniaco. Intanto al cimitero, il gruppo \u00e8 giunto alla parte culminante del rituale, che, purtroppo, verr\u00e0 interrotto dai demoni condotti l\u00ec dal Buffybot, ignaro di essere seguito. Nella zuffa, l'urna sacra del venerato dio Osiride, acquistata da Anya su Ebay, si spacca in due, seminando il panico fra il gruppo.\nIl rito (2\u00aa parte).\nTrama.\nMentre la citt\u00e0 di Sunnydale viene messa a ferro e fuoco dagli uomini di Razor, nelle viscere del sottosuolo, all'interno della sua claustrofobica bara, Buffy, in avanzato stato di decomposizione, si rigenera completamente, tornando in vita. La ragazza, ora intrappolata nella sua stessa tomba, \u00e8 costretta a scavarsi un varco con la sola forza delle mani nude.\nContemporaneamente, Willow e gli altri si vedono costretti alla ritirata in seguito alla loro netta inferiorit\u00e0 numerica rispetto ai demoni, per cui decidono di separarsi rifugiandosi nel bosco circostante il cimitero, cercando disperatamente una strada per tornare al Magic Shop. Anya e Tara riescono a tornarvi per prime, ma preoccupate per Willow e Xander, decidono di inviare loro una luce mistica per illuminare la via che dovranno percorrere. Una volta riunitosi, il gruppo, sconvolto, convinto di aver fallito il rito, decide di uscire e andare alla ricerca di Dawn e Spike, fuggiti da casa Summers, in quanto troppo esposta al pericolo. Intanto il Buffybot viene catturato e torturato dai demoni, mentre la vera Buffy, dopo aver scavato per diverso tempo, riesce finalmente ad uscire dalla tomba. Perlustrando i vicoli della citt\u00e0, la cacciatrice sembra trovarsi in un grave stato confusionale, arrivando proprio nel luogo dove il Buffybot sta per essere giustiziato. Dopo aver pronunciato un macabro ed elaborato discorso, Razor da ordine ai suoi scagnozzi di accendere i motori delle loro moto, alle cui ruote sono agganciate le catene che imprigionano le gambe del Buffybot, che si staccano da lui non appena i veicoli iniziano a muoversi, costringendo Buffy ad emettere un urlo disperato, facendosi scoprire. Giunti sul posto, Dawn e Spike scoprono i resti dell'androide, le cui ultime parole sono per Dawn, avvertendola della resurrezione della sorella. Dopo una disperata fuga, la cacciatrice incontra casualmente i suoi amici, che la riconoscono e cercano di seguirla, ma Razor e una manciata dei suoi scagnozzi entrano in scena, vogliosi di infliggere loro una lenta e straziante tortura.\nDopo un violento scontro, Buffy riesce ad uccidere gran parte della brigata, ma, purtroppo, Razor sopravvive; alla fine sar\u00e0 proprio Tara a mandare Razor all'inferno, piantandogli un'ascia nel cuore, quando quest'ultimo era sul punto di uccidere Willow. Nel contempo, Buffy si \u00e8 arrampicata sulla torre da cui si gett\u00f2 mesi prima, per salvare il mondo. Qui, viene raggiunta da Dawn. Quest'ultima cerca di convincere la sorella a scendere, essendo la torre altamente instabile, ma ella minaccia di buttarsi di nuovo, sostenendo che solo con la morte le cose sono definite e precise e che sia il mondo il vero inferno. Ma vedendo Dawn in pericolo, Buffy non esita a salvarla. Le due sorelle sono finalmente ricongiunte. \nIl ritorno.\nTrama.\nBuffy torna a casa dove viene coccolata dalle cure amorevoli e dolci della sorellina Dawn, ma \u00e8 ancora sotto choc per ci\u00f2 che le \u00e8 appena accaduto.\nSpike, venuto a conoscenza della resurrezione, si infuria con Willow, salvo poi, dato l'affetto e il rispetto che prova per la strega, riversare le colpe su Xander, suo rivale abituale. Secondo lui riportare in vita Buffy \u00e8 stato un grande sbaglio: non si scherza con la magia, sebbene Spike sia onestamente contento che Buffy sia tornata in vita. Difatti quello che il gruppo non sa \u00e8 che quando hanno riportato in vita Buffy, hanno anche creato uno spirito demoniaco che, per poter sopravvivere, deve uccidere Buffy.\nC'\u00e8 un solo problema: lo spirito non pu\u00f2 essere toccato dato che \u00e8 un fantasma. Willow e Tara fanno un incantesimo per rendere corporeo lo spirito, cos\u00ec Buffy pu\u00f2 finalmente ucciderlo decapitandolo. In un momento di confusione, Buffy rivela a Spike di sentirsi molto triste. Lei non voleva tornare in vita dato che si trovava in Paradiso. La terra, per lei, ora \u00e8 il vero inferno.\nAllagamento.\nTrama.\nBuffy, finalmente uscita dallo choc in cui era avviluppata, tenta di riprendere in mano la sua vita. Willow e gli altri devono per\u00f2 informarla che stanno passando un brutto periodo economico. Ci sono bollette arretrate molto costose, ma non ci sono soldi con cui poterle pagare. A peggiorare il tutto una brutta perdita d'acqua in casa Summers, che sta allagando l'intero seminterrato.\nBuffy decide quindi di chiedere un prestito alla Banca, ma le viene negato, dato che non d\u00e0 garanzie sufficienti. Giles, nel frattempo, torna a Sunnydale per riabbracciare la sua amata Buffy. Ha una forte discussione con Willow, giungendo addirittura a definirla: \"una stupida, piccola arrogante\". Giles le confida che deve stare attenta: la magia sta prendendo il sopravvento su di lei, un passaggio attraverso cui lui stesso \u00e8 passato.\nUn gruppo di adolescenti formato da: Jonathan, Andrew e Warren per rapinare una banca, assoldano un demone. A colpo riuscito, il demone dice che in cambio vuole la testa della cacciatrice. I tre non possono fare altro che fornire l'indirizzo di casa Summers. Dopo una lotta, che vede la distruzione di alcune parti dei mobili di casa Summers, il demone viene ucciso. Buffy riceve una chiamata da Angel che vuole finalmente rivederla.\nSotto esame.\nTrama.\nBuffy torna da Los Angeles. In quella citt\u00e0, si era incontrata con la sua vecchia fiamma Angel. Tornata a Sunnydale, Giles le chiede quali siano i suoi progetti futuri. Buffy gli risponde di essere alla costante ricerca di un'occupazione. Tara le propone di ricominciare a frequentare l'Universit\u00e0, e a Buffy sembra una buona idea.\nLa cacciatrice non sa per\u00f2 che Jonathan, Andrew e Warren hanno in mente di torturarla. Warren installa di nascosto un chip sul maglioncino di Buffy, mentre sta cammina per i corridoi dell'Universit\u00e0. Il microchip ha il potere di andare avanti e indietro nel tempo, portando Buffy all'esasperazione. Ma quando Buffy lo trova, i tre adolescenti lo autodistruggono dal loro covo. L'ammazza vampiri, decide quindi di lasciare perdere gli studi tentando di lavorare nel cantiere di Xander, ma qui \u00e8 vittima di un altro incantesimo dei tre ragazzi, cos\u00ec tre demoni l'attaccano al cantiere. Il capocantiere accusa Buffy di averlo colpito, mentre in realt\u00e0 lo ha salvato. Se ne deve andare, e, mentre esce, nota il furgone del Trio.\nInfine prova a lavorare come commessa al Magic Shop di Anya e Giles. Ma anche qui i tre ragazzi non si risparmieranno. Usando un incantesimo fanno rivivere a Buffy decine di volte la stessa scena, affinch\u00e9 riesca ad esaudire i desideri di una cliente apparentemente insoddisfatta. Lasciato perdere anche il lavoro, Buffy se ne va nella cripta di Spike a cercare conforto; insieme finiscono per ubriacarsi. Alla fine Giles decide di alleviare le pene di Buffy donandole un assegno per poter pagare alcune riparazioni e le bollette.\nBugia pericolosa.\nTrama.\n\u00c8 il giorno di Halloween, e, dopo una stressante giornata di vendite al Magic Shop, Xander e Anya informano il gruppo che hanno finalmente deciso di sposarsi. A casa Summers si organizza un piccolo party per festeggiare i futuri sposi e qui, Willow e Tara hanno un piccolo litigio. Tara, proprio come Giles, crede che Willow stia facendo un uso esagerato della magia.\nDawn decide di mentire a Buffy, dicendole che va a dormire da una sua amica, con la celata intenzione di passare una serata fuori casa in compagnia di un ragazzo che le piace molto. La ragazzina non sa per\u00f2 che il ragazzo \u00e8 un vampiro assetato di sangue.\nAlla fine della vicenda, che vedr\u00e0 la morte del vampiro proprio per mano di Dawn, Buffy assegna a Giles il compito di fare la ramanzina all'adolescente.\nTara e Willow, ancora in conflitto, non smettono un secondo di litigare. Willow pensa di risolvere il problema con un bell'incantesimo, cancellando alcuni ricordi dalla mente di Tara.\nAltri interpreti: John O'Leary (Kaltenbach), Kavan Reece (Justin), Amber Tamblyn (Janice), Dave Power (Zack), Amber Benson (Tara Maclay), Lorin Becker (Strega), Charles Duckworth (Glenn), Chad Erickson (Ragazzo), Lily Jackson (Witchy Poo), Emily Kay (Maria), Steven Anthony Lawrence (Ragazzo robusto), Adam Lieberman (Carl), Dominic Rambaran (Paramedico n. 1), Tony Sago (Paramedico n. 2), Sabrina Speer (Ragazza), Dawn Worrall (Christy)\nLa vita \u00e8 un musical.\nTutti gli attori cantano la propria parte, sebbene Alyson Hannigan canti solo qualche verso, compreso quello in cui si dichiara stonata. Head, Marsters e Benson sono gli unici tre attori protagonisti che hanno avuto anche una carriera come cantanti.\nTrama.\nUn antico demonio infernale di nome Sweet giunge a Sunnydale, facendo cadere un incantesimo sulla cittadina che, in pratica, costringe i suoi abitanti a ballare e cantare, senza controllo, canzoni orecchiabili. \nLa prima a cedere sotto l'effetto dell'incantesimo \u00e8 proprio Buffy, che, durante la ronda serale per il cimitero, inizia a cantare una canzone, \"Going Through the Motions,\" in cui esprime il proprio senso di tristezza nel ritrovarsi qui, sulla Terra, a combattere contro le forze del male.\nLa mattina seguente, al Magic Shop la cacciatrice chiede al resto della banda se anche a loro la notte scorsa \u00e8 successa la stessa cosa alquanto bizzarra. Mentre la banda al completo si interroga su chi o che cosa sia a provocare questo strano fenomeno, vengono nuovamente trascinati dall'incantesimo che li porta a cantare una canzone, \"I've got a theory,\" tutti insieme, con l'interludio rock in cui Anya, \"Bunnies\", che canta il suo odio per i conigli. Subito dopo, Willow e Tara, che non hanno alcun desiderio di trascorrere una giornata immerse nelle ricerche e nei libri, riescono astutamente a defilarsi.\nMentre le due streghe passeggiano nel parco della citt\u00e0, vogliose di godersi a pieno la bella giornata di sole, Tara inizia a cantare, \"I'm Under Your Spell\". Con la sua canzone, Tara vuole raccontare di come fosse buia e deprimente la sua vita prima di incontrare Willow, e di come, all'arrivo della strega dai capelli rossi, la sua vita sia divenuta luminosa e felice. Alla fine della canzone, le due streghe vanno letto assieme e, sebbene ovviamente non mostrato, \u00e8 implicito che Willow, dopo averla fatta levitare per qualche centimetro, pratichi del sesso orale con Tara. La stessa frase cantata da Tara \"You make me complete\" (Mi rendi completa) ripetuta alla fine della canzone, sfuma per l'ultima volta come se fosse \"\"You make me come\u2026\" (Mi fai venire).\nComunque, quello che la banda non sa, \u00e8 che l'incantesimo ha un terribile fine malvagio: portare le persone all'autocombustione corporea per il troppo ballare e cantare. Xander e Anya cominciano a cantare nel loro appartamento, \"I never tell\". Nella canzone i due esprimono i difetti l'una dell'altro, ma esprimono quanto in realt\u00e0 si amino. Pi\u00f9 tardi \u00e8 il momento di Spike, che nella canzone che canta, \"Rest in peace\", esprime la rabbia che prova nei confronti di Buffy, che ama follemente; Buffy \u00e8 decisamente toccata. Giles intanto medita di ritornare a Londra, nel duetto (a distanza) con Tara in cui entrambi dichiarano il proprio amore (paterno nel caso di Giles e sentimentale in Tara) per, rispettivamente, Buffy e Willow. Siccome Sweet crede che Dawn l'abbia evocato, la rapisce per trascinarla all'inferno con lui, ma prima, desidera uccidere Buffy. La cacciatrice \u00e8 decisa ad andare al Bronze per salvare la sorella, chiedendo l'appoggio dei suoi amici, ma Giles, sperando di darle un po' di indipendenza, si rifiuta di accompagnarla, cos\u00ec Buffy sotto le note di \"Walk Through The Fire\" si dirige al locale. I membri della gang pi\u00f9 Spike per\u00f2, si rendono conto dopo poco dell'errore, unendosi anche loro alla canzone e dirigendosi al locale, dove si scopre che il demone era stato evocato da Xander, per pura curiosit\u00e0 personale. Alla fine, sotto le note di \"Life's a show\"\", Buffy confessa ai suoi amici la verit\u00e0 su dov'era quando era morta. Sweet viene cacciato e Buffy e Spike si baciano appassionatamente sul retro del Bronze.\nAltri interpreti: Hinton Battle (Sweet), Amber Benson (Tara Maclay), Timothy Anderson (Seguace), Hunter Cochran (Ragazzo del college n. 2), Alex Estornel (Seguace), David Fury (Mustard Man), Marti Noxon (Parcheggiatrice), Matt Sims (Ragazzo del college n. 1), Daniel Weaver (Bel giovanotto), Zachary Woodlee (Demone/seguace), Scot Zeller (Seguace)\nTabula Rasa.\nTrama.\nTara si \u00e8 resa conto dell'incantesimo che Willow ha lanciato su di lei per farle dimenticare un bisticcio, accaduto nell'episodio, \"Bugia pericolosa.\" Ci\u00f2 non pu\u00f2 far altro che condurle ad un duro e inevitabile scontro. Tara accusa Willow di ricorrere alla magia per ogni singola difficolt\u00e0, iniziando seriamente a pensare che Willow si interessi solo di s\u00e9 stessa e della magia.\nWillow, ormai \"magia-dipendente\", decide di risolvere la situazione con un potente incantesimo della memoria, che in teoria dovrebbe far dimenticare sia a Tara il loro recente bisticco che a Buffy di esser stata in paradiso.\nL'incantesimo si riveler\u00e0 molto pericoloso, visto che far\u00e0 perdere la memoria a tutto il gruppo, compreso Spike. Cos\u00ec, il signor Giles e Anya crederanno di essere promessi sposi, Willow e Xander fidanzatini inguaribilmente sdolcinati, Spike trarr\u00e0 la conclusione di chiamarsi Randy, di essere inglese e figlio del signor Giles, e Buffy, dimenticatasi il suo vero nome, decider\u00e0 di chiamarsi Joanne.\nContemporaneamente, la banda si vedr\u00e0 costretta a barricarsi all'interno del Magic Shop, visto che verranno successivamente braccati da un gruppo di vampiri che in realt\u00e0 vogliono soltanto Spike, che deve saldare un debito. Alla fine dell'episodio, Xander calpesta accidentalmente una pietra usata da Willow per l'incantesimo, dissolvendosi. Tara tronca la sua storia con Willow, trasferendosi nella sua vecchia stanza all'Universit\u00e0. Buffy, dopo una furiosa litigata con Giles, che ha deciso di tornare a Londra, si lascia andare con Spike baciandosi appassionatamente.\nDiamante ghiacciato.\nTrama.\nJonathan, Andrew e Warren si stanno trasformando da piccoli teppisti a veri e propri criminali. Hanno deciso di mettere le grinfie su un diamante, situato nel museo della citt\u00e0, il quale, secondo Warren, ha potenti propriet\u00e0 magiche. Willow \u00e8 afflitta dalla mancanza di Tara che ha deciso di troncare la loro storia d'amore, quindi riporta in forma umana la sua vecchia amica Amy, che si trasform\u00f2 in topo per sfuggire ad un rogo di streghe. Buffy \u00e8 confusa, in quanto scopre che Spike pu\u00f2 colpirla senza provare dolore. Questo la induce a pensare di non essere tornata proprio sotto forma umana. Dopo una breve lotta con Spike, in un edificio abbandonato, Buffy finisce per fare dell'appassionato sesso con lui.\nFuori controllo.\nTrama.\nBuffy si risveglia confusa, piena di lividi e nuda accanto a Spike. Confusa si chiede cosa sia accaduto, e, quando ricorda di aver fatto del sesso con lui, minaccia il vampiro di ucciderlo, se si lascer\u00e0 scappare una sola parola con il resto della banda. Willow torna la mattina, dopo aver passato un'intera notte di divertimenti a fianco di Amy. Le due hanno passato la notte facendo incantesimi di ogni tipo, e, dopo aver acquisito una dose massiccia di magia nera da uno spacciatore di magia. Buffy \u00e8 sconcertata riguardo a quello che \u00e8 successo con Spike. Una sera Dawn si sentiva sola, per cui chiede a Willow se possono andare al cinema insieme, cos\u00ec per divertirsi un po'. Willow accetta la proposta della piccola adolescente. Solo che Willow non riesce a trattenersi dal fare visita a Rack, il malvagio stregone spacciatore di magia oscura, cos\u00ec si fa una regolare dose di magia nera. Dopo aver lasciato Dawn sola per ore, torna dall'adolescente, che furiosa, le chiede dove sia andata. Willow continua tuttavia a dire cose senza senso e ad avere allucinazioni, proprio come se fosse drogata. Willow non sa per\u00f2 che, dato che ha accumulato un enorme potere di magia nera, ha inconsciamente aperto un portale attirando nel mondo umano uno spietato demone mangiatore di uomini. Il demone affamato comincia a rincorrere la strega e la piccola Dawn. Alla fine Dawn si ritrover\u00e0 con un braccio rotto, e Willow cos\u00ec sola e disperata, da chiedere aiuto a Buffy.\nAltri interpreti: Elizabeth Anne Allen (Amy Madison), Jeff Kober (Rack), Amber Benson (Tara Maclay), Fleming Brooks (Mandraz), Michael Giordani (Jonesing Guy), Colin Malone (Ragazzo inquietante), Mageina Tovah (Jonesing Girl)\nScomparsa.\nTrama.\nAndrew, Jonathan e Warren stanno diventando una vera e propria spina nel fianco per Buffy, gi\u00e0 sotto pressione per via delle costanti visite dell'assistente sociale che deve verificare se \u00e8 idonea a crescere la piccola Dawn. La visita non va affatto bene dato che l\u2019operatrice dei servizi sociali sembra non prendere di buon occhio il fatto che Buffy conviva con una ragazza lesbica e che tiene in casa strani oggetti simili a droghe e incensi (gli ingredienti per le pozioni di Willow). La stessa mattina Buffy, sul punto di avere una crisi di nervi, riceve una visita di Spike. Spike la provoca, toccandola di continuo in modo sensuale, con la speranza di farla nuovamente cadere fra le proprie braccia. Intanto i tre piccoli criminali mettono a punto un laser capace di rendere invisibile chiunque ne venga a contatto. La cavia dell'esperimento \u00e8 Buffy, che cos\u00ec diventa invisibile. La cosa non sembra stressare pi\u00f9 di tanto la cacciatrice che finalmente si sente libera dai problemi e dai carichi che porta sulle sue spalle. Cos\u00ec sfrutta l'invisibilit\u00e0 per dare una lezione alla supervisora dei servizi sociali, facendola passare per pazza. Successivamente, Buffy decide di fare visita a Spike. I due finiscono di nuovo per copulare. La banda intanto scopre che Buffy deve immediatamente ritornare corporea, dato che l'invisibilit\u00e0 potrebbe dissolverla nel nulla. Alla fine Buffy torna visibile e, furibonda, ha una breve colluttazione con i tre. Jonathan, Andrew e Warren minacciano la ragazza. Loro saranno i suoi incubi peggiori. L'unico lato positivo \u00e8 che Buffy ha ritrovato la sua voglia di vivere.\nL'ingrediente segreto.\nTrama.\nHalfrek, demonessa della vendetta, amica di Anya, torna in citt\u00e0 per le nozze di Anya e Xander. Buffy, nel frattempo inizia a lavorare in un fast food, il \"Doublemeat Palace\". Contemporaneamente, Amy decide di tornare a vivere con suo padre, e, per farle una cattiveria, fa un incantesimo a Willow, che si trova nuovamente assuefatta di magia nera: riesce addirittura a sciogliere gli oggetti con un semplice tocco. Intanto, Buffy, data la scomparsa di un dipendente del Doublemeat, inizia a credere che in citt\u00e0 vi sia un demone che si nutre di carne umana. Nel contempo, al Doublemeat Palace, riceve la visita di Spike: per la centesima volta le spiega che, secondo lui, lei non \u00e8 tornata del tutto umana dal Paradiso. I due, colti all'improvviso dalla passione, hanno un rapporto sessuale nel retro del Doublemeat durante la pausa di Buffy. Intanto si scopre che il demone che continua a uccidere i dipendenti del Doublemeat si cela sotto il parrucchino di un'anziana signora, cliente abituale del fast food. Buffy, con l'aiuto di Willow riesce ad ucciderla. Il mattino dopo, Amy si presenta sulla soglia di casa Summers per chiedere in prestito del detersivo, ma Willow le intima di non farsi pi\u00f9 vedere.\nLa sfera magica.\nTrama.\nBuffy continua la sua relazione sessuale con Spike, che diviene sempre pi\u00f9 sfrenata. Una sera, dopo aver fatto sesso nella sua cripta sotterranea, Buffy deve iniziare ad ammettere a s\u00e9 stessa che, alla fin fine, prova un qualcosa nei confronti di Spike. Pi\u00f9 tardi, decide di chiedere aiuto a Tara, per indagare sul funzionamento del chip di Spike, dato che lui la pu\u00f2 colpire senza provare dolore. Nel contempo, Andrew, Jonathan e Warren mettono le mani su una potente sfera magica, in grado di ipnotizzare la gente, piegandola al volere dei ragazzi. A farne le spese \u00e8 Katrina, ex ragazza di Warren: dopo averla abilmente ipnotizzata con l'incantesimo, verr\u00e0 uccisa in seguito all'interruzione inaspettata di quest'ultimo. Per non finire in prigione, Warren convince gli sconvolti Andrew e Jonathan a nascondere il cadavere di Katrina e incolpare Buffy dell'omicidio.\nNel contempo, Tara racconta a Buffy di aver fatto dei controlli su di lei per scoprire perch\u00e9 il chip di Spike non funzioni e quindi possa colpirla. Tara la tranquillizza dicendole che \u00e8 perfettamente umana, ma tornare dalla morte ha comunque alterato in minima parte la sua composizione cellulare, quel poco che basta da confondere il chip, che, quindi, non scatta se Spike l'attacca. La notizia, per\u00f2, fa sentire peggio Buffy anzich\u00e9 meglio, perch\u00e9 se fisicamente \u00e8 del tutto umana, significa che \u00e8 davvero attratta da Spike, ma non per il fatto che \u00e8 resuscitata. Disperata, confessa tutto a Tara, la quale si dimostra molto comprensiva e promette di mantenere questo segreto; Buffy piange tra le sue braccia.\nIl compleanno di Buffy.\nTrama.\n\u00c8 il ventunesimo compleanno di Buffy, cos\u00ec la gang decide di organizzare un party in casa Summers.\nIntanto, la piccola Dawn si trova nel bel mezzo di un periodo particolarmente critico della sua adolescenza; si ritrova cleptomane, non riesce a sopprimere il suo bisogno irrefrenato di rubare in ogni singolo negozio in cui mette piede. A scuola, la teen-ager fa la conoscenza della nuova consulente scolastica, alla quale rivela di sentirsi molto sola e triste. Inoltre, si lascia terribilmente scappare che il suo desiderio pi\u00f9 profondo \u00e8 proprio quello di impedire che i suoi amici, la gang, la lascino da sola.\nIl party a casa Summers prende inizio. Fra i vari invitati ci sono anche Richard, un dipendente del cantiere di Xander, e Sophie, una collega con la quale Buffy ha stretto amicizia al Doublemeat Palace. Tara e Willow hanno finalmente occasione di incontrarsi di nuovo, anche se le due, imbarazzate, riescono a malapena a sostenere una conversazione degna di questo nome. La povera Buffy, invece, deve sopportare le continue battutine a doppio senso di Spike, che vuole convincerla a confessare la loro storia agli altri. Ma la ragazza pu\u00f2 fortunatamente contare su Tara, che, essendo l'unica ad essere al corrente della relazione, riesce a tenere Spike a bada con simpatiche battutine pepate. Arriva il momento di aprire i regali; dopo aver scartato il massaggiatore-automatico regalatogli da Willow e la cassa nascondi-armi di Anya e Xander, Buffy apre quello di Dawn, e nota che sul cappotto di pelle che la sorella le ha regalato c'\u00e8 ancora attaccata la placca di sicurezza. I festeggiamenti vanno avanti fino a tarda notte, e tutti si addormentano in casa Summers.\nIl mattino seguente, al loro risveglio, tutti si affrettano a uscire da casa Summers, pieni di impegni. Alla fine, scopriranno qualcosa di veramente bizzarro: nessuno di loro pu\u00f2 fisicamente abbandonare casa Summers. Oltre al mistero della casa, la povera Buffy deve tenere a bada anche un pericoloso demone guerriero che la cacciatrice credeva di aver ucciso la notte precedente, mentre ora si aggira per casa Summers, mietendo vittime con tanto di spada affilata. Il povero Richard rimarr\u00e0 gravemente ferito.\nAlla fine, il disastroso ventunesimo compleanno di Buffy non terminer\u00e0 per il meglio, visto che Anya scoprir\u00e0 che la piccola Dawn ha derubato anche al Magic Shop e che, inconsciamente, \u00e8 stata lei a creare tutto quello scompiglio, confidando un desiderio ad Halfrek: una demonessa della vendetta evocata a Sunnydale da Anya per invitarla al matrimonio.\nDifficile da dimenticare.\nTrama.\nLe nozze di Anya e Xander sono molto vicine. Intanto Riley torna a Sunnydale, accompagnato dalla moglie Sam, i due sono sposati da appena quattro mesi. Buffy e Riley si uniscono in gruppo per dare la caccia ad un demone. Buffy vede la coppia molto affiatata e felice. La sera della retata contro il demone, Buffy si reca da Spike per fare nuovamente sesso con lui. Riley li sorprender\u00e0 insieme a letto. Buffy capisce che con Spike non potr\u00e0 avere una storia seria come quella che aveva avuto con Riley, cos\u00ec rivela a Spike che lo sta usando e pone fine al loro rapporto.\nLe campane dell'inferno.\nTrama.\n\u00c8 il giorno del matrimonio di Xander e Anya. La ragazza \u00e8 emozionatissima e non vede l'ora di sposare il suo Xander. Buffy, Dawn, Tara, Willow ed Halfrek sono le damigelle d'onore, e indossano un orribile abito verde. Spike, per far ingelosire Buffy, arriva accompagnato da una ragazza. Prima della cerimonia i parenti di Xander, capeggiati dal signor Harris, non faranno altro che causare problemi, e Xander verr\u00e0 raggiunto da una versione futura di s\u00e9 stesso che gli mostrer\u00e0 come sar\u00e0 la sua vita se sposer\u00e0 Anya. Ci\u00f2 che il futuro ha in serbo per lui \u00e8 un matrimonio infelice e deprimente proprio come quello dei suoi genitori. Nonostante poi venga rivelato che lo \"\"Xander futuro\" era in realt\u00e0 un ex vittima di Anya e la visione una bugia, Xander non si sposer\u00e0 con Anya: le dir\u00e0 di aver capito che per quanto l'ama, il matrimonio non fa per lui e la lascer\u00e0 andare da sola all'altare.\nDi nuovo normale.\nTrama.\nUn demone inviato dal Trio, somministra a Buffy una strana sostanza, che la induce ad avere delle allucinazioni: da una parte, vive la sua vita di cacciatrice, mentre nell'altra si vede rinchiusa in un ospedale psichiatrico. In quest'ultima realt\u00e0 sua madre \u00e8 viva ed \u00e8 ancora sposata con il padre di Buffy e Dawn non esiste. Buffy \u00e8 combattuta e non sa in quale realt\u00e0 credere: quella in cui \u00e8 una cacciatrice di vampiri o quella in cui \u00e8 una povera ragazza affetta da schizofrenia? La scelta sar\u00e0 dura.\nEntropia.\nTrama.\nXander si sente in colpa per aver abbandonato Anya sull'altare, cos\u00ec decide di volerle parlare, ma senza rappacificarsi. Intanto Spike, stufo di soffrire per amore, decide di andare al Magic Box per trovare un incantesimo che lo aiuti. Intanto Anya cerca di fare esprimere a Willow, Tara e Buffy un incantesimo di vendetta contro Xander. Ma nessuna delle amiche sembra intenzionata ad esprimere un desiderio contro di lui. Cos\u00ec Spike, una sera, vedendo Anya ubriaca e triste decide di condividere la reciproca malinconia, ma i due copuleranno dentro il Magic Box. Sar\u00e0 Willow a sorprenderli nudi nel negozio grazie ad una telecamera, piazzata dal Trio. Anche Buffy e Xander lo scoprono e li raggiungono. Xander inizia a picchiare Spike, poi litiga con Anya, dicendole che prova disgusto per lei essendo andata a letto con Spike, ma quest'ultimo lo invita a tacere perch\u00e9 cos\u00ec insulta anche Buffy. Xander, incredulo nello scoprire che l'amica frequentasse Spike, se ne va. Tara va da Willow, e, dopo una lunga chiacchierata le due finiranno per baciarsi e riappacificarsi.\nProfondo rosso.\nTrama.\nWarren, Andrew e Jonathan hanno messo le mani su due potenti sfere magiche aventi il potere di donare sia super-forza che invulnerabilit\u00e0 a chiunque le indossi.\nWillow e Tara, reduci di un'intensa notte d'amore, sono riuscite a superare le loro incomprensioni e sono finalmente tornate insieme, con grande gioia di Dawn.\nUna notte, dopo una serata di perlustrazione particolarmente estenuante, Buffy torna a casa, e, dolorante, decide di farsi un bagno caldo. All'improvviso arriva anche Spike, che chiede scusa alla cacciatrice per quanto accaduto con Anya. Buffy intima al vampiro di andarsene, ma Spike, interamente accecato dalla passione, cerca di convincere la ragazza a copulare. Buffy respinge ostinatamente le avances del vampiro, e questo allora tenta di violentarla. Fortunatamente Buffy riesce a scrollarselo di dosso prima che la situazione degeneri. Spike decide di abbandonare Sunnydale.\nNel contempo, grazie alle varie ricerche informatiche svolte da Willow, Buffy riesce ad impedire a Warren, Andrew e Jonathan di derubare il sontuoso carico di un furgone blindato e a distruggere le due portentose sfere di Warren, anche grazie all'aiuto di Jonathan che, fingendo di aggredirla, le spiega dove colpire Warren. Tuttavia, il furfante riesce a mettersi in salvo con un dispositivo volante che si era issato sulle spalle, mentre Andrew e Jonathan vengono arrestati.\nIl mattino seguente, in casa Summers, Willow e Tara si scambiano teneri baci nella loro stanza, mentre Buffy fruga fra le piante del giardino per accertarsi che Warren non abbia piazzato delle videocamere per spiare tutti i suoi movimenti. Arriva anche Xander, con il quale Buffy aveva avuto una lite in precedenza a causa della sua turbolenta relazione con Spike, che chiede perdono alla ragazza. Buffy lo perdona, e i due si stringono in un tenero abbraccio. All'improvviso ecco che arriva Warren armato di pistola, che inizia a sparare all'impazzata. Un proiettile colpisce Buffy, mentre un altro vagante sfonda il vetro della stanza di Willow e colpisce, mortalmente, Tara, che si accascia a terra e muore fra le braccia della sua amata.\nAmber Benson (Tara Maclay), Danny Strong (Jonathan Levinson), Adam Busch (Warren Meers), Tom Lenk (Andrew Wells), Amy Hathaway (Christine, ragazza al bar con Anya), Nichole Hiltz (Diana, la ragazza di Frank), Garrett Brawith (Frank), Tim Hager (Amministratore), Christopher James (Guardia n. 2), James Charles Leary (Clem), Stefan Marks (Guardia n. 1), Kate Orsini (Ragazza al \"Bronze\"), Troy Brenna (Demone Nezzla [non accreditato]), Dean Grimes (Aiutante di Frank [non accreditato])\nPerversi.\nTrama.\nTara muore tra le braccia di Willow. Nemmeno gli oscuri d\u00e8i Pagani, evocati dalla strega, possono riportarla in vita perch\u00e9 la ragazza \u00e8 stata uccisa da un oggetto degli umani e non da forze mistiche come Buffy. Willow si reca al Magic Shop, dove assorbe letteralmente da libri magici, tutta la magia nera che pu\u00f2. I suoi capelli diventano neri e la sua anima perfida e vendicativa. Willow inizia a setacciare la citt\u00e0 in cerca di Warren, causando anche danni a persone innocenti. Dawn giunge a casa, e, salendo in camera di Willow e Tara in cerca delle due, trova il corpo senza vita della strega. Anche lei non pu\u00f2 fare altro che piangere sul corpo senza vita della sua migliore amica. Buffy e Xander vanno in cerca di Willow, cercando di convincerla che non serve a niente uccidere Warren, la giustizia sar\u00e0 la vera vendetta. Willow non ne vuole sapere e sparisce nel nulla con un incantesimo. Spike, nel frattempo, giunge in un misterioso luogo per parlare con un'entit\u00e0 che lo schernisce per essere stato un grande guerriero e per aver perso ci\u00f2 che era, a causa del chip nel cervello, e per l'amore di Buffy. Spike vuole che quest'entit\u00e0 lo faccia tornare come prima, ma per farlo dovr\u00e0 sottoporsi a delle durissime prove. Willow fa un altro incantesimo per rintracciare l'essenza di Warren e scopre che si nasconde nella foresta. Willow va alla sua ricerca, e una volta trovato, pur avendo ricevuto da lui un colpo d'ascia che comunque la lascia magicamente illesa, lo lega con un incantesimo che d\u00e0 vita ai rami degli alberi. Ma prima di ucciderlo lo tortura, volendo fargli provare, decisamente moltiplicato, il dolore che ha provato la sua amata Tara: prima gli cuce magicamente le labbra per impedirgli di urlare e quindi fa viaggiare, a tempo rallentato, il che aveva estratto magicamente dal cuore di Buffy nel corpo di Warren. Poi con un incantesimo, lo scuoia vivo. Per non lasciare tracce incendia il corpo spellato di Warren.\nDue da eliminare.\nTrama.\nBuffy cerca di salvare Jonathan e Andrew dalla perfida ira di Willow, completamente accecata dall'ira e dall'odio. Ma Willow gli \u00e8 in continuazione alle calcagna. Buffy decide di portare Jonathan e Andrew al Magic Shop per poi farli scappare con Xander, cos\u00ec lei affronter\u00e0 Willow per rallentarla.\nNel frattempo Spike, che si \u00e8 recato da un demone misterioso, inizia una serie di combattimenti all'ultimo sangue. Dovr\u00e0 superare tutte le prove per ottenere ci\u00f2 che vuole.\nIntanto Willow ha ucciso lo stregone che, in passato, le spacciava magia, e ne ha assorbito l'intera essenza. Arriva al Magic Shop iniziando a lottare fisicamente contro Buffy e mentalmente contro Anya. Ma poi Giles le scaraventa addosso un incantesimo che la fa svenire.\nBaratro.\nTrama.\nGiles \u00e8 tornato dall'Inghilterra dotato di poteri magici donatigli da una congrega di streghe buone, e, dopo aver messo momentaneamente Willow al tappeto, lui e Buffy si ritrovano a parlare degli ultimi catastrofici avvenimenti avvenuti a Sunnydale. Mentre Anya sta mettendo a posto il negozio, Willow si risveglia, e, dato che fisicamente \u00e8 trattenuta da un potente incantesimo, la soggioga con il suo potere mentale costringendola ad eseguire un controincantesimo che la liberi. Tornata libera, lei e Giles hanno un violento scontro che vede la distruzione totale del Magic Box. Willow fa quindi un incantesimo che anima una palla di fuoco in grado di localizzare e distruggere chiunque stia aiutando Andrew e Jonathan. Buffy decide allora di correre in soccorso di Dawn e Xander, che, a loro volta stanno aiutando i due furfanti. La lotta tra Willow e Giles prosegue, terminando con la sconfitta di Giles; accecata dalla continua ricerca di potere, la strega assorbe i nuovi poteri dell'ex Osservatore diventando talmente potente da definirsi \"l'insieme del tutto\"\" e, come tale, in grado di percepire le emozioni della gente. Willow afferma di sentire troppa sofferenza e, per questo, decide di mettere fine alle pene di tutti distruggendo il mondo. Mentre Buffy e Dawn sono cadute in una voragine sotterranea per via della palla di fuoco, Willow tenta di mettere in atto il suo folle progetto sfruttando un antico tempio della dea Proserpina situato sulla scogliera di Sunnydale e sprofondato nella terra dopo un terremoto avvenuto moltissimo tempo fa. Ella, inoltre, risveglia degli zombie nella voragine del cimitero per tenere occupata Buffy. Dawn dimostra alla sorella di aver imparato a battersi dopo averla vista tante volte in azione e le sorelle Summers combattono insieme i non-morti. Mentre Willow sta eseguendo il rito, arriva Xander che, ripetendole in continuazione di volerle bene malgrado lei continui a ferirlo, riesce a farla ragionare e a farla tornare la Willow di sempre. Giles rivela ad Anya di aver fatto s\u00ec che Willow assorbisse la sua magia perch\u00e9, essendo pregna di energia positiva, ha s\u00ec aumentato enormemente la forza di Willow ma l'ha resa anche pi\u00f9 suscettibile alle emozioni umane positive, grazie a ci\u00f2 Xander \u00e8 riuscito a farsi ascoltare dall'amica. Buffy, uscita con Dawn dalla voragine, dice alla sorella di aver finalmente superato la malinconia del suo ritorno in vita capendo che la vita merita di essere vissuta e di voler aiutare la sorella a vivere la propria con gioia. L'episodio si chiude con Spike che, ridotto in condizioni pessime, riesce a superare tutte le prove cui il demone lo ha sottoposto. Contrariamente a quanto si potesse pensare, Spike stava lottando per tornare non ci\u00f2 che era prima che gli innestassero il chip, ma ci\u00f2 che era prima di diventare vampiro: rivuole la sua anima. Il demone lo accontenta."}
{"id": "1395402", "revid": "3732", "url": "https://it.wikipedia.org/wiki?curid=1395402", "title": "Premio Bancarella Sport", "text": "ll premio Bancarella Sport \u00e8 un premio letterario nato il 18 marzo 1964, da un'idea di Renzo Chiappale, subito appoggiato da un gruppo di amici soci del Panathlon International di Carrara e Massa.\nIl regolamento prevede che tra tutti i libri a tema sportivo pubblicati nell'anno ne vengano selezionati sei da una speciale Commissione composta da: il Presidente della Commissione, designato dalla Fondazione Citt\u00e0 del Libro; vari rappresentanti delle testate giornalistiche sportive nazionali (La Gazzetta dello Sport, Corriere dello Sport-Stadio, Tuttosport, Rai - TV, Mediaset, Sky Sport); un rappresentante del CONI; il presidente dell'Unione Stampa Sportiva Italiana; due rappresentanti del Panathlon International; quattro rappresentanti della Fondazione Citt\u00e0 del Libro, il segretario del premio Bancarella Sport.\nQuesti primi sei vincitori saranno sottoposti al vaglio di una speciale giuria di 70 grandi elettori (20 librai, 45 personalit\u00e0 della cultura e dello sport, 15 soci del Panathlon International) che decreteranno l'opera vincitrice assoluta.\nOgni anno, in luglio, si ripete, in piazza della Repubblica a Pontremoli, una grande giornata di sport. Ci sono sempre, per festeggiare gli scrittori finalisti, grandi campioni.\nLa Citt\u00e0 del Libro ne ha ospitati tanti, da Girardengo a Binda, da Baldini a Gimondi, a Motta, da Vittorio Pozzo a Boniperti, Mazzola, Rivera, da Loi a Mazzinghi, Benvenuti, V\u00ecsentin, dalla Simeoni alla Dorio, alla Pigni, a Mei, ai fratelli Abbagnale, a Berruti, Spallino, Mangiarolti, Numa e molti altri ancora.\nUna bella giornata di sport caratterizzata da tanto entusiasmo e tanta spontaneit\u00e0, ingredienti questi che fanno del Bancarella Sport, il pi\u00f9 ambito tra i premi letterari del suo genere.\nCuriosit\u00e0.\nAl vincitore viene consegnata una statuetta raffigurante il \"San Giovanni di Dio - protettore speciale dei librai\" simbolo dei premi Bancarella.\nAltre manifestazioni.\nConnessi al premio Bancarella Sport, a Pontremoli, Citt\u00e0 del Libro, si assegnano anche il Premio Bancarella (luglio), Premio Bancarella della Cucina (ottobre) e il Premio Bancarellino (maggio)."}
{"id": "1395404", "revid": "125660084", "url": "https://it.wikipedia.org/wiki?curid=1395404", "title": "'Ndrina Crea", "text": "I Crea sono una 'ndrina originaria di Rizziconi.\nStoria.\nAnni '90.\nNel 1995 viene ucciso Domenico Bruzzese e il cognanto Antonio Madafferi."}
{"id": "1395405", "revid": "1573940", "url": "https://it.wikipedia.org/wiki?curid=1395405", "title": "Glossofobia", "text": "La glossofobia \u00e8 la fobia di parlare in pubblico. La parola \"glossofobia\" deriva dal greco \"gl\u014dssa\", lingua, e \u03c6\u03cc\u03b2\u03bf\u03c2 \"phobos\", paura o fobia. \nSintomi.\nI sintomi includono:\nSintomi pi\u00f9 specifici possono essere raggruppati in tre gruppi: fisici, verbali e non verbali.\nQuelli fisici derivano dalle risposte del sistema nervoso simpatico, con effetti simili alle reazioni in presenza della paura di volare (aviofobia). Questi includono fischi alle orecchie, tachicardia, pressione alta, pupille dilatate, sudorazione, iperossigenazione, irrigidimento dei muscoli del collo o delle spalle, bocca secca.\nI sintomi verbali includono tra gli altri voce tremante e ripetizione di pause e mormorii durante la conversazione.\nAiuti.\nOrganizzazioni quali Toastmasters, POWERtalk International o Association of Speakers Clubs cos\u00ec come corsi per imparare a parlare in pubblico aiutano a ridurre la paura a livelli sostenibili."}
{"id": "1395407", "revid": "125799139", "url": "https://it.wikipedia.org/wiki?curid=1395407", "title": "Salvatore Cascio", "text": "Biografia.\nDiventa un personaggio televisivo partecipando da bambino al \"Maurizio Costanzo Show\", programma ideato e condotto da Maurizio Costanzo su Canale 5. All'et\u00e0 di 9 anni esordisce sul grande schermo, nel film \"Nuovo Cinema Paradiso\" di Giuseppe Tornatore, con il ruolo del protagonista Salvatore da bambino, che gli porta il successo internazionale e la conquista del \"British Academy of Film and Television Arts\" nella categoria attore non protagonista (il pi\u00f9 giovane a riceverlo).\nNei primi anni novanta partecipa ad alcuni film nel ruolo di coprotagonista, incide un 45 giri in coppia con Fabrizio Frizzi dal titolo \"L'orso\", abbandonando infine le scene dopo l'ultima interpretazione in \"Jackpot\" del 1992. Nel 1999 riappare sugli schermi ne \"Il morso del serpente\", regia di Luigi Parisi. Nel 2014 \u00e8 tra gli interpreti del film documentario \"Protagonisti per sempre\" di Mimmo Verdesca, film vincitore nel 2015 del Giffoni Film Festival come miglior documentario, in cui, per la prima volta, dopo anni di lontananza dalle scene, racconta le esperienze e le scelte che hanno caratterizzato la sua carriera e la sua vita di attore bambino tra i pi\u00f9 popolari."}
{"id": "1395411", "revid": "1711941", "url": "https://it.wikipedia.org/wiki?curid=1395411", "title": "Chulak", "text": "Chulak ( - Punto d'origine ) \u00e8 un mondo di finzione della serie televisiva Stargate SG-1.\nIl Signore del Sistema Apophis ne fece un suo baluardo, conducendovi numerose popolazioni umane dell'antichit\u00e0 dalla Terra. \u00c8 uno dei pochi mondi in tutta la galassia a disporre di santuari in cui sono custodite le larve dei Goa'uld.\nChulak \u00e8 il pianeta dove vivono Bra'tac, Teal'c e la sua famiglia.\nDescrizione.\nChulak \u00e8 situato a circa 2.000 anni luce dalla Terra e ha due soli gemelli. Durante il giorno le temperature sono molto alte mentre di notte sono abbastanza basse. La superficie del pianeta \u00e8 per la maggior parte coperta da conifere.\nCitt\u00e0 di Chulak.\nLa capitale di Chulak ha lo stesso nome del pianeta ed \u00e8 posizionata in cima ad una collina, a diversi chilometri dallo Stargate (chiamato dai locali \"Chappa'ai\"). All'interno della citt\u00e0 Apophis fece costruire dei templi per venerare la sua presunta natura divina.\nChulak \u00e8 uno dei principali centri di addestramento delle milizie di Jaffa e fu il primo mondo, dopo Abydos, ad essere visitato dalla squadra del colonnello O'Neill.\nStoria.\nChulak fu scoperto dai Tau'ri dell'SG-1 e dell'SG-2, dopo che il maggiore Louis Ferretti scopre il suo indirizzo Stargate su Abydos. Le due squadre vengono quindi inviate su Chulak dove per\u00f2 l'SG-1 viene fatta prigioniera da Apophis e i suoi Jaffa, assieme a diversi Abydosiani. O'Neill, tuttavia, riesce a convincere Teal'c, all'ora il Primo di Apophis, di poter salvare gli Abydosiani. Sapendo che in precedenza il colonnello aveva ucciso persino Ra, il Signore dei Signori del sistema, Teal'c decise di tradire Apophis ed uccide le guardie Jaffa, liberando l'SG-1 e gli abitanti di Abydos. I fuggitivi, compreso Teal'c stesso, fuggirono attraverso lo Stargate, giungendo sulla Terra.\nI Jaffa di Chulak furono i primi a ribellarsi contro i Goa'uld e, proprio per questo motivo, una volta che Apophis si impossess\u00f2 delle forze di Sokar attacc\u00f2 di nuovo il pianeta, tentando di re-impossessarsene. Sempre per lo stesso motivo, Chulak fu il primo pianeta della Via Lattea ad essere conquistato dagli Ori. Questa invasione aveva lo scopo di dare un segnale della loro potenza agli altri Jaffa della galassia. L'SG-1 e Bra'tac tentarono di difendere il pianeta ma fallirono e rischiarono seriamente di rimanere uccisi.\nDopo la sconfitta degli Ori non si sa cosa accadde sul pianeta.\nRealt\u00e0 parallela.\nIn una realt\u00e0 parallela, in cui Apophis attacca con successo la Terra, l'Alto Comando militare statunitense invia una bomba nucleare sul pianeta, sperando invano di fermare l'invasione ma massacrando, invece, l'inerme popolazione locale.\nIn un'altra realt\u00e0 parallela, Chulak viene invasa dagli Ori prima di quanto non accadde nella nostra.\nLinea temporale alternativa.\nIn una linea temporale alternativa, Apophis regna ancora su Chulak."}
{"id": "1395416", "revid": "148107", "url": "https://it.wikipedia.org/wiki?curid=1395416", "title": "Operatore posizione", "text": "L'operatore posizione in meccanica quantistica \u00e8 un tipico esempio di operatore con spettro continuo di autovalori.\nL'equazione agli autovalori.\nConsideriamo l'operatore posizione unidimensionale formula_1 e sia formula_2 lo stato in cui la particella quantistica si trova nella posizione formula_3. Una misura della posizione della particella che si trova in formula_3 d\u00e0 con certezza l'autovalore formula_3, cio\u00e8 formula_3 \u00e8 l'autovalore associato all'autostato formula_2 della posizione, vale cio\u00e8:\nQuesta \u00e8 l'equazione agli autovalori per l'operatore posizione, dove al solito formula_1 \u00e8 l'operatore posizione, formula_3 \u00e8 l'autovalore e formula_2 \u00e8 l'autovettore associato. Gli autovalori formano un insieme continuo, per cui in tal caso lo sviluppo di un vettore di stato qualsiasi formula_12 del sistema in termini di autovettori dell'operatore di posizione deve essere scritto attraverso un integrale:\nche definisce anche la \"relazione di completezza\", cio\u00e8 l'insieme degli autovettori formula_2 \u00e8 completo, cos\u00ec che ogni vettore di stato pu\u00f2 essere rappresentato in termini di autovettori dell'operatore posizione. La quantit\u00e0 formula_15 \u00e8 definita come l'ampiezza di probabilit\u00e0 che la misura della posizione della particella dia come risultato formula_3. Qui per\u00f2 bisogna fare un ragionamento: in realt\u00e0 non \u00e8 possibile definire una probabilit\u00e0 nel senso indicato sopra, poich\u00e9 l'integrale sarebbe identicamente nullo. In verit\u00e0 si considera la particella in un intervallo intorno ad formula_3, diciamo l'intervallo:\nallora la misura della posizione di una particella sull'asse \"x\" produce come risultato espresso dalla (2):\nche \u00e8 formalmente analogo al caso discreto. La probabilit\u00e0 che la misura della posizione di una particella lungo l'asse x dia come risultato l'osservazione della particella nell'intervallo (3) \u00e8 data da:\nPer un intervallo infinitesimo possiamo calcolare la probabilit\u00e0 che la particella a seguito di una misura della posizione si trovi in un intervallo formula_21 come:\npurch\u00e9 la probabilit\u00e0 totale sia normalizzata a uno:\nIl prodotto scalare formula_15 prende il nome di funzione d'onda:\ne la (5) diventa:\nNormalizzazione degli autostati della posizione.\nPer quanto riguarda la normalizzazione degli autostati formula_2 della posizione bisogna considerare il caso in cui il nostro vettore di stato sia in un autostato della posizione cio\u00e8:\ne questa espressione deve essere un'identit\u00e0. Perch\u00e9 la precedente equazione sia un'identit\u00e0, l'integrale in formula_29 di formula_30 rappresenta l'ampiezza di probabilit\u00e0 e questo deve essere nullo qualora formula_31 e deve essere infinito per formula_32. In tal senso l'ampiezza formula_33 deve essere una funzione della differenza di formula_34 che garantisca che quando tale differenza \u00e8 diversa da zero \n(formula_31) la funzione in questione si annulli e quando formula_32 tale funzione diventi infinita in modo da garantire che l'integrale sia unitario (non diverga). La funzione della differenza formula_34 in questione \u00e8 la delta di Dirac:\ndove abbiamo esplicitato la funzione d'onda. La delta di Dirac \u00e8 definita dalle relazioni principali:\noppure:\ne inoltre\nCon l'introduzione della funzione delta di Dirac le autofunzioni della posizione sono normalizzate semplicemente:\nFunzioni d'onda nello spazio delle posizioni.\nDalla (8) sappiamo che il prodotto scalare formula_43 rappresenta la funzione d'onda del ket di stato riferito alla nostra particella o al nostro sistema. In termini di funzioni d'onda possiamo esprimere qualsiasi prodotto scalare che corrisponde ad un'ampiezza di probabilit\u00e0 come:\nanalogamente al caso discreto, descrive la sovrapposizione di due funzioni d'onda nello spazio descritto dalle coordinate. Sviluppiamo un generico vettore di stato formula_12 in termini di funzioni d'onda nello spazio delle coordinate e dei suoi autovalori formula_46 come:\ninfatti analogamente al caso discreto formula_48 rappresentano i coefficienti formula_49 che rappresentano l'ampiezza di probabilit\u00e0, e si introducono le autofunzioni formula_50 dell'operatore \"A\" nello spazio delle coordinate:\nNella rappresentazione delle coordinate, l'azione dell'operatore tra due stati formula_12 e formula_53 interpretabili come stato iniziale e finale \u00e8 descritto da:\nSe l'operatore \u00e8 una funzione delle coordinate, cio\u00e8 \u00e8 del tipo formula_55 allora l'espressione sopra \u00e8 semplice:\nUn esempio notevole \u00e8 l'operatore formula_57 per il quale:\nLa funzione d'onda unidimensionale rappresentativa dello stato formula_12 nello spazio delle posizioni \u00e8:\nOperatore impulso nello spazio delle posizioni.\nQuando rappresentiamo la funzione d'onda nello spazio delle coordinate possiamo descrivere completamente tutte le grandezze fisiche del sistema in tale spazio. Il valore medio dell'operatore posizione (in una dimensione per semplicit\u00e0) si pu\u00f2 trovare in base alla (12) o (13) nell'insieme delle autofunzioni dell'operatore posizione:\nCerchiamo il valore medio dell'operatore impulso nello spazio delle coordinate, sappiamo che esso ha una stretta relazione classica con la posizione:\nUtilizzando i valori medi:\nSviluppando l'integrando si ha:\ncio\u00e8:\nproiettando su un autostato della posizione:\nossia:\nnel caso unidimensionale e\nnel caso tridimensionale. In generale qualsiasi funzione dell'impulso nello spazio delle coordinate ha valore medio calcolabile come:\ntra cui un caso notevole \u00e8 rappresentato da:\nCaso tridimensionale.\nIl caso tridimensionale \u00e8 semplicemente un'estensione dei concetti visti fin qui circa il caso unidimensionale. Indicando con formula_71 un autovettore della posizione esso \u00e8 autovettore simultaneo delle tre osservabili formula_72, cio\u00e8 formula_73 \u00e8 autovettore simultaneo delle:\ncio\u00e8 le tre componenti spaziali della posizione commutano:\ne questa \u00e8 una delle parentesi fondamentali di commutazione.\nInoltre ogni vettore di stato (o funzione d'onda) \u00e8 rappresentabile nel caso tridimensionale come:\ncon un integrale esteso al volume formula_77.\nLe condizioni di normalizzazione degli autostati della posizione sono rappresentati:\ndove si introduce la delta di Dirac formalmente come:\nLa \"relazione di completezza\" per gli autostati della posizione \u00e8 scritta:\nLa funzione d'onda rappresentativa di uno stato formula_12 pu\u00f2 essere scritta:"}
{"id": "1395418", "revid": "78273", "url": "https://it.wikipedia.org/wiki?curid=1395418", "title": "Villanova di Motta di Livenza", "text": ""}
{"id": "1395419", "revid": "125635524", "url": "https://it.wikipedia.org/wiki?curid=1395419", "title": "Teodoro Crea", "text": "Attivit\u00e0 criminale.\nCrea \u00e8 partito dalla \"gavetta\" prima di diventare un potente capobastone.\nSi \u00e8 dato al traffico di armi, sigarette, droga, gioielli, e alla gestione della prostituzione, delle estorsioni e al mercato degli immigrati clandestini.\nArresto.\n\u00c8 stato arrestato il 3 luglio 2006 nella frazione \"Castellace\" del comune di Oppido Mamertina (nella piana di Gioia Tauro) a 67 anni, durante una riunione della 'Ndrangheta insieme ad altri due affiliati con l'accusa di associazione mafiosa, estorsione e controllo e gestione degli appalti pubblici."}
{"id": "1395420", "revid": "6923", "url": "https://it.wikipedia.org/wiki?curid=1395420", "title": "EMW 327", "text": ""}
{"id": "1395423", "revid": "1862310", "url": "https://it.wikipedia.org/wiki?curid=1395423", "title": "J\u00f5geva (comune rurale)", "text": "J\u00f5geva \u00e8 un comune rurale dell'Estonia orientale, nella contea di J\u00f5gevamaa. Il capoluogo del comune rurale \u00e8 la citt\u00e0 di J\u00f5geva.\nNel 2017 ha inglobato il comune urbano di J\u00f5geva, i comuni rurali di Palamuse e Torma e i villaggi di Kaave (dell'ex comune di Pajusi) e di H\u00e4rjanurme, J\u00f5une, P\u00f6\u00f6ra e Saduk\u00fcla (dell'ex comune di Puurmani).\nLocalit\u00e0.\nOltre al capoluogo, il comune comprende 4 borghi (in estone \"alevik\"), J\u00f5geva (distinto dalla citt\u00e0), Kuremaa, Laiuse e Siimusti, e 37 localit\u00e0 (in estone \"k\u00fcla\"):\nAlavere - Ellakvere - Endla - Kaera - K\u00e4rde - Kassinurme - Kaude - Kivij\u00e4rve - Kurista - K\u00f5ola - Laiusev\u00e4lja - Lemuvere - Liivoja - L\u00f5pe - M\u00f5isamaa - Mooritsa - \u00d5una - Paduvere - Paink\u00fcla - Pakaste - Palupere - Patjala - Pedja - Raaduvere - Rohe - Selli - Soomevere - Teilma - Tooma - V\u00e4geva - Vaimastvere - V\u00e4ljaotsa - Vana-J\u00f5geva - Vilina - Viruvere - V\u00f5duvere - V\u00f5ikvere."}
{"id": "1395424", "revid": "599013", "url": "https://it.wikipedia.org/wiki?curid=1395424", "title": "Cromatografia su colonna", "text": "La cromatografia su colonna, nota anche come cromatografia liquido-solido o di adsorbimento o a fase normale (acronimo: NP-LC) \u00e8 basata sull'interazione tra i siti attivi dell'adsorbente solido (generalmente silice) con i gruppi funzionali presenti nelle molecole del soluto da separare. I soluti si legano in maniera reversibile alla fase stazionaria mediante interazioni dipolo-dipolo o interazioni dipolo-dipolo indotto. Questo tipo di interazioni \u00e8 il risultato di un complesso fenomeno competitivo tra le molecole della fase mobile e del soluto per i siti attivi della fase stazionaria.\nLa fase stazionaria \u00e8 generalmente composta da microparticelle di gel di silice di forma irregolare o tendenzialmente sferica delle dimensioni di 3-10 \u00b5m, i cui centri attivi sono rappresentati dai gruppi silanolici (Si-OH). Oltre al gel di silice si possono utilizzare come fase stazionaria l'allumina, la poliammide, o l'acetato di cellulosa.\nLe fasi mobili generalmente impiegate sono miscele di pentano, esano, cloruro di metilene, ed etere etilico."}
{"id": "1395428", "revid": "53251", "url": "https://it.wikipedia.org/wiki?curid=1395428", "title": "Segmento finale", "text": ""}
{"id": "1395429", "revid": "36426", "url": "https://it.wikipedia.org/wiki?curid=1395429", "title": "Chiese di Teramo", "text": "Questa pagina tratta le chiese di Teramo.\nLe chiese dei quartieri storici.\nParrocchia del Duomo.\nIl territorio della parrocchia coincide con quello del quartiere di San Giorgio.\nParrocchia di Sant'Antonio.\nIl territorio coincide con quello del quartiere di San Leonardo\nParrocchia di Santo Spirito.\nIl territorio della Parrocchia coincide con quello dell'omonimo quartiere\nParrocchia del Carmine.\nIl territorio coincide con quello del quartiere Santa Maria a Bitetto.\nLe chiese dei quartieri non medievali.\nParrocchia del Cuore Immacolato di Maria.\nSi identifica con il territorio del quartiere del Castello.\nParrocchia della Madonna della Cona.\nSi identifica con il territorio del quartiere della Cona, e le circostanti zone di Piano Solare, Fonte Baiano, Ponte Messato.\nParrocchia di San Berardo.\nComprende il quartiere omonimo e la zona della Gammarana.\nLa chiesa \u00e8 stata consacrata il giorno 11 febbraio 1950 da mons. Gilla Gremigni, allora vescovo di Teramo, assistito dal capitolo e dai Superiori dei PP. Oblati. Nel pomeriggio dello stesso giorno ci fu una solenne processione portando il busto di San Berardo dalla Cattedrale alla nuova chiesa dedicata a San Berardo, dove rimase per tutto il tempo della Sacra Missione (12 - 26 febbraio).\nNel decennio degli anni novanta, la chiesa \u00e8 stata modificata all'interno: sono stati rimossi i due altari posti lungo le pareti laterali; il vecchio altare Maggiore \u00e8 stato sostituito con uno marmoreo posto quasi all'inizio del presbiterio; sono state murate le due finestre dell'abside per lasciare tutto lo spazio al nuovo mosaico nel quale domina il Cristo Risorto. Anche le pareti laterali sono state arricchite di mosaici raffiguranti le tappe della \"Via Crucis\". \u00c8 stato cambiato il pavimento; rimossa la vecchia vasca battesimale in pietra massiccia e sostituita con una metallica leggera e trasportabile.\nIl terremoto del 6 aprile 2009 ha provocato lesioni diffuse e distacchi di elementi di travertino nel lato sinistro della facciata della chiesa. A seguito dell'intervento dei vigili del fuoco e dell'ordinanza sindacale, si \u00e8 provveduto a recintare l'intera area sottoposta a danno impedendo l'ingresso al luogo di culto. Non risultando la copertura finanziaria per la ristrutturazione, al fine di garantire l'accesso alla chiesa si \u00e8 proceduto alla messa in opera di un'impalcatura di protezione antistante l'ingresso e una all'interno, sul matroneo, dove c'\u00e8 il piccolo organo a canne inaugurato nel 1957 e andato in deperimento lungo i decenni per incuria. \u00c8 stato messo in ordine nel gennaio del 2007. Vista l'esecuzione delle opere prescritte, con ordinanza sindacale viene revocata l'inagibilit\u00e0 della chiesa il giorno 16 dicembre 2009. Dal giorno del terremoto fino a tutto il 18 dicembre 2009, le celebrazioni liturgiche si sono svolte nel salone parrocchiale adiacente alla chiesa. Il 19 dicembre 2009 \u00e8 stata preparata la chiesa per le celebrazioni.\nL'impalcatura protettiva ha permesso, per diversi mesi, l'uso della chiesa per tutte le celebrazioni. Con la copertura finanziaria, il 6 ottobre 2010 iniziarono i lavori di ristrutturazione: demolizione della parte lesa del muro di cinta, reso pericolante dal terremoto, e ricostruito nuovo; smontaggio della impalcatura protettiva e montaggio di quella nuova per permettere i lavori alla chiesa. Il 5 novembre sono stati ultimati i lavori riguardanti il muro e sono proseguiti quelli della chiesa, danneggiata nella facciata. I lavori sono proceduti ininterrottamente per tutto il mese di novembre. Il 9 e il 10 dicembre c'\u00e8 stato lo smontaggio dell'impalcatura per la conclusione dei lavori di ristrutturazione.\nParrocchia di San Gabriele.\nCorrisponde al quartiere Colleparco.\nParrocchia del Sacro Cuore.\nComprende il quartiere della Stazione e le zone di via San Marino e dell'Acquaviva.\nOpere.\nLa chiesa \u00e8 arricchita dalle opere d'arte dell'artista Giovanni Hajnal:\nparrocchia di Santa Maria in Cartecchio.\nComprende il quartiere di Villa Pavone, con le zone di Cartecchio, Colleatterrato Basso e Casalena.\nLa sua architettura \u00e8 di grande interesse storico e artistico. Edificata nel 1512 forse su un preesistente edificio fortificato, come testimonia la presenza all'interno del campanile di una struttura circolare interpretata come un'antica torre di difesa. Alcuni ritengono che la chiesa sia sorta sull'antico complesso benedettino di Santa Maria in Carterulis. Di particolare interesse la leggenda secondo la quale un giorno le genti del luogo videro una donna celestiale apparire sopra il \"cerquone\" (la grande quercia) di Cartecchio. La donna chiese testualmente al popolo: \u00ab\"Qui presso s'innalzi la nuova chiesa alla gran madre di Dio!\"\u00bb Quindi la figura scomparve e un fulmine colp\u00ec l'albero sul cui terreno in seguito fu costruita una nuova chiesa. Secondo la tradizione, il nome di Cartecchio potrebbe derivare proprio dalla quercia \"scartecchiata\", ovvero divelta. Il quercione e le tradizioni ad esso collegate furono studiate da Pannella che al riguardo pubblic\u00f2 un saggio sulla Rivista Abruzzese. \u00c8 invece grazie al pittore Salvatore Di Giuseppe che \u00e8 giunto fino a noi un dipinto che raffigura chiesa e \"quercia\".\nStruttura prefabbricata situata a ridosso del giardino pubblico di quartiere.\nParrocchia della Madonna della Salute.\nComprende il quartiere di Villa Mosca e la zona dell'ospedale Giuseppe Mazzini.\nParrocchia del Buon Pastore.\nComprende il quartiere di Collurania, Specola e del bivio di Miano.\nParrocchia di Santa Rita.\nComprende il quartiere Piano della Lenta.\nLa parrocchia di Santa Rita, in localit\u00e0 Piano della Lenta, fu istituita con decreto vescovile n. 139 del 16 giugno 1986, distaccando quel territorio dalla parrocchia di San Felice in Putignano. Si rese subito necessario procedere alla erezione di una chiesa utilizzando un terreno donato dall'amministrazione comunale di Teramo.\nNel 1990, sotto il parroco don Arturo Mazza, furono avviate le procedure burocratiche. A fine giugno 1991, nella sala Nervi a Roma, Papa Giovanni Paolo II benedisse la prima pietra. L'impresa prescelta fu la Edilcostruzioni di Montorio al Vomano.\nI lavori presero avvio nel luglio 1991. Il 24 novembre 1991 fu inaugurata una prima porzione di edificio, il salone parrocchiale. In quella occasione fu benedetta anche la campana. Dopo una sosta, i lavori ripresero nel 1992 per completare la struttura della chiesa e della torre campanaria. In occasione della festa di Santa Rita, il 23 maggio 1993 fu inaugurata la chiesa alla presenza del vescovo mons. Abele Conigli, del sindaco di Teramo Pietro d'Ignazio, del progettista arch. Giulio Mazza, del responsabile dei calcoli del cemento armato ing. Roberto Giovanni, del direttore dei lavori geom. Domenico Mazza e del responsabile dell'impresa di costruzioni rag. Maurizio Polisini. In seguito furono portati avanti i lavori di rifinitura e la sistemazione degli arredi.\nParrocchia di San Vincenzo Ferreri.\nComprende il quartiere di Colleatterrato Alto."}
{"id": "1395430", "revid": "110157", "url": "https://it.wikipedia.org/wiki?curid=1395430", "title": "Kasep\u00e4\u00e4", "text": "Kasep\u00e4\u00e4 era un comune rurale dell'Estonia orientale, nella contea di J\u00f5gevamaa. Capoluogo del comune era la localit\u00e0 (in estone \"k\u00fcla\") di Raja.\nNel 2017 \u00e8 stato inglobato nel comune di Mustvee.\nLocalit\u00e0.\nOltre al capoluogo, il comune comprende altre 7 localit\u00e0:\nKaasiku, K\u00fckita, Metsak\u00fcla, N\u00f5mme, Omedu, Raja e Tiheda."}
{"id": "1395436", "revid": "110157", "url": "https://it.wikipedia.org/wiki?curid=1395436", "title": "Pajusi", "text": "Pajusi era un comune rurale dell'Estonia orientale, nella contea di J\u00f5gevamaa. Il centro amministrativo era la localit\u00e0 (in estone \"k\u00fcla\") di Kalana.\nNel 2017 il comune si \u00e8 unito al comune rurale di P\u00f5ltsamaa durante la riforma amministrativa dei comuni estoni, ad eccezione del villaggio di Kaave, che \u00e8 entrato a far parte del comune rurale di J\u00f5geva.\nLocalit\u00e0.\nOltre al capoluogo, il comune comprende altre 22 localit\u00e0:\nAidu, Arisvere, Kaave, Kauru, Kose, K\u00f5pu, K\u00f5rkk\u00fcla, Lahavere, Loopre, Luige, M\u00f5isak\u00fcla, M\u00f5rtsi, Nurga, Pajusi, Pisisaare, Sopimetsa, Tapiku, T\u00f5ivere, Uuev\u00e4lja, Vorsti, V\u00e4gari, V\u00e4ljataguse."}
{"id": "1395438", "revid": "2184720", "url": "https://it.wikipedia.org/wiki?curid=1395438", "title": "0974", "text": "0974 \u00e8 il prefisso telefonico del distretto di Vallo della Lucania, appartenente al compartimento di Potenza.\nIl distretto comprende la parte sud-occidentale della provincia di Salerno. Confina con i distretti di Battipaglia (0828) a nord, di Sala Consilina (0975) e di Lagonegro (0973) a est. \nAree locali e comuni.\nIl distretto di Vallo della Lucania comprende 54 comuni inclusi nelle 3 aree locali di Roccagloriosa (ex settori di Ascea, Centola e Roccagloriosa), Torchiara (ex settori di Castellabate, Gioi, Laurino e Torchiara) e Vallo della Lucania (ex settori di Montano Antilia, Pollica e Vallo della Lucania). I comuni compresi nel distretto sono: Agropoli, Alfano, Ascea, Camerota, Campora, Cannalonga, Casal Velino, Caselle in Pittari, Castellabate, Castelnuovo Cilento, Celle di Bulgheria, Centola, Ceraso, Cicerale, Cuccaro Vetere, Futani, Gioi, Laureana Cilento, Laurino, Laurito, Lustra, Magliano Vetere, Moio della Civitella, Montano Antilia, Montecorice, Monteforte Cilento, Morigerati, Novi Velia, Ogliastro Cilento, Omignano, Orria, Perdifumo, Perito, Piaggine, Pisciotta, Pollica, Prignano Cilento, Roccagloriosa, Rofrano, Rutino, Sacco, Salento, San Giovanni a Piro, San Mauro Cilento, San Mauro la Bruca, Santa Marina, Serramezzana, Sessa Cilento, Stella Cilento, Stio, Torchiara, Torre Orsaia, Valle dell'Angelo e Vallo della Lucania ."}
{"id": "1395440", "revid": "1573940", "url": "https://it.wikipedia.org/wiki?curid=1395440", "title": "Lasius", "text": "Lasius \u00e8 un genere di formiche appartenente alla sottofamiglia Formicinae, diffuse nelle aree a clima temperato dell'emisfero settentrionale, in particolare dell'Europa centrale e dell'America settentrionale.\nDescrizione.\nOperaie.\nCome in molte altre formicine, le operaie di \"Lasius\" sono monomorfiche. Esse sono caratterizzate da un peziolo conico di dimensioni ridotte, pi\u00f9 basso dell'epinoto ed unito alla parte anteriore dell'addome. Il capo, di forma ovale, presenta un margine occipitale concavo ed un clipeo ed una fronte prominenti, mentre il torace, alto, irregolare e corto, presenta un pronoto rialzato rispetto all'epinoto, e separato da questo da un mesonoto convesso facilmente distinguibile. Le antenne sono costituite da 11 funicoli e, in alcune specie, presentano una parte terminale leggermente ingrossata, mentre le mandibole, piccole e leggermente distaccate dalla sommit\u00e0 dell'apparato boccale, presentano 6 denti all'estremit\u00e0. L'addome, di forma ovale e suddiviso in 4 o 5 sezioni da bande circolari, pi\u00f9 o meno spesse, \u00e8 apopuntito all'estremit\u00e0 ed \u00e8 di dimensioni leggermente maggiori rispetto al resto del corpo. Le zampe, corte e sottili, presentano coxe ingrossate.\nRegine e maschi.\nLe regine di \"Lasius\" sono molto pi\u00f9 grandi delle operaie. Esse sono caratterizzate dalla presenza di ocelli generalmente poco sviluppati e da un torace alto, presentante un pronoto unito al mesonoto ed un epinoto abbassato rispetto a questi. L'addome, di aspetto voluminoso, \u00e8 suddiviso in 4 o 5 sezioni, come nelle operaie. I maschi, di dimensioni minori rispetto a quelle delle operaie, presentano ocelli sviluppati sul loro capo di forma vagamente triangolare, e sono caratterizzati da un addome avente una parte posteriore allungata.\nBiologia.\nLe colonie di \"Lasius\" superano generalmente i 100.000 esemplari adulti. Esse nidificano in ambienti ricchi di vegetazione, costruendo il nido nel terreno o, pi\u00f9 raramente, in alcune specie, all'interno del tronco o delle radici degli alberi. Le operaie raccoglitrici, che raccolgono il cibo autonomamente, si nutrono principalmente della melata prodotta da emitteri parassiti delle piante, quali afidi e cocciniglie, con i quali vivono in simbiosi, proteggendoli dai predatori e curandone la distribuzione sulle piante nell'ambiente esterno al nido. Le operaie immagazzinano i liquidi zuccherini che assimilano dalle secrezioni degli emitteri nell'addome semi-estensibile, per poi, all'interno del nido, distribuirli alle compagne per trofallassi (rigurgito del cibo dall'ingluvie). Le colonie entrano in letargo in alcuni mesi invernali. Le sciamature (dispersione dei maschi e delle giovani regine dal nido per l'accoppiamento e per la fondazione di nuove colonie) avvengono in estate.\nAlcune specie di \"Lasius\" sono parassite sociali facoltative, in quanto praticano la dulosi nei confronti di altre specie appartenenti allo stesso genere, e ricorrono all'usurpazione (vedi \"dulosi\" od il paragrafo relativo nella voce \"Formicidae\") per fondare nuove colonie.\nTassonomia.\nIl genere \"Lasius\" comprende le seguenti specie:"}
{"id": "1395441", "revid": "1862310", "url": "https://it.wikipedia.org/wiki?curid=1395441", "title": "Pala (Estonia)", "text": "Pala era un comune rurale dell'Estonia orientale, nella contea di Tartumaa (prima del 2017 faceva parte della contea di J\u00f5gevamaa). Il centro amministrativo era l'omonima localit\u00e0 (in estone \"k\u00fcla\").\nNel 2017 \u00e8 stato inglobato nel comune di Peipsi\u00e4\u00e4re entrando a far parte della contea di Tartumaa.\nLocalit\u00e0.\nOltre al capoluogo, il comune comprende altre 22 localit\u00e0:\nAssikvere - \u00c4teniidi - Haavakivi - Kadrina - Kirtsi - Kodavere - Kokanurga - L\u00fcmati - Metsanurga - Moku - N\u00f5va - Perametsa - Piibum\u00e4e - Piirivarbe - Punikvere - Raatvere - Ranna - S\u00e4\u00e4ritsa - Sassukvere - S\u00f5\u00f5ru - Tagumaa - Vea"}
{"id": "1395443", "revid": "154326", "url": "https://it.wikipedia.org/wiki?curid=1395443", "title": "Michele Nikolaievich di Russia", "text": ""}
{"id": "1395447", "revid": "161374", "url": "https://it.wikipedia.org/wiki?curid=1395447", "title": "Olga Feodorovna (Cecilia di Baden)", "text": ""}
{"id": "1395450", "revid": "767487", "url": "https://it.wikipedia.org/wiki?curid=1395450", "title": "Palamuse", "text": "Palamuse era un comune rurale dell'Estonia orientale, nella contea di J\u00f5gevamaa. Il centro amministrativo era l'omonimo borgo (in estone \"alevik\").\nNel 2017 il comune di Palamuse si \u00e8 unito al comune rurale di J\u00f5geva.\nQua nacque lo scrittore Oskar Luts.\nLocalit\u00e0.\nOltre al capoluogo, il comune comprende 25 localit\u00e0 (in estone \"k\u00fcla\"). Tra esse, J\u00e4rvepera, villaggio natale dello scrittore Oskar Luts:\n\u00c4nkk\u00fcla, Eerikvere, Ehavere, Imukvere, J\u00e4rvepera, Kaarepere, Kaiavere, Kassivere, Kivim\u00e4e, Kudina, Luua, Mullavere, Nava, Pikkj\u00e4rve, Praaklima, Raadivere, Rahivere, Ronivere, Sudiste, S\u00fcvalepa, Toovere, Vaidavere, Vanav\u00e4lja, Varbevere, Visusti."}
{"id": "1395452", "revid": "767487", "url": "https://it.wikipedia.org/wiki?curid=1395452", "title": "Puurmani", "text": "Puurmani era un comune rurale dell'Estonia orientale, nella contea di J\u00f5gevamaa. Il centro amministrativo era l'omonimo borgo (in estone \"alevik\").\nNel 2017 la maggior parte del comune di Puurmani \u00e8 stato fuso con il comune di P\u00f5ltsamaa, ad eccezione di quattro villaggi (H\u00e4rjanurme, J\u00f5une, P\u00f6\u00f6ra e Saduk\u00fcla), che si sono fusi con il comune di J\u00f5geva.\nLocalit\u00e0.\nOltre al capoluogo, il comune comprende 12 localit\u00e0 (in estone \"k\u00fcla\"):\nAltnurga, H\u00e4rjanurme, J\u00f5une, J\u00fcrik\u00fcla, Kirikuvalla, Kursi, Laasme, Pikknurme, P\u00f6\u00f6ra, Saduk\u00fcla, Tammiku, T\u00f5rve."}
{"id": "1395453", "revid": "123024401", "url": "https://it.wikipedia.org/wiki?curid=1395453", "title": "Ernesto Haug", "text": "Biografia.\nDi origine prussiana, prest\u00f2 servizio in molti eserciti, tra i quali in quello austriaco, dal 1834 al 1848, come aiutante di campo al Comando Generale del Tirolo, professore alla Scuola dei Cadetti, e nello Stato Maggiore di Vienna. Fu in America, nel periodo della Guerra messicano-statunitense del 1846-1848.\nTornato in Europa si dimise dall'esercito austriaco perch\u00e9, innamorato dell'Italia, non voleva combattervi contro. Nel 1848 fu attivissimo nella rivoluzione viennese contro gli Asburgo comandando la Legione Accademica di 4.000 studenti e fu condannato a morte. Accorso in Italia, nel 1849 Haug fu dapprima colonnello poi maggiore generale della Repubblica Romana, aiutante di campo di Giuseppe Garibaldi che lo ricord\u00f2 in quel periodo come gli servisse: \"In tutta la fazione da aiutante di campo con molto valore e sangue freddo\". Prese parte alla battaglia di Velletri del 19 maggio contro le truppe dell'esercito del Regno delle Due Sicilie, ferito, fu decorato della medaglia d'oro al valor militare.\nHaug combatt\u00e9 nella Guerra di Crimea nel 1853-1856, in Danimarca, nella Schlewig-Holstein nel 1864 e fu in relazione con Giuseppe Mazzini.\nNella terza guerra di indipendenza fu nuovamente al fianco di Garibaldi nel Corpo Volontari Italiani e fu nominato generale comandante la 1\u00aa Brigata dei volontari composta dal 2\u00ba e 7\u00ba Reggimento. Coordin\u00f2 l'Assedio del Forte d'Ampola, ma a guerra finita fu ritenuto da molti garibaldini e da alcuni storici il responsabile della disastrosa ritirata delle truppe volontarie nella prima fase della battaglia di Bezzecca.\nNel gennaio del 1867 entr\u00f2 in polemica con lo Stato Maggiore dell'esercito e Giuseppe Garibaldi in quanto insoddisfatto dell'onorificenza avuta, la croce di ufficiale dell'Ordine militare di Savoia. Difatti l'Haug reclam\u00f2 perch\u00e9 venisse commutata la croce in quella di commendatore per l'azione che svolse nella presa del forte d'Ampola, mentre per la battaglia di Bezzecca, chiedeva addirittura la medaglia d'oro al valor militare.\nInterpellato dal ministero della Guerra, Garibaldi, il 1\u00ba giugno, rispose cos\u00ec lapidariamente: \"Il generale Haug dice di aver salvato l'onore della giornata a Bezzecca, egli ricorder\u00e0 bene d'essere stato aiutato da altri in quella faccenda\".\nMassone, membro del Grande Oriente d'Italia, il 16 gennaio 1885 fu membro del Consiglio dell'Ordine all'Assemblea Costituente.\nMor\u00ec a Roma nel 1888."}
{"id": "1395454", "revid": "1162821", "url": "https://it.wikipedia.org/wiki?curid=1395454", "title": "San Biagio della Valle", "text": "San Biagio della Valle \u00e8 una frazione del comune di Marsciano.\nIl paese si trova a nord del capoluogo (262 ), sul fondo di una piccola valle solcata dal torrente Caina, lungo la strada provinciale 314 che conduce a Spina. Terza frazione pi\u00f9 popolosa del comune con 572 residenti.\nStoria.\nLa presenza di un antico castello \u00e8 oramai testimoniata solo da una torre circolare e dal campanile della vecchia chiesa in stile romanico, abbattuta nel 1952. Il castello era gi\u00e0 noto nel 1371 quando, a causa delle lotte di fazione tra nuovo ceto emergente mercantile e artigiana (Raspanti) e Nobili (Beccherini), vi trovarono rifugio i Raspanti. Nel 1416 fu conquistato da Braccio Fortebraccio e nel 1428 pass\u00f2 sotto la giurisdizione di Porta Eburnea. L\u2019antica chiesa romanica , fu amministrata dall\u2019abbazia Benedettina di Farfa (Rieti), successivamente pass\u00f2 ai Benedettini di San Pietro di Perugia. A testimonianza della sua dipendenza dal monastero benedettino, \u00e8 il portale romanico della chiesa che pu\u00f2 ancora essere ammirato incastonato nel chiostro del monastero .\nChiesa di San Biagio.\nSul posto dove sorgeva l\u2019antica chiesa, nel 1952 fu costruita la nuova parrocchiale dedicata sempre al Santo martire armeno, vissuto tra III e IV sec. \u00c8 costruita in pietra e cemento con rivestimento di elementi decorativi in laterizio quali il portale e le finestre simili a feritoie. Sopra al portale \u00e8 l\u2019immagine del Santo titolare in ceramica con una veduta del borgo. A testimonianza dell\u2019antica chiesa romanica, al suo interno sono collocate due pietre che riportano alcune iscrizioni e la data del restauro 1215 . Provenienti dalla vecchia chiesa sono alcune opere di autori ignoti: due tele del XVII sec. raffiguranti \u201cSant\u2019Antonio da Padova con la anime purganti\u201d, \u201cSan Domenico e Santa Caterina\u201d e una Madonna lignea. Inoltre conserva un dipinto ti Antonio M. Garbi (1754) dedicato alla Madonna del Rosario, proveniente da un\u2019altra chiesa campestre di San Biagio, detta Campodone. Nell\u2019abside \u00e8 inoltre un dipinto moderno del 1967, di Adelmo Marinelli raffigurante Ges\u00f9 Cristo, la Madonna e San Biagio.\nDintorni.\nIn direzione di Castiglione della Valle, in localit\u00e0 Monticelli, si trova l'antica chiesa di San Paolo, con archi in cotto e dipinti attribuiti a Meo da Siena (XV secolo). Il territorio che separa San Biagio da Perugia \u00e8 coperto da un relitto dell'antica foresta, con un querceto denominato \"Bosco della Caccia\". All'interno di esso si conserva ancora un bel complesso storico per la caccia ai palombacci, ed \u00e8 anche possibile ammirare una gigantesca roverella (diametro di circa 5 m) ricoperta quasi interamente da liana d'edera.\nEconomia e manifestazioni.\nNell'ultima settimana di maggio viene organizzata la \"Sagra della fragola\", dove vengono serviti piatti tipici della regione Umbria. In occasione della Sagra si organizza anche una piccola lotteria.\nCi sono anche altre manifestazioni, quali il torneo di tennis, che viene svolto in estate sul campo di terra rossa adiacente ad uno dei due bar del paese e anche il torneo di calcetto. Da due anni si svolge anche il torneo di biliardino, con la categoria adulti e baby. In occasione delle finali di entrambe le manifestazioni vengono organizzate delle ricche e particolari cene preparate dallo chef del paese Ugo \u2018L sugo.\nSport\nDel 2001 al 2018 la frazione (unitamente alla limitrofa Villanova) \u00e8 stata rappresentata nei campionati di calcio dall'Associazione Sportiva Dilettantistica Villabiagio, vantante quali maggiori successi alcune partecipazioni alla Serie D."}
{"id": "1395455", "revid": "1862310", "url": "https://it.wikipedia.org/wiki?curid=1395455", "title": "P\u00f5ltsamaa (comune rurale)", "text": "P\u00f5ltsamaa \u00e8 un comune rurale dell'Estonia orientale, nella contea di J\u00f5gevamaa. Il capoluogo del comune rurale \u00e8 il borgo di P\u00f5ltsamaa.\nNel 2017 ha inglobato il comune urbano di P\u00f5ltsamaa e i comuni rurali di Pajusi e Puurmani.\nLocalit\u00e0.\nIl comune comprende due borghi (in estone \"alevik\"), Adavere e Kamari, e 28 localit\u00e0 (in estone \"k\u00fcla\"):\nAlastvere - Annikvere - Esku - Kaavere - Kablak\u00fcla - Kalik\u00fcla - Kalme - Kuningam\u00e4e - Lebavere - Lustivere - M\u00e4llikvere - M\u00f5hk\u00fcla - Neanurme - N\u00f5mavere - Pauastvere - Pilu - Pudivere - Puduk\u00fcla - Puiatu - R\u00e4sna - R\u00f5stla - Sulustvere - T\u00f5renurme - Umbusi - V\u00e4ike-Kamari - Vitsj\u00e4rve - V\u00f5hman\u00f5mme - V\u00f5isiku."}
{"id": "1395461", "revid": "838137", "url": "https://it.wikipedia.org/wiki?curid=1395461", "title": "Simone Parodi", "text": "Carriera.\nClub.\nLa carriera professionistica di Simone Parodi comincia nella stagione 2005-06, quando entra a far parte del di Cuneo, in Serie A1. In precedenza aveva militato in diverse squadre a carattere locale. Nella stagione seguente passa al , in Serie A2, con la quale ottiene la promozione in massima serie\nDopo un'annata a Cuneo ed una nel , nella stagione 2009-10 entra stabilmente titolare nuovamente nella squadra cuneese, dove resta per due anni, vincendo uno scudetto, una Coppa Italia, una supercoppa italiana e una Coppa CEV. Nella stagione 2011-12 viene ingaggiato dalla di Macerata, in seguito spostatasi definitivamente a Treia, club con il quale, in cinque annate, si aggiudica due scudetti e due Supercoppe italiane.\nNel campionato 2016-17 veste la maglia del , dove resta per due annate, per poi accasarsi, nella stagione 2018-19, alla , sempre in Superlega. Nella stagione seguente gioca per la prima volta all'estero, approdando allo , nella Polska Liga Siatk\u00f3wki, con cui si aggiudica la Supercoppa polacca 2019.\nRientra in Italia nell'annata 2020-21 per difendere i colori della di Taranto, in Serie A2; tuttavia, poco dopo l'inizio del campionato, torna in Polonia, all': terminati gli impegni con il club di Rzesz\u00f3w, ritorna alla Prisma.\nNazionale.\nGioca nella nazionale italiana Under-19, con la quale si aggiudica la medaglia di bronzo al campionato europeo 2003. Nel 2007 ottiene anche le prime convocazioni nella nazionale maggiore italiana.\nIl 3 aprile 2011, durante un incontro col suo club, si infortuna al ginocchio sinistro riportando la lussazione della rotula, la lesione della capsula e una lesione di terzo grado al legamento collaterale interno del ginocchio, che compromette il finale di stagione e buona parte della stagione in nazionale, rientrando in campo per il campionato europeo 2011, dove vince la medaglia d'argento.\nIn seguito con la nazionale vince la medaglia di bronzo sia ai Giochi della XXX Olimpiade di Londra che alla World League 2013 e 2014, oltre alla medaglia d'argento al campionato europeo 2013."}
{"id": "1395465", "revid": "1862310", "url": "https://it.wikipedia.org/wiki?curid=1395465", "title": "Saare", "text": "Saare era un comune rurale dell'Estonia orientale, nella contea di J\u00f5gevamaa. Il centro amministrativo era la localit\u00e0 (in estone \"k\u00fcla\") di K\u00e4\u00e4pa.\nNel 2017 \u00e8 stato inglobato nel comune di Mustvee.\nLocalit\u00e0.\nOltre al capoluogo, il comune comprende altre 21 localit\u00e0 (tra parentesi la popolazione al 2007):\nHalliku (54), Jaama (70), K\u00e4\u00e4pa (206), Kallivere (27), Kiisli (33), Koseveski (46), Levala (32), Maardla (37), Nautrasi (20), Odivere (82), P\u00e4llu (63), Pedassaare (15), Putu (52), Ruskavere (59), Saarj\u00e4rve (33), Sirguvere (48), Tarakvere (15), Tuulavere (20), Vanassaare (46), Vassevere (45), Veia (47), Voore (341)."}
{"id": "1395468", "revid": "148107", "url": "https://it.wikipedia.org/wiki?curid=1395468", "title": "Episodi di Matlock (quarta stagione)", "text": "La quarta stagione di \"Matlock\" \u00e8 stata trasmessa originariamente tra il 1989 e il 1990."}
{"id": "1395472", "revid": "709565", "url": "https://it.wikipedia.org/wiki?curid=1395472", "title": "Foggy Nelson", "text": "Franklin P. Nelson, detto \"Foggy\", \u00e8 un personaggio dei fumetti, creato da Stan Lee (testi) e Bill Everett (disegni), pubblicato dalla Marvel Comics. La sua prima apparizione avviene in \"Daredevil\" (vol. 1) n. 1 (aprile 1964).\nMigliore amico di Matt Murdock (Devil) e suo socio nel cofondato studio legale Nelson &amp; Murdock, Foggy, col suo stile di vita da uomo comune e coi piedi per terra, rappresenta un netto contraltare al truce collega supereroe, che \u00e8 comunque sempre pronto ad aiutare anche nelle situazioni pi\u00f9 critiche e con cui condivide un rapporto quasi fraterno nonostante il complesso di inferiorit\u00e0 spesso nutrito nei suoi confronti e il fatto che, in alcune occasioni, si siano innamorati della stessa donna.\nLa caratterizzazione fisica del personaggio \u00e8 stata piuttosto incongrua per i suoi primi due anni di vita editoriale, sebbene generalmente raffigurato come un giovane assente, affascinante, ben curato e, dopo la rappresentazione datane da Gene Colan, basso, grassoccio e con un atteggiamento rilassante.\nBiografia del personaggio.\nPrimi anni.\nNato a Manhattan, New York, dall'imprenditore Edward Nelson e dall'avvocatessa Rosalind Sharpe, Foggy nutre per la madre una grande ammirazione e, sebbene essa prediliga la carriera alla famiglia lasciando lui e suo padre per aprire uno studio legale a Boston, decide di seguirne le orme e diventare a sua volta avvocato. Cresciuto dal padre e dalla sua seconda moglie, Anna, assieme alla sorellastra Candace, Foggy viene ammesso alla facolt\u00e0 di legge della Columbia University, dove conosce Matt Murdock. I due diventano grandi amici, tanto che Foggy rimane vicino e conforta Matt in momento difficili quali la brusca fine del suo rapporto con Elektra e l'omicidio di suo padre Jack.\nLaureatisi, i due diventano soci e fondano assieme lo studio legale Nelson &amp; Murdock avendo, come primi clienti, nientemeno che i Fantastici Quattro ed assumendo come segretaria la giovane Karen Page, di cui si innamorano entrambi ma, dopo essersi reso conto dei sentimenti nutriti da Karen per Matt, Foggy si fa da parte preferendo non rovinare la loro lunga amicizia.\nTempo dopo, Abner Jonas convince Foggy a candidarsi come procuratore distrettuale e, a una festa organizzata dall'uomo, ricontra Debbie Harris, un'ex-compagna di scuola di cui \u00e8 stato infatuato e che, a distanza di anni, scopre ricambiare i suoi sentimenti. Successivamente per\u00f2, Devil arresta sia Jonas che la donna dopo aver scoperto il loro piano di manipolare Foggy per fini criminosi qualora vincesse la campagna, rivelazione che amareggia molto il giovane avvocato.\nSebbene non al corrente della doppia identit\u00e0 dell'amico, Foggy inizia ben presto a divenire sospettoso di tutte le sue sparizioni ingiustificate.\nProcuratore distrettuale.\nIn seguito, Foggy decide di tentare per la seconda volta di divenire procuratore distrettuale in modo da potersi occupare pi\u00f9 attivamente della lotta al crimine. Contemporaneamente Debbie viene rilasciata di prigione e gli rivela di non aver mai finto riguardo ai suoi sentimenti per lui; pur temendo che frequentare un'ex-truffatrice possa danneggiare la sua campagna e nonostante non si fidi completamente di lei, Foggy inizia a uscire regolarmente con Debbie e, con il tempo, la relazione tra i due si consolida.\nDopo essere stato eletto nuovo procuratore distrettuale di New York, il suo rapporto con Matt si raffredda a causa dei problemi personali attraversati da quest'ultimo nei panni di Devil e nella relazione con Karen. Nonostante poco dopo i due amici si riconcilino e Matt divienga assistente procuratore, quando Foggy mette sotto processo la Vedova Nera poich\u00e9 ricattato da un criminale, i due interrompono completamente i rapporti e Matt si trasferisce a San Francisco con Natasha, salvo poi fare ritorno per aiutare Foggy a smascherare una cospirazione criminale e riappacificarsi con lui.\nSuccessivamente, Foggy perde la rielezione come procuratore in favore di Blake Tower (anche a causa delle macchinazioni di Jester) e torna a lavorare con l'amico riaprendo la Nelson &amp; Murdock in qualit\u00e0 di consulenti legali della clinica Storefront, assumendo come assistente la studentessa di legge paralitica Becky Blake. Parallelamente a tutto ci\u00f2, il giovane avvocato e Debbie si sposano. Poco tempo dopo, Kingpin assolda Elektra per assassinarlo ma, quando Foggy la riconosce come l'ex-fidanzata di Matt, essa non trova pi\u00f9 la forza di compiere il suo dovere e lo lascia andare, cosa che la porta a venire, in seguito, uccisa da Bullseye.\nDevil: Rinascita.\nA discapito del loro lungo fidanzamento, il matrimonio tra Foggy e Debbie si deteriora rapidamente portandoli al divorzio mentre Matt perde sempre pi\u00f9 interesse nell'attivit\u00e0 legale in favore del suo impegno come vigilante, cosa che porta alla progressiva diminuzione dei clienti della Nelson &amp; Murdock. La conseguente chiusura dello studio per debiti, porta Foggy a una depressione tale da considerare l'idea del suicidio, salvo poi realizzare il valore della vita.\nDopo che Kingpin scopre l'identit\u00e0 segreta di Matt facendolo radiare dall'albo degli avvocati e distruggendo il suo appartamento, Foggy assume le difese dell'amico; nel momento in cui per\u00f2 questi viene dato per scomparso, Foggy e la fotografa irlandese Glorianna \"Glory\" O'Breen (ex-fidanzata di Matt) iniziano una relazione che tuttavia finisce poich\u00e9 Foggy, assunto dall'ambiguo studio legale Kelco, \u00e8 costretto a difendere in tribunale una ditta colpevole di gettare scarichi chimici nei fiumi e Glory, considerandola un'azione priva di etica, lascia sia il giovane che gli Stati Uniti.\nScoperto che la Kelco appartiene al Kingpin, Foggy abbandona le loro dipendenze, si ricongiunge con Matt, lo aiuta a recuperare la licenza di avvocato e viene finalmente messo al corrente della sua doppia identit\u00e0, cosa che rafforza enormemente l'amicizia tra i due.\nSharpe, Nelson &amp; Murdock.\nPoco tempo dopo, Rosalind Sharpe assume Matt e Foggy come soci del suo nuovo studio legale, sebbene lei e il figlio decidano di tenere nascosto il loro legame di parentela finch\u00e9 Karen e Matt non lo scoprono per conto proprio. Contemporaneamente Foggy si fidanza con Liz Allan, ex-compagna di liceo di Peter Parker e ex-moglie del defunto Harry Osborn ma, poco tempo dopo, Mysterio ingaggia una donna per sedurlo al fine di incastrarlo facendo sembrare che l'abbia poi assassinata. Quando la donna lo va a trovare in prigione Foggy, divorato dal senso di colpa, le rivela la verit\u00e0 ed essa, furiosa, lo lascia.\nA causa della cattiva pubblicit\u00e0 che comporterebbe tenerlo a lavorare nello studio, non appena il figlio viene accusato di omicidio essa lo licenzia e, non appena Matt decide di difenderlo, essa gli ordina di tornare sui suoi passi ottenendo come unico risultato il disgusto e le dimissioni dell'avvocato cieco oltre ad una completa e definitiva rottura di ogni rapporto con Foggy.\nIl ritorno di Nelson &amp; Murdock.\nTrovatisi nuovamente senza lavoro, dopo la morte di Karen, Foggy e Matt riaprono la Nelson &amp; Murdock coi soldi lasciati loro in eredit\u00e0 dalla ragazza. Tempo dopo tuttavia il Kingpin rivela al mondo intero la vera identit\u00e0 di Devil, portando di conseguenza all'arresto del vigilante e alla sua detenzione a Ryker's Island. Nel momento in cui Foggy si reca a trovare l'amico assieme alla detective privata Dakota North, viene aggredito da alcuni prigionieri e apparentemente ucciso, salvo poi scoprirsi che, in realt\u00e0, l'FBI ha inscenato tutto mettendo il giovane avvocato nel programma protezione testimoni sotto l'identit\u00e0 fittizia di Everett Williams.\nDopo che Matt riesce a riabilitare il suo nome convincendo i media di non essere l'uomo senza paura, grazie al contributo di Vanessa Fisk e di Pugno d'acciaio, Foggy esce dal programma di protezione testimoni e ha finalmente modo di riabbracciare il vecchio amico, tornando alla solita vita e assumendo Becky Blake come terza socia del loro studio legale. Tuttavia, dopo aver scoperto che, in cambio dell'aiuto di Vanessa, Matt ha dovuto far scarcerare Kingpin, sentendosi tradito, Foggy lo licenzia dallo studio mettendo inavvertitamente in moto la serie di eventi che porta Devil a entrare nella Mano.\nFoggy decide successivamente di ricontattare Matt, motivo per cui si reca a Shadowland e viene catturato. Quando viene portato al cospetto di Matt questi, posseduto da un demone, tenta di ucciderlo ma viene esorcizzato per tempo da Pugno d'acciaio. In seguito Becky lascia lo studio e, per un po', Foggy porta avanti i suoi affari da solo aiutando Pantera Nera nel periodo in cui sostituisce Devil per le strade di Hell's Kitchen ma, in seguito al ritorno di Matt, i due si riappacificano e tornano a lavorare insieme.\nPoco dopo gli viene diagnosticato il Sarcoma di Ewing ma, non volendo sottoporsi a chemioterapie, decide di rivolgersi a Henry Pym affinch\u00e9 lo curi in maniera diretta entrando nel suo organismo. Contemporaneamente Matt decide di rivelare la sua identit\u00e0 segreta al mondo intero e, per assicurare l'incolumit\u00e0 dell'amico, lo convince a simulare la sua morte e iniziare una nuova vita altrove.\nAltre versioni.\n1602.\nIn \"1602\", Foggy \u00e8 il capitano di una nave che traghetta regolarmente il menestrello cieco Matt Murdoch sul canale della Manica.\nMC2.\nNel futuro alternativo di \"MC2\", Foggy \u00e8 il marito di Liz Allan nonch\u00e9 patrigno di Norman \"Normie\" Osborn III. Per un certo tempo \u00e8 stato l'avvocato di Wilson Fisk ma, dopo aver scoperto la sua colpevolezza nella morte di Matt (il cui spirito vive ancora in Darkdevil) abbandona le sue dipendenze. In seguito, Foggy rimane vedovo e si seppellisce nel lavoro estraniandosi dal figliastro, motivo per cui, quando Normie impazzisce e indossa i panni di Goblin, si ritiene direttamente responsabile e, dopo che questi si riprende, i due iniziano a costruire un rapporto pi\u00f9 intimo, sebbene comunque disapprovi il fidanzamento tra Normie e l'ex-supercriminale Raptor.\nUltimate.\nNell'universo Ultimate, Foggy compare in una versione molto simile a quella classica, difatti \u00e8 stato il compagno di stanza di Matt Murdock all'Universit\u00e0 e, in seguito, ha fondato uno studio legale assieme a lui."}
{"id": "1395473", "revid": "1862310", "url": "https://it.wikipedia.org/wiki?curid=1395473", "title": "Tabivere", "text": "Tabivere era un comune rurale dell'Estonia orientale, nella contea di Tartumaa (prima del 2017 faceva parte della contea di J\u00f5gevamaa) Il centro amministrativo era l'omonimo borgo (in estone \"alevik\").\nNel 2017 \u00e8 stato inglobato nel comune di Tartu.\nLocalit\u00e0.\nOltre al capoluogo, il comune comprende 24 localit\u00e0 (in estone \"k\u00fcla\"):\nElistvere - Juula - Kaiavere - Kaitsem\u00f5isa - K\u00e4rksi - Kassema - K\u00f5duk\u00fcla - K\u00f5nnuj\u00f5e - Koogi - K\u00f5renduse - Lilu - Maarja-Magdaleena - Otslava - \u00d5vanurme - Pataste - Raigastvere - Reinu - Sepa - Sortsi - Tormi - Uhmardu - Vahi - Valgma - Voldi"}
{"id": "1395474", "revid": "767487", "url": "https://it.wikipedia.org/wiki?curid=1395474", "title": "Toxik", "text": "I Toxik sono una band technical thrash metal di Peekskill, New York, nati nel 1985 per opera del chitarrista Josh Christian e del bassista Lee Erwin. Dopo lo scioglimento nel 1992 la band si \u00e8 riunita nel 2007 e attualmente \u00e8 al lavoro su un nuovo album. Nel 2014 \u00e8 uscito un nuovo singolo, Dangerous\nStoria.\nGli inizi (1985-1986).\nI Toxik nascono nel 1985 con il nome \"Tokyo\"; furono ben presto costretti a cambiarlo poich\u00e9 un'altra band lo aveva gi\u00e0 registrato.\nLa formazione originale comprendeva Mike Sanders alla voce, Josh Christian alla chitarra, Lee Erwin al basso e Dal Dadabo alla batteria.\nQuesta formazione non dur\u00f2 a lungo; negli anni successivi Lee Erwin lasci\u00f2 la band per motivi personali, mentre Sal Dadabo decise di firmare un contratto per un tour con i Twisted Sister.\nAl basso arriv\u00f2 dunque Brian Bonini e alla batteria Ted Leger.\nArruolati nuovi musicisti, decisero di pubblicare il loro primo demo intitolato \"Wasteland\".\nPoco dopo riuscirino a firmare un contratto con la Roadrunner Records.\nIl successo (1987-1992).\nNel 1987 viene pubblicato il loro album di debutto, \"World Circus\". L'album ottenne il titolo di \"Miglior Album Metal dell'Anno 1988\" sul College Music Journal.\nAi Toxik venne anche offerto il nono posto nella raccolta \"Metal Massacre\" della Metal Blade Records per la canzone \"Wasteland\".\nDopo il tour di supporto all'album, Mike Sanders lasci\u00f2 il gruppo per motivi sconosciuti e venne rimpiazzato da Charles Sabin.\nSull'onda del successo ricevuto dal primo album, i Toxik pubblicarono un nuovo disco due anni dopo, sempre sotto la Roadrunner Records, intitolato \"Think This\".\nDopo la pubblicazione del disco, il gruppo ingaggi\u00f2 il chitarrista John Donnelly perch\u00e9 suonasse nel tour di supporto assieme alla band King Diamond, che attravers\u00f2 gli Stati Uniti e l'Europa.\nDopo il tour, tuttavia, la band si sciolse. Era il 1992.\nIl ritorno (2007-oggi).\nPer quattordici anni i Toxik rimasero in silenzio, senza suonare dal vivo n\u00e9 pubblicare album. Durante l'autunno del 2006, la Displeased Records rimise in commercio entrambi gli album dei Toxik, assieme ad altri dischi di Gorguts, Sadus e Disincarnate.\nLa nuova versione di \"World Circus\" comprende dodici tracce bonus; quella di \"Think This\" ne comprende cinque.\nNel gennaio 2007, la Metal Mind Productions distribu\u00ec delle edizioni limitate dei due album, rimasterizzate in digitale, con confezioni digipak.\nIl mese successivo i Toxik annunciarono al mondo la loro riunione, con una formazione comprendente la maggior parte dei membri originali: Mike Sanders alla voce, Josh Christian alla chitarra, Brian Bonini al basso e Lou Caldarola alla batteria.\nDurante l'agosto dello stesso anno Brian Bonini lasci\u00f2 il gruppo.\nNel novembre 2007, i Toxik annunciarono un tour europeo di due settimane, che avrebbe dovuto comprendere apparizioni ai festival Keep It True e Ragers Elite in Germania.\nIl tour venne per\u00f2 cancellato per incomprensioni tra il gruppo e gli organizzatori; inoltre, pare che non riuscissero a trovare un rimpiazzo per il bassista uscito pochi mesi prima.\nDa allora, i Toxik non hanno fatto alcuna apparizione pubblica.\nSecondo quanto riportato sul loro MySpace, al momento si stanno dedicando alla stesura di nuovo materiale e non andranno in tour finch\u00e9 non troveranno un nuovo bassista.\nNel dicembre la Displeased Records ha commercializzato per la prima volta materiale live dei Toxik, intitolato Dynamo Open Air 1988, che include performance da due show del 1988, raccolte in un CD e un DVD.\nNel 2010 \u00e8 uscito il DVD \"Think Again\"."}
{"id": "1395475", "revid": "1862310", "url": "https://it.wikipedia.org/wiki?curid=1395475", "title": "Torma", "text": "Torma era un comune rurale dell'Estonia orientale, nella contea di J\u00f5gevamaa. Il centro amministrativo era l'omonimo borgo (in estone \"alevik\").\nNel 2017 il comune \u00e8 entrato a far parte del comune rurale di J\u00f5geva durante la riforma amministrativa dei comuni estoni, ad eccezione del villaggio di Vikikvere, che \u00e8 entrato a far parte del comune rurale di Mustvee.\nLocalit\u00e0.\nOltre al capoluogo, il comune comprende un altro borgo, Sadala, e 24 localit\u00e0 (in estone \"k\u00fcla\"):\nIravere - Kantk\u00fcla - Kodismaa - Koimula - K\u00f5nnu - Leedi - Liikatku - Lilastvere - N\u00e4duvere - Ookatku - Oti - R\u00e4\u00e4bise - Rassiku - Reastvere - S\u00e4tsuvere - T\u00e4hkvere - Tealama - Tuim\u00f5isa - T\u00f5ikvere - Vaiatu - Vanam\u00f5isa - V\u00f5idivere - V\u00f5tikvere."}
{"id": "1395477", "revid": "765341", "url": "https://it.wikipedia.org/wiki?curid=1395477", "title": "Honor\u00e9 Jacquinot", "text": "Jacquinot era il fratello minore dell'ufficiale di marina Charles Hector Jacquinot e s'imbarc\u00f2 con lui, come naturalista, su \"La Zelee\", nella spedizione de \"L'Astrolabe\" di Jules Dumont d'Urville (1837-1840)."}
{"id": "1395480", "revid": "1618903", "url": "https://it.wikipedia.org/wiki?curid=1395480", "title": "Ginette Neveu", "text": "Biografia.\nGinette Neveu era figlia di Marie-Jeanne Ronze, professoressa di violino e di Maurice Neveu, intermediario di Borsa. Neveu inizi\u00f2 a suonare con sua madre a cinque anni, dando il suo primo concerto a sette anni accompagnata dall'Orchestra Colonne diretta da Gabriel Piern\u00e9. In seguito, studi\u00f2 con Line Talluel e con Jules Boucherit al Conservatorio di Parigi dove consegu\u00ec il Premier Prix all'et\u00e0 di 11 anni.\nIn seguito ebbe lezioni da George Enescu e studi\u00f2 con Carl Flesch per quattro anni. Nel 1935 vinse il concorso \"Wieniawski\" a Varsavia (secondo premio a David Ojstrach).\nAlcuni critici giudicarono il suo suono poco \"femminile\" e lei osserv\u00f2: \"Ci\u00f2 che pi\u00f9 conta per l'artista \u00e8 la propria individualit\u00e0, che deve tendere ad acquisire sempre pi\u00f9 forza\".\nHerbert von Karajan intervenne presso la EMI, e lei pot\u00e9 registrare il Concerto di Johannes Brahms, il Concerto di Jean Sibelius, \"Tzigane\" di Maurice Ravel e il \"Poema\" di Enest Chausson.\nLa carriera che la port\u00f2 in tutto il mondo si concluse tragicamente: il 27 ottobre 1949 la musicista sal\u00ec a Parigi sul volo Air France 009, operato con un Lockheed Constellation L-749, e diretto a New York. L'aereo si schiant\u00f2 nella notte tra il 27 il 28 ai piedi di una montagna dell'isola S\u00e3o Miguel, nell'arcipelago delle Azzorre, mentre si avvicinava allo scalo intermedio sull'isola Santa Maria. Nessuno dei 48 passeggeri (tra i quali anche Marcel Cerdan, pugile e compagno di \u00c9dith Piaf) sopravvisse. La salma di Ginette Neveu fu ritrovata e sepolta in seguito a Parigi nel cimitero P\u00e8re Lachaise. La citt\u00e0 di Parigi le ha dedicato una via del XVIII arrondissement."}
{"id": "1395481", "revid": "15756", "url": "https://it.wikipedia.org/wiki?curid=1395481", "title": "Contrada Borgonovo", "text": "https://www.facebook.com/Contrada-Borgonovo-1609385772608205/\nLa Contrada si trova nella zona sud-ovest di Fucecchio. Nata relativamente pi\u00f9 tardi rispetto alle altre, ha vissuto un notevole sviluppo nel XX secolo, diventando una delle realt\u00e0 commerciali pi\u00f9 importanti del comune.\nNell'area della contrada sono ricompresi lo Stadio comunale e Piazza XX Settembre, dove \u00e8 presente il Monumento commemorativo ai Caduti delle due Guerre Mondiali.\nConfina con le Contrade Ferruzza, Sant'Andrea, Samo e Porta Bernarda. I suoi colori sono il bianco ed il rosso, che simboleggiano valore ed intraprendenza. Nel 1984, \u00e8 stato fondato il \"Gruppo Musici\", formato da tamburini e chiarine, a cui nel 1993 si \u00e8 aggiunto il gruppo degli sbandieratori.\nLa Contrada oggi.\nLa Contrada Borgonovo \u00e8 una delle Contrade pi\u00f9 piccole ma pi\u00f9 popolose del Palio di Fucecchio. Ha disputato 24 finali su 30 Palii corsi (record assoluto), vincendo 5 volte (nel 1983, 1986, 1988, 1995 e 2021) se escludiamo la carriera del 1985.\nRivalit\u00e0 con la Contrada Botteghe.\nLa rivalit\u00e0 con la Contrada Botteghe nasce presumibilmente nel Palio del 1985. Nella finale di quell'anno, il Borgonovo arriv\u00f2 primo al traguardo, ma venne declassato al secondo posto dai Giudici di gara, i quali notarono nei filmati di gara \"presunte scorrettezze\" del fantino bianco rosso (Albertino) nei confronti dei fantini delle Contrade Samo e Botteghe.\nIl titolo pass\u00f2 dunque alla seconda classificata, ovvero proprio alla Contrada Botteghe. In seguito agli screzi e alle polemiche per la decisione dei giudici, i rapporti fra le due Contrade si sono incrinati.\nNel 1986, la Contrada Borgonovo si riprese una bella rivincita, con il trionfo di Fabrizio Ungheria e Swam.\nNel 1988, vi fu un altro episodio che aument\u00f2 la rivalit\u00e0 fra le due Contrade: la Contrada Botteghe (Bastiano su Bahileven), in testa fin dall'inizio, si vide portar via la vittoria dal Borgonovo (Frasca su Conte Vajolet) per una sola \"incollatura\" (lunghezza) proprio sul palo dell'arrivo.\nNumeri e Curiosit\u00e0.\nLa Contrada Borgonovo:\nLe strade della Contrada.\nLa Contrada Borgonovo \u00e8 il rione pi\u00f9 piccolo, a livello territoriale, dopo Sant'Andrea; si estende in un quadrato che va da Viale Buozzi a Via Fucecchiello e da Via Dante a Via Fucini (confina rispettivamente con Sant'Andrea, Samo, Porta Bernarda e Ferruzza). All'interno abbiamo due Piazze importanti per la Contrada bianco rossa: Piazza XX Settembre (parcheggio centrale in Fucecchio) e Piazza Goldoni (ex sede storica della Cena della Vigilia).\nLa strada principale \u00e8 quella della Sede, Via Leonardo da Vinci; non meno importante \u00e8 Via Carducci, che attraversa tutto il territorio. Vi sono anche: Via Arc. Ruffino, Via Cavallotti, Via Giotto, Via Michelangelo, Via de' Cadolingi, Via Giusti, Via Verga, Via Boccaccio, Via Tondoli, Via Sanzio, Via della Repubblica, Via De Nicola, Via Dor\u00e8 e la nuova Via Copernico.\nFra le strutture ed i luoghi pubblici, in Borgonovo troviamo: lo Stadio Comunale \"F. Corsini\", la Palestra Comunale (e annessa Palestra geodetica), le Scuole Elementari \"G. Carducci\", le Scuole Medie \"Montanelli-Petrarca\", giardini pubblici \"Il Giuggiolo\", giardini pubblici in P.za Goldoni, la principale fermata autubus e l'ingresso alla galleria \"Le Contrade\" c/o P.za XX Settembre.\nIl Consiglio Direttivo 2014/2016.\nUfficio di Presidenza\nPresidente: \"Consorti Matteo; \"Vice Presidente: Marconcini Enzo; Segretario: Carusi Giacomo; Tesoriere: Cecconi Filippo; Rappresentante di Contrada: Donati Andrea;\nCariche e Responsabilit\u00e0\nCapitano: \"Zucchi Roberto\"; Gruppo Cucina: Lami Federica, Cavallini Marzia, Menichetti Monica, Mannini Rosetta; Resp. Sfilata: Zucchi Elena, Fontanelli Maura; Resp. di Sala: Marconcini Sara; Resp. de \"Il Borgo\": \"Cecconi Glauco, Meacci Alessandro, Cecconi Filippo, Caturegli Matteo; \"Resp. Bar: Fagioli Emanuele, Leone Elisa; Resp. Musici e Sbandieratori: Grassini Virginia; Resp.Social Network and PA: Caturegli Matteo; Resp.Addobbi and Gadgets: Marconcini Sara, Merlotto Gianmarco; Resp.Rapporti Bambini: Gabrielli Mirco; Resp.Calcetto: Cecconi Glauco.\nIl Consiglio Direttivo 2014/2016 al completo\nCarusi Giacomo, Caturegli Matteo, Cecconi Filippo, Cecconi Samantha, Consorti Matteo, Costagli Lorenzo, Donati Andrea, Fagioli Emanuele, Fef\u00e8 Emanuele, Fontanelli Maura, Gabrielli Mirco, Grassini Virginia, Grilli Massimo, Grilli Uliviero, Guidotti Carla, Lami Federica, Leone Elisa, Magnani Italiana, Magnani Ugo, Marconcini Enzo, Marconcini Sara, Meacci Alessandro, Merlotto Gianmarco, Sani Gianfranco,\" Elena Zucchi, Roberto Zucchi.\"\nGruppo Stalla\nCapitano: \"Zucchi Roberto\"; Mangini: Meacci Alessandro, Donati Andrea; Barbaresco: \"Fef\u00e8 Emanuele\"; Aiuto barbaresco: \"-.\"\nVeterinario: -. Maniscalco: -.\nTermine Mandato del C.D.: Giugno 2016"}
{"id": "1395482", "revid": "1632387", "url": "https://it.wikipedia.org/wiki?curid=1395482", "title": "Japan Live '94", "text": "Japan Live '94 (conosciuto anche come Live in Japan) \u00e8 un album dal vivo del gruppo musicale heavy metal statunitense Savatage, pubblicato nel 1995 dalla SPV GmbH.\nSuccessivamente, \u00e8 stato pubblicato anche in versione VHS in Giappone (1996) e nel Nord America (1998). Il DVD, inizialmente previsto nel 2000, \u00e8 stato incluso nell'edizione limitata della raccolta \"Still the Orchestra Plays\" del 2010."}
{"id": "1395483", "revid": "2184720", "url": "https://it.wikipedia.org/wiki?curid=1395483", "title": "0973", "text": "0973 \u00e8 il prefisso telefonico del distretto di Lagonegro, appartenente al compartimento di Potenza.\nIl distretto comprende la parte meridionale della provincia di Potenza e alcuni comuni della provincia di Salerno. Confina con i distretti di Vallo della Lucania (0974) a ovest, di Sala Consilina (0975) e di Potenza (0971) a nord, di Matera (0835) a est, di Castrovillari (0981) e di Scalea (0985) a sud.\nAree locali e comuni.\nIl distretto di Lagonegro comprende 37 comuni inclusi nelle 3 aree locali di Chiaromonte (ex settori di Chiaromonte, Sant'Arcangelo e San Costantino Albanese), Lagonegro (ex settori di Lagonegro, Maratea e Sapri) e Lauria (ex settori di Latronico, Lauria, Rotonda e San Chirico Raparo). I comuni compresi nel distretto sono: Calvera, Carbone, Casaletto Spartano (SA), Castelluccio Inferiore, Castelluccio Superiore, Castelsaraceno, Castronuovo di Sant'Andrea, Cersosimo, Chiaromonte, Episcopia, Fardella, Francavilla in Sinni, Ispani (SA), Lagonegro, Latronico, Lauria, Maratea, Nemoli, Noepoli, Rivello, Roccanova, Rotonda, San Chirico Raparo, San Costantino Albanese, San Martino d'Agri, San Paolo Albanese, San Severino Lucano, Sant'Arcangelo, Sapri (SA), Senise, Teana, Terranova di Pollino, Torraca (SA), Tortorella (SA), Trecchina, Vibonati (SA) e Viggianello ."}
{"id": "1395489", "revid": "1571097", "url": "https://it.wikipedia.org/wiki?curid=1395489", "title": "Aitana S\u00e1nchez-Gij\u00f3n", "text": "Biografia.\nNasce a Roma, in Italia, il 5 novembre del 1968, figlia di \u00c1ngel S\u00e1nchez-Gij\u00f3n Mart\u00ednez (1934-2007), un docente universitario di storia spagnolo, e di Fiorella de Angelis, un'insegnante di matematica italiana. \nCresciuta in Spagna, venne chiamata \"Aitana\" in omaggio alla figlia del poeta spagnolo Rafael Alberti, la quale fu anche sua madrina di battesimo.\nFa il suo debutto televisivo a soli 16 anni e, dopo una lunga gavetta, che la porta ad interpretare anche ruoli comici, si fa notare nei film del 1993 \"Il labirinto greco\" ed \"Il marito perfetto\", ma la vera popolarit\u00e0 arriva grazie all'interpretazione di Victoria Arag\u00f3n ne \"Il profumo del mosto selvatico\" al fianco di Keanu Reeves e Giancarlo Giannini.\nIn quello stesso anno la si pu\u00f2 vedere in altre 3 pellicole, una serie televisiva e a teatro come protagonista de \"La gatta sul tetto che scotta\". \nNegli anni seguenti prende parte a due pellicole di Bigas Luna, \"L'immagine del desiderio\" e \"Volav\u00e9runt\". Conosciuta in Italia per aver recitato nel film di Gabriele Salvatores \"Io non ho paura\", nel 2004 recita al fianco di Christian Bale ne \"L'uomo senza sonno\" di Brad Anderson. Prende parte all'opera prima di Silvio Muccino, \"Parlami d'amore\" uscita nel 2008.\n\u00c8 stata presidente dell'Accademia Spagnola d'arte e cinema dal 1998 al 2000.\n\u00c8 sposata dal 2002 con lo scultore Guillermo Papin Luccadane da cui ha avuto due figli: Teo (2001) e Bruna (2004).\nDoppiatrici italiane.\nNel film \"Io non ho paura\", recita in italiano."}
{"id": "1395490", "revid": "287204", "url": "https://it.wikipedia.org/wiki?curid=1395490", "title": "Aitana Sanchez-Gijon", "text": ""}
{"id": "1395495", "revid": "2166030", "url": "https://it.wikipedia.org/wiki?curid=1395495", "title": "Maddalena Buondelmonti", "text": "Nel 1381 suo marito Leonardo I Tocco mor\u00ec, ella esercit\u00f2 la reggenza per il figlio Carlo I Tocco fino al 1388, affiancata dal fratello Esa\u00f9 Buondelmonti.\nMaddalena mor\u00ec dopo il 1401."}
{"id": "1395509", "revid": "767487", "url": "https://it.wikipedia.org/wiki?curid=1395509", "title": "Georgij Petrovi\u010d Fedotov", "text": "Biografia.\nFiglio di un impiegato statale e di un'insegnante di musica, rimase orfano di padre all'et\u00e0 di undici anni. Frequent\u00f2 fino al 1904 il ginnasio di Vorone\u017e, quindi si trasfer\u00ec a San Pietroburgo dove studi\u00f2 teologia. Costretto a tornare al suo borgo natale dopo la soppressione delle lezioni conseguente alla Rivoluzione russa del 1905, inizi\u00f2 a tenervi orazioni e comizi di protesta che gli costarono il confino in Prussia. Iscrittosi all'Universit\u00e0 di Jena, inizi\u00f2, in tale frangente, a interessarsi di storia del cristianesimo e di storia medievale. Tornato tre anni dopo in Russia, frequent\u00f2 la Facolt\u00e0 di Storia e Filosofia di San Pietroburgo. Nel 1910 la polizia rinvenne nella sua abitazione di Saratov documenti sediziosi che gli costarono un nuovo confino, questa volta a Riga. Ritornato nella capitale termin\u00f2 gli studi e gli fu offerta la cattedra di docente fuori ruolo Storia medievale, insegnamento che tuttavia non esercit\u00f2 a causa della mancanza di studenti. Nel 1918 fu con il filosofo Aleksandr Mejer nella redazione della rivista \"Voci libere\". Sposatosi l'anno successivo fu costretto a cercare un ulteriore lavoro per mantenere la famiglia. Si ammal\u00f2 nel frattempo di tifo. Nel 1920 l'Universit\u00e0 di Saratov gli offr\u00ec la cattedra di Storia medievale. Qui, dove le sue lezioni ottennero un discreto successo, fu sottoposto a intensi controlli da parte della polizia sovietica, tanto che nel 1922 fu costretto ad abbandonare il proprio incarico. Nel 1925, gi\u00e0 largamente affermatosi in patria con il libro \"Abelardo\", emigr\u00f2 a Berlino in aperto dissidio con il governo sovietico che, a causa dei suoi studi sulla religione, continuava a tenerlo sotto stretta osservazione e a censurarne alcuni articoli.\nSi trasfer\u00ec quindi a Parigi dove, a contatto con gli altri intellettuali fuoriusciti dopo la Rivoluzione d'ottobre, compose nel 1928 una monografia sul Metropolita Filippo II e nel 1931 la sua opera pi\u00f9 famosa, \"I santi dell'antica Russia\", nella quale si riagganci\u00f2 alle tradizioni mistiche dell'ortodossia russa delle origini analizzando analiticamente le ragioni che portarono al loro formarsi in seno alla tradizione bizantina e al loro dissolversi in seguito alla statalizzazione del potere ecclesiastico. Nel 1931 fond\u00f2 la rivista \"Novyj Grad\" e collabor\u00f2 con numerose riviste stampate da esuli russi. Lo scoppio della Seconda guerra mondiale lo vide esule a New York, dove morir\u00e0 pochi anni pi\u00f9 tardi."}
{"id": "1395510", "revid": "85405", "url": "https://it.wikipedia.org/wiki?curid=1395510", "title": "Georgij Fedotov", "text": ""}
{"id": "1395512", "revid": "1745994", "url": "https://it.wikipedia.org/wiki?curid=1395512", "title": "Leonardo I Tocco", "text": "Biografia.\nNel 1358 con la morte del despota d'Epiro Niceforo II d'Epiro, Leonardo I Tocco eredit\u00f2 le isole di Cefalonia e Zante, venendo cos\u00ec nominato conte di queste due isole. Fu anche duca di Leucade, e signore di Vonitza, dal 1352. Fu favorito rispetto al cugino Guido e la sua discendenza per i domini napoletani nei Balcani.\nSpos\u00f2 Maddalena Buondelmonti, dalla quale ebbe una figlia, che spos\u00f2 il duca di Arxip\u00e8lag Nicola II, e due figli, Carlo, futuro despota d'Epiro, e Leonardo; Maddalena, alla morte di Leonardo I Tocco (1381), ebbe la reggenza per conto del figlio dal 1381 fino al 1388."}
{"id": "1395513", "revid": "125192128", "url": "https://it.wikipedia.org/wiki?curid=1395513", "title": "Sonic Rush Adventure", "text": " \u00e8 un videogioco a piattaforme per Nintendo DS, realizzato da Sonic Team in collaborazione con Dimps e pubblicato da SEGA nel 2007. Il gioco \u00e8 il seguito di \"Sonic Rush\".\n\u00c8 il sedicesimo titolo principale della serie e l'ultimo a uscire esclusivamente su Nintendo DS, \u00e8 anche l'unico titolo principale assieme a \"Sonic Unleashed\", a non presentare Knuckles.\nTrama.\nSonic e Tails stanno volando con il Tornado (riesumato dai vecchi giochi), ma una tempesta si abbatte su di loro. I due perdono sensi, si ritrovano su una piccola isola chiamata Southem Island, dove vengono trovati da una simpatica femmina di procione, Marine the Raccoon, che li accoglie a casa sua. Il giorno dopo Marine prova a mettere in funziona la sua moto d'acqua, la \"SS Marine\", accidentalmente la moto d'acqua finisce distrutta. In seguito Tails costruisce 4 imbarcazioni: il Wave Cyclon (una moto d'acqua), l'Ocean Tornado (una barca a vela), l'Aqua Blast (un hovercraft) e il Deep Tyhoon (un sottomarino).\nCon queste imbarcazioni Sonic e gli altri scoprono nuove isole. Arrivati all'isola di Coral Cave, i nostri eroi incontrano il malvagio pirata Capitan Whisker, con i suoi scagnozzi, Mini e Mum. Questi pirati s'impossessano dello Scettro Ingioiellato, a questo punto salta fuori Blaze the Cat, che deve riprendere lo scettro. Dopo il combattimento contro Ghost Kraten, Sonic e Tails scoprono di essere finiti nel mondo di Blaze.\nDurante il proseguimento del gioco Sonic e gli altri scoprono Johnny, un altro pirata che si definisce \"il sultano della velocit\u00e0\" e che vuole sfidare Sonic con la moto d'acqua, battendo Johnny si pu\u00f2 vincere un Chaos Emerald. Dopo aver scoperto isole ghiacciate, vichinghi, isole nel cielo e altro, Sonic e gli altri arrivano sull'isola dei pirati dove combattono contro Capitan Whisker e Johnny.\nAl termine del combattimento Johnny fugge lasciando il suo capo da solo con Mini e Mum. Whisker e gli altri vengono distrutti subito dopo al termine del combattimento contro Ghost Titan. In seguito si scopre che i pirati sono stati costruiti dal Dr.Eggman e da Eggman Nega per rubare lo Scettro Ingioiellato. I due Eggman vengono poi sconfitti da Super Sonic e Burning Blaze (come in \"Sonic Rush\"). Alla fine Tails costruisce una moto d'acqua in grado di creare tunnel dimensionali cos\u00ec da riportare lui e Sonic sul loro pianeta.\nModalit\u00e0 di gioco.\nMissioni extra.\nDurante il gioco si possono sbloccare cento missioni extra, che vengono assegnati dai popolani di Southem Island. Ne esistono di diversi tipi, come ad esempio di raggiungere il traguardo entro un certo tempo oppure fare un certo numero di acrobazie. Completando alcune missioni si possono ricevere i sol emerald.\nDoppiaggio.\n(Nota: ad eccezione di Capitan Whisker e Johnny, le voci dei personaggi sono tratte da \"Sonic Rush\").\nAccoglienza.\nSimilmente al capitolo precedente, \"Sonic Rush Adventure\" \u00e8 stato uno dei videogiochi pi\u00f9 amati di \"Sonic\" di tutti i tempi, i critici e i fan in generale hanno apprezzato quasi ogni singolo aspetto del gioco, inclusi presentazione, personaggi, gameplay, musiche e level design. Tuttavia, la trama ricevette pareri misti, dato che la critica la consider\u00f2 noiosa ed eccessivamente lunga, seppur apprezzando la possibilit\u00e0 di saltare le scene, venne criticata una mancanza di rigiocabilit\u00e0 e alcuni affermarono che il gioco non innovava abbastanza dal predecessore.\nMarco Esposto di IGN lo trov\u00f2 come uno dei giochi che per trama e stile di gioco rappresentava forse l'eccellenza."}
{"id": "1395514", "revid": "1543377", "url": "https://it.wikipedia.org/wiki?curid=1395514", "title": "The Woman in White (musical)", "text": "The Woman in White (\"La donna in bianco\") \u00e8 un musical composto da Andrew Lloyd Webber con testi di David Zippel e libretto di Charlotte Jones, basato sul romanzo omonimo di Wilkie Collins.\nLa prima assoluta dello spettacolo fu al Palace Theatre nel West End di Londra il 15 settembre 2004 e chiuse il 25 febbraio 2006 dopo 500 repliche. Il cast originale comprendeva Michael Crawford e Maria Friedman nei ruoli principali. La regia era di Trevor Nunn.\nNei 19 mesi che lo spettacolo fu in scena il pubblico e la critica furono divisi, in particolare sulle scene, che furono realizzate con proiezioni elettroniche invece che con gli scenari tradizionali. Alcuni le giudicarono innovative, altri lamentavano che fossero sfocate e mal sincronizzate col palco rotante e il movimento degli attori. Un altro problema fu anche la durata dello spettacolo (3 ore in totale).\nCirca un anno dopo la prima dello musical, una nuova versione fu messa in scena con un cast quasi completamente rinnovato e alcuni cambiamenti nelle scene. Le reazioni di critica e pubbliche a questo nuovo allestimento furono migliori, anche se ancora contrastanti.\nLa produzione americana apr\u00ec al Marquis Theatre di Broadway il 17 novembre 2005. Maria Friedman riprese il ruolo che aveva interpretato a Londra insieme a Michael Ball che aveva sostituito Michael Crawford nella produzione inglese. A causa delle frequenti assenze per motivi di salute dei due protagonisti e le critiche negative lo spettacolo chiuse il 19 febbraio 2006 dopo solo 109 repliche."}
{"id": "1395515", "revid": "148107", "url": "https://it.wikipedia.org/wiki?curid=1395515", "title": "Operatore di traslazione spaziale", "text": "L'operatore di traslazione spaziale in meccanica quantistica \u00e8 un operatore che agisce su uno stato della posizione della particella e lo trasforma in un altro stato della posizione.\nDescrizione.\nConsideriamo una particella quantistica che si trovi in uno stato ben localizzato nel senso della probabilit\u00e0 intorno alla posizione formula_1 e sia formula_2 l'autovettore che rappresenta lo stato in questione. Vogliamo eseguire una trasformazione che trasli questo stato in un altro stato ben localizzato nella posizione formula_3. Per fare ci\u00f2 introduciamo un operatore: l'operatore di traslazione spaziale infinitesima formula_4 che agisce in modo tale:\nConsideriamo uno stato arbitrario formula_6, l'azione dell'operatore di traslazione infinitesima su questo stato \u00e8 quello di traslarlo di una quantit\u00e0 formula_7:\nVediamo che propriet\u00e0 deve avere l'operatore di traslazione infinitesima. Innanzitutto lo stato formula_6 deve essere normalizzato a 1, quindi:\ne questo implica che\ncio\u00e8 l'operatore di traslazione infinitesimo deve essere unitario. Inoltre per formula_12 il nostro operatore deve eseguire una trasformazione unitaria, cio\u00e8 deve ridursi all'operatore identit\u00e0. Infine l'applicazione successiva dell'operatore due volte, cio\u00e8 eseguire due traslazioni consecutive infinitesime deve portare ad una traslazione somma:\nQueste propriet\u00e0 portano alla definizione dell'operatore di traslazione infinitesima:\ndove \"I\" \u00e8 l'operatore identit\u00e0 e formula_15 \u00e8 il generatore delle traslazioni spaziali, dato che deve valere anche l'identit\u00e0:\nSi trova che il generatore deve essere hermitiano:\ne questo prova anche che l'operatore formula_4 \u00e8 un operatore unitario. Inoltre si pu\u00f2 verificare che due traslazioni successive:\nInoltre \u00e8 ovvio che:\ne inoltre che:\nPer vedere quale sia il generatore delle traslazioni possiamo utilizzare un'analogia con la meccanica classica: eseguiamo cio\u00e8 una trasformazione canonica infinitesima delle coordinate generalizzate, lasciando invariati gli impulsi:\nLa funzione che genera tale trasformazione canonica \u00e8:\ndove formula_24 genera una trasformazione identica. Questa funzione generatrice \u00e8 molto simile alla (3), quindi possiamo supporre che formula_25 coincida a meno di un fattore costante con l'impulso. Il fattore costante in questione \u00e8 la costante di Planck ridotta poich\u00e9 essa permette all'operatore di essere adimensionale, quindi in definitiva la (3) dice che l'operatore di traslazione infinitesima:\nPoich\u00e9 una traslazione finita formula_27 che supponiamo sia sull'asse \"x\" pu\u00f2 essere considerata come il prodotto di N traslazioni infinitesime formula_28:\nTraslazioni su assi diversi.\nUna caratteristica delle traslazioni \u00e8 che traslazioni successive su assi diversi commutano. Prendiamo per esempio una traslazione prima sull'asse \"x\" e successivamente sull'asse \"y\":\n\u00e8 matematicamente identica ad eseguire prima una traslazione sull'asse \"y\" e successivamente sull'asse \"x\":\ncio\u00e8 traslazioni su assi diversi commutano, sviluppando al secondo ordine l'operatore di traslazione deve risultare:\nquesto perch\u00e9 le componenti dell'operatore impulso commutano:\ne queste rappresentano altre relazioni fondamentali di commutazione, che sono anche alla base del principio di indeterminazione di Heisenberg. Infatti come si pu\u00f2 verificare facilmente la commutazione tra l'operatore posizione e l'operatore di traslazione spaziale, considerando le componenti:\nquesto vuol dire che:\ne ci\u00f2 dimostra che le coordinate e le componenti dell'impulso lungo gli stessi assi non possono essere misurati simultaneamente. Le tre relazioni:\nsono chiamate regole di commutazione canoniche quantistiche fondamentali.\nIl principio di indeterminazione che in generale si scrive:\nper la posizione e l'impulso in una dimensione diventa:"}
{"id": "1395525", "revid": "111873180", "url": "https://it.wikipedia.org/wiki?curid=1395525", "title": "Contrada Capitana Porta Raimonda", "text": "La Contrada si trova ad est del centro storico ed arriva a lambire il vicino comune di Cerreto Guidi. Nel suo territorio sono edificati il Macello (in realt\u00e0 costruito dai Frati francescani nella seconda met\u00e0 del XIX secolo e poi adibito a tale funzione dal Comune), il Municipio, il Convento e la Chiesa della Vergine. In quest'ultima, oggi adibita a monastero, ha abitato Padre Angelico Ceci, considerato padre spirituale della Contrada ed al cui nome \u00e8 stata intitolata una piazza dietro la Chiesa.\nDa sottolineare che la Contrada \u00e8 la pi\u00f9 popolosa di tutta Fucecchio\nI suoi colori sono il giallo ed il blu, che simboleggiano forza e lavoro. Il Gruppo Musici e Sbandieratori \u00e8 attivo dal 1984.\nStoria della Contrada.\nLa Contrada Capitana Porta Raimonda deve il suo nome al capitano generale Aragonese delle truppe Guelfe, Raimondo da Cardona, al quale fu dedicata una porta del castello che sorgeva, non a caso, in cima a Via Porta Raimonda. Va precisato che solitamente le Porte Castellane venivano intitolate al Podest\u00e0 che aveva dato l'ordine di costruirle.\nIl Podest\u00e0 era colui che esercitava il potere esecutivo nel Comune. Si trattava di una persona che veniva da fuori citt\u00e0 (questo per garantire che non fosse coinvolta nelle faide cittadine).\nAlla fine del Duecento, pi\u00f9 precisamente intorno al 1280, il castello di Fucecchio era sotto il dominio della Citt\u00e0 di Lucca e quindi il Podest\u00e0 era nominato e inviato a Fucecchio da Lucca.\nIl nome Porta Raimonda si ritiene che, alla data della sua costruzione, derivi da un podest\u00e0 straniero di cui non ci \u00e8 rimasto il nome e che intorno al 1280 fece costruire quella porta. Molto probabilmente si chiamava Raimondo.\nIl caso ha voluto che anche il capitano guelfo si chiamasse Raimondo, Raimondo da Cardona, e che egli sia entrato a Fucecchio nel 1325, a capo delle milizie guelfe, secondo la tradizione passando attraverso la porta che portava il suo nome.\nPossiamo quindi assegnare almeno al 1289 la data della nostra Porta e, allo stesso tempo, associarla per antica tradizione al nome del capitano Raimondo da Cardona, che effettivamente venne a Fucecchio nel 1325. Dunque il titolo di Capitana di questa contrada ha un fondamento nella storia e nella tradizione di Fucecchio.\nLa soglia dell'antica porta, ritrovata nel 1976, \u00e8 ubicata in piazza La Vergine dal 1991.\nIl territorio della contrada \u00e8 molto vasto, si estende infatti ad est di Fucecchio dal centro storico, passando per la periferia fino a toccare il vicino comune di Cerreto Guidi.\nPercorrendo le strade del rione troviamo lo storico edificio, adibito, anni fa, a macelli del comune ma costruito dai Frati Francescani nella seconda met\u00e0 dell'Ottocento, il municipio con la facciata risalente al tardo Seicento fiorentino e il convento e la chiesa della Vergine.\nIl complesso costruito intorno al 1400 \u00e8 punto di riferimento e fiore all'occhiello di tutto il popolo raimondino. Adesso il convento \u00e8 diventato monastero dei padri missionari Identes ma, per circa cinque secoli, ha ospitato i Frati Francescani. Tante figure francescane sono entrati nella storia del nostro rione.\nUno in particolare, Padre Angelico Ceciil Padre Spirituale della contrada e fondatore nel 1950 del Gruppo Scout Fucecchio 1, \u00e8 entrato nel cuore e nell'anima di tutti i contradaioli e di tanti cittadini del popolo fucecchiese.\nA Padre Ceci la Contrada e il Gruppo Scout hanno dedicato la piazza adiacente al convento e nel 2010 vi \u00e8 stato collocato un monumento a memoria.\nDi rilevante importanza storica ed artistica sono gli affreschi, restaurati nel 2000, del suggestivo chiostro. Nei giorni del palio il popolo di Via Giordano vive a stretto contatto con la chiesa e la piazza vista la collocazione dall'anno 2000, della stalla del cavallo.\nLa Contrada oggi.\nLa Contrada \u00e8 una tra le pi\u00f9 vive di tutto il comune, organizzando oltre alle cene sociali, molte manifestazioni. \nLa Rivalit\u00e0 con Porta Bernarda.\nLa rivalit\u00e0 tra le Contrade Porta Raimonda e Porta Bernarda nasce inizialmente per controversie sui rispettivi confini. Oggetto della disputa era il centralissimo corso Matteotti, la cui appartenenza nei primi anni del Palio non era ben definita. Col passare del tempo, la rivalit\u00e0 ha raggiunto l'apice nel 2007, dopo un episodio avvenuto nelle batterie di qualificazione."}
{"id": "1395528", "revid": "123636853", "url": "https://it.wikipedia.org/wiki?curid=1395528", "title": "Societ\u00e0 editrice Dante Alighieri", "text": "La Societ\u00e0 Editrice Dante Alighieri \u00e8 una casa editrice fondata a Roma nel 1893.\nLa prima indicazione editoriale nel frontespizio fu \u00abRoma - Societ\u00e0 Editrice Dante Alighieri - Via delle Convertite, N. 8\u00bb e il logo, poi sempre mantenuto, fu il ritratto del poeta in ovale col monogramma intrecciato \"SEDA\" e il motto \"Che solo amore e luce ha per confine\" (Dante, \"Par\"., XXVIII 54).\nIl 19 giugno 1902 fu acquistata da Giovanni Albrighi (Milano 1855 - Roma 1905) e Dante Segati (\u20201932) e assunse la denominazione di Societ\u00e0 Editrice Dante Alighieri di Albrighi, Segati e C., una societ\u00e0 in accomandita semplice con sede a Roma e Milano.\nNel 1928 si fuse con la Societ\u00e0 Anonima Editrice Francesco Perrella di Napoli, diventando Societ\u00e0 Anonima Editrice Dante Alighieri (Albrighi, Segati &amp; C. - S.A. F. Perrella), una Societ\u00e0 per azioni, ma nel 1932 riprese la precedente denominazione.\nNel 1939 fu chiusa la sede milanese.\nAttualmente \u00e8 una Societ\u00e0 a responsabilit\u00e0 limitata, il cui amministratore unico \u00e8 Mauro Spinelli.\nLa casa editrice ha pubblicato e pubblica:"}
{"id": "1395535", "revid": "123641067", "url": "https://it.wikipedia.org/wiki?curid=1395535", "title": "Mergus octosetaceus", "text": "Lo smergo brasiliano o smergo del Brasile (Mergus octosetaceus) \u00e8 uno smergo vero e proprio.\n\u00c8 un'anatra scura e snella munita di una lunga cresta. Ha un cappuccio scuro con riflessi verde-petrolio, petto grigio pallido e regioni superiori grigio scure. Ha una cresta lunga e cespugliosa, che nelle femmine \u00e8 solitamente pi\u00f9 corta.\nIl suo habitat riproduttivo sono i lenti fiumi poco profondi del Brasile centro-meridionale. Nidifica nelle cavit\u00e0 degli alberi e, forse, nelle cavit\u00e0 rocciose. Si nutre soprattutto di pesci, piccole anguille, larve d'insetti, dobsonfly (\"Corydalis\" sp.) e lumache.\nQuesta specie \u00e8 in pericolo critico. Il suo numero si \u00e8 ridotto a causa dell'inquinamento dei fiumi provocato dalla distruzione delle foreste e dall'agricoltura. La popolazione attuale \u00e8 stimata a meno di 250 uccelli adulti."}
{"id": "1395537", "revid": "1610933", "url": "https://it.wikipedia.org/wiki?curid=1395537", "title": "Smergo brasiliano", "text": ""}
{"id": "1395544", "revid": "1543377", "url": "https://it.wikipedia.org/wiki?curid=1395544", "title": "Qualificazioni al campionato mondiale di calcio 2010 - AFC", "text": "Formato.\nLe qualificazioni si presentano come un torneo in quattro fasi, con le squadre divise a seconda del proprio \"ranking\" nella classifica AFC basata sul risultato ottenuto durante la Coppa del mondo 2006. La prima fase si \u00e8 tenuta nell'ottobre 2007, quando le squadre classificatesi tra il 6\u00b0 e il 24\u00b0 hanno affrontato quelle posizionatesi tra il 25\u00b0 e il 43\u00b0.\nLa seconda fase vede protagoniste le squadre posizionatesi tra il 12\u00ba e il 19\u00ba posto nella prima fase.\nNella terza fase i 4 migliori classificati della seconda fase si uniscono alle prime 11 squadre della prima fase e alle prime 5 classificate nel 2006 (che sono esentate dalle prime due fasi). Le venti squadre vengono divise in cinque gruppi da quattro. Le prime due classificate di ogni gruppo entreranno nella fase finale fatta di due gruppi da cinque squadre.\nClassifica AFC.\nLa classifica sulla base della quale sono state effettuate le divisioni per il torneo delle qualificazioni continentali \u00e8 presentato nella tabella seguente; in azzurro le prime cinque squadre asiatiche, in verde i posti tra il 6\u00b0 e il 24\u00b0, in giallo quelle tra il 25\u00b0 e il 43\u00b0.\nPrima fase.\nIl sorteggio ufficiale ha avuto luogo il 6 agosto 2007 nel quartier generale AFC a Bukit Jalil (Malaysia) e abbin\u00f2 ogni squadra del \"gruppo verde\" a una del \"gruppo giallo\".\nIl risultato del sorteggio fu il seguente:\nLe contendenti si sfidano in due gare di andata e ritorno per il passaggio alla fase successiva.\nLe partite si sono disputate tra l'8 e il 30 ottobre 2007.\nPer ragioni di sicurezza le gare casalinghe della nazionale dell' verranno disputate ad Aleppo in Siria, quelle della a Doha in Qatar e quelle dell' a Du\u0161anbe in Tagikistan. gioca invece le partite in casa a Bali (Indonesia).\nRisultati.\nRisultato aggregato: - 0-7.\nRisultato aggregato: - 11-0.\nRisultato aggregato: - 13-2.\nRisultato aggregato: - 0-6.\nRisultato aggregato: - 11-0.\nIl passa il turno per ritiro del .\nRisultato aggregato: - 2-2 (5-6 dopo tiri di rigore).\nRisultato aggregato: - 0-6.\nRisultato aggregato: - 4-1.\nRisultato aggregato: - 3-11.\nRisultato aggregato: - 5-1.\nRisultato aggregato: - 3-2.\nRisultato aggregato: - 1-6.\nRisultato aggregato: - 2-9.\nRisultato aggregato: - 4-0.\nRisultato aggregato: - 0-7.\nRisultato aggregato: - 6-3.\nRisultato aggregato: - 1-5.\nL' passa il turno per ritiro di .\nTerza fase.\nSi sono aggiudicate l'ingresso alla terza fase delle competizioni per le qualificazioni le seguenti squadre:\nSorteggio.\nIl sorteggio dei 5 gruppi da 4 squadre della terza fase si \u00e8 svolto il 25 novembre 2007 a Durban.\nGruppi.\nIn base al sorteggio (una squadra per fascia in ogni gruppo) sono stati formati i seguenti gruppi di qualificazione:\nFase finale.\nSorteggio.\nIl sorteggio dei gironi si \u00e8 svolto il 25 giugno 2008 a Kuala Lampur.\nSpareggio.\nLe squadre classificatesi terze nei due gironi della fase finale si sono incontrate in due partite di \"play-off\". La squadra vincitrice dovr\u00e0 successivamente scontrarsi nello spareggio interzonale AFC-OFC contro la . Il sorteggio per stabilire l'ordine in cui le due partite sarebbero state disputate si \u00e8 svolto il 2 giugno 2009, durante il Congresso della FIFA di Nassau (Bahamas)."}
{"id": "1395552", "revid": "20973", "url": "https://it.wikipedia.org/wiki?curid=1395552", "title": "Teatro Stabile Torino", "text": ""}
{"id": "1395554", "revid": "729019", "url": "https://it.wikipedia.org/wiki?curid=1395554", "title": "Henderson (isola)", "text": "Henderson (conosciuta anche come \"San Giovanni Battista/San Juan Bautista\" e \"Elisabetta/Elizabeth\") \u00e8 un'isola corallina disabitata situata nell'Oceano Pacifico meridionale, fa parte dell'arcipelago delle isole Pitcairn che politicamente sono uno dei territori d'oltremare britannici.\nDal 1988 fa parte dei Patrimoni dell'umanit\u00e0 dell'UNESCO, a causa degli uccelli presenti e delle incontaminate riserve di fosfato.\nGeografia.\nMisura 9,6\u00a0km di lunghezza e 5,1 di larghezza, copre un'area di 37,3 chilometri quadri (circa otto volte Pitcairn) e si trova 193 chilometri a nord-est delle isole Pitcairn. Si ritiene che l'isola sia emersa a causa dell'attivit\u00e0 di tre vulcani sottomarini: Adams, Young e Bounty, che si trovano a nord-est di Pitcairn. L'isola \u00e8 caratterizzata da pianeggianti terreni permeabili, e non possiede fonti di acqua dolce. La barriera corallina \u00e8 alta 15 metri (la maggior parte dei quali sommersi) ed esistono tre spiagge sul lato settentrionale.\nLa scogliera, alta circa 15\u00a0m, si sviluppa attorno a quasi tutta l'isola. L'altipiano interno si estende a circa 30\u00a0m di altezza, con un'elevazione massima di 33 metri, e una zona centrale depressa che costituisce l'antica laguna.\nAmbiente.\nPer quanto riguarda la flora l'isola presenta un rilevante numero di specie endemiche. Vi sono 71 specie registrate di piante 10 delle quali sono endemiche e 10 introdotte, una ventina sono i muschi e una trentina le specie di licheni.\nLa flora \u00e8 costituita principalmente da cespugli ed arbusti di pisonia alti circa un metro, e da macchie di miro, il cui legno \u00e8 utilizzato dagli abitanti di Pitcairn per lavori d'intaglio.\nL'avifauna comprende specie marine e specie terrestri, per un totale di 55 specie. Le quattro specie terrestri sono endemiche e sono: (Schiribilla dell'Isola Henderson, Colomba frugivora dell'Isola di Henderson, Lorichetto di Stephen e Cannaiola di Pitcairn). L'isola \u00e8 l'unico luogo di nidificazione noto del petrello di Henderson (\"Pterodroma atrata\").\nVi sono altre 15 specie non endemiche di uccelli marini. Tra gli altri animali endemici che popolano l'isola vi sono quattro chiocciole di terra (sulle 16 presenti) ed una farfalla (unica specie presente). \u00c8 abitata inoltre dai ratti polinesiani, sebbene negli ultimi anni siano state effettuate delle operazioni per eliminarli o ridurne il numero.\nStoria.\nNonostante Henderson sia virtualmente inabitabile, le prove archeologiche dimostrano che venne abitata da una piccola colonia polinesiana tra il XII ed il XV secolo, prima di scomparire. Le ragioni della scomparsa sono tuttora sconosciute, ma probabilmente sono collegate alla sparizione delle altre colonie polinesiane dalle isole Pitcairn, da cui gli hendersoniani dipendevano per molti fattori (ed a loro volta gli abitanti di Pitcairn sarebbero spariti per il declino della vicina Mangareva; in base a questo, Henderson si rivelerebbe come l'ultimo anello di una piccola catena di colonie). Gli studiosi ritengono inoltre che l'isola potesse essere gi\u00e0 stata abitata tra il 900 ed il 350 a.C.\nIl 29 gennaio 1606 l'isola di Henderson venne scoperta dal navigatore portoghese Pedro Fernandes de Queir\u00f3s, che gli diede il nome di \"San J\u00f5ao Baptista\". Il 17 giugno 1819 l'isola venne ri-scoperta dal capitano britannico Henderson della Compagnia Inglese delle Indie Orientali, alla guida della \"Hercules\", che gli diede il proprio nome.\nL'equipaggio della baleniera Essex vi sost\u00f2 brevemente, dal 21 al 27 dicembre 1820. Tre membri dell'equipaggio (Thomas Chappel, Seth Weeks e William Wright) vi si fermarono, sopravvivendo fino al loro susseguente salvataggio il 9 aprile 1821, mentre i compagni salparono verso l'America meridionale. Gli uomini della \"Essex\", che credevano di aver trovato l'isola Ducie, ispirarono Herman Melville nel suo romanzo \"Moby Dick\".\nNel 1957 lo statunitense Robert Tomarchin visse da naufrago sull'isola per circa due mesi, in compagnia di uno scimpanz\u00e9 domestico Moko, apparentemente a fine pubblicitario. Venne alla fine salvato da abitanti di Pitcairn.\nNei primi anni '80 Arthur Ratliff, un uomo d'affari statunitense, espresse interesse per l'acquisto dell'isola, e vi stabil\u00ec un piccolo insediamento con un piccolo aeroporto, una fattoria ed una magione. Il Consiglio delle Isole Pitcairn approv\u00f2 il suo piano edilizio nell'aprile 1981, ma il Foreign and Commonwealth Office britannico pose il veto dopo che un gruppo di ambientalisti locali decise di proteggere il luogo in seguito all'iscrizione tra i patrimoni dell'umanit\u00e0.\nOggi Henderson viene visitata raramente, se non da abitanti di Pitcairn in cerca del legno da intaglio.\nQuestione rifiuti.\nNel corso degli anni '10 del 2000 l'isola \u00e8 tristemente entrata nei fatti di cronaca internazionali causa l'inquinamento estremo di rifiuti plastici, causati dalla cosiddetta \"isola di plastica\" nel Pacifico. Nonostante si tratti di un'isola completamente disabitata ha subito un ingente danno ambientale (si presume non ripristinabile) da attivit\u00e0 antropiche. I primi a subire le conseguenze sono le specie di volatili autoctone isolane."}
{"id": "1395561", "revid": "1568601", "url": "https://it.wikipedia.org/wiki?curid=1395561", "title": "Ghiacciaio inferiore dell'Aar", "text": "Il ghiacciaio inferiore dell'Aar (in tedesco \"Unteraargletscher\") \u00e8 un ghiacciaio alpino che si trova nelle Alpi bernesi nel canton Berna in Svizzera.\nDescrizione.\n\u00c8 il pi\u00f9 grande dei due ghiacciai che sono all'origine del fiume Aar, essendo l'altro il ghiacciaio superiore dell'Aar, formato dall'unione dei ghiacciai di Finsteraar (ai piedi del Finsteraarhorn) e del Lauteraar (presso il Lauteraarhorn) ed esteso per circa 6 chilometri verso est in direzione del passo del Grimsel prima di terminare nel lago di Grimsel.\nVariazioni frontali recenti.\nDopo 1850, il ghiacciaio si \u00e8 ritirato di e la superficie \u00e8 diminuita di ."}
{"id": "1395567", "revid": "1272592", "url": "https://it.wikipedia.org/wiki?curid=1395567", "title": "Il giardino dei semplici", "text": ""}
{"id": "1395569", "revid": "124159381", "url": "https://it.wikipedia.org/wiki?curid=1395569", "title": "Magach", "text": "Il Magach (in ebraico \u05de\u05d2\"\u05d7, Ma-GAKH) o per esteso, Merkevet Giborey Chayil (\u05de\u05e8\u05db\u05d1\u05ea \u05d2\u05d9\u05d1\u05d5\u05e8\u05d9 \u05d7\u05d9\u05d9\u05dc, \"Carro degli eroi di guerra\") \u00e8 una versione potenziata dei carri armati statunitensi M48 Patton ed M60 Patton prodotta in Israele per IDF.\nLe versioni Magach 1, 2, 3, 4 e 5 sono una versione migliorata degli M48, mentre le versioni Magach 6 e Magach 7 sono una versione migliorata degli M60. prodotta in Israele per IDF.\nSviluppo.\nGli israeliani avevano acquistato carri armati di seconda mano dalla Repubblica Federale Tedesca e pi\u00f9 tardi dagli Stati Uniti nel corso degli anni sessanta e settanta. Nel corso della guerra dei sei giorni gli israeliani catturarono dozzine di carri armati giordani che vennero immessi in servizio in aggiunta ai 150 carri armati che l'esercito israeliano aveva gi\u00e0 in servizio e che durante il conflitto erano nella loro configurazione originale americana.\nSuccessivamente al 1967 vennero fatte molte modifiche per migliorare i carri al livello degli M48A3, sfociato nel progetto Magach 3. Le modifiche comprendevano la sostituzione del cannone originale da 90\u00a0mm con il cannone britannico L7 da 105\u00a0mm, un ribassamento del profilo della torretta e la sostituzione del motore a benzina con un motore diesel dalla potenza di 750 cavalli.\nDurante la guerra del Kippur gli israeliani potevano contare su 540 carri tra M48A3 (armati di cannone da 105mm) ed M60A1, registrando pesanti perdite. Molti degli M-60 risultavano scarsamente protetti per le esigenze delle forze armate israeliane, specialmente se paragonati con i T-72 degli altri paesi. Dopo la guerra il primo passo fu quello di potenziare il cannone M68 da 105\u00a0mm sostituendolo con un L7 britannico ad alta pressione, che aument\u00f2 la potenza perforante totale. Il secondo passo fu quello di aumentare la corazzatura frontale e laterale, quasi triplicandola, affinch\u00e9 anche la bocca da fuoco da 115\u00a0mm del T-62 avesse difficolt\u00e0 a perforarne i lati. Il terzo e ultimo passo fu una nuova torretta con nuovi sistemi di puntamento, derivati dal Merkava e da un nuovo design.\nCon tutte queste migliorie i Magach potevano quindi affrontare i T-54/55 e i T-62 senza preoccupazioni e avere qualche chance in pi\u00f9 nei confronti del T-72, anche se questo col suo cannone da 125\u00a0mm poteva perforarne i lati e il retro.\nL'ultima versione, la 7C, \u00e8 stata la pi\u00f9 prodotta e utilizzata.\nIl Magach non va confuso con il Sabra che \u00e8 una versione migliorata del carro M60A1/A3, sviluppata per l'esportazione in Turchia. Il Sabra include miglioramenti simili al Magach 7, ma con la sostanziale differenza nell'armamento principale costituito da un cannone da 120\u00a0mm, lo stesso del Merkava 3."}
{"id": "1395572", "revid": "36426", "url": "https://it.wikipedia.org/wiki?curid=1395572", "title": "Dragoni (Lequile)", "text": "Dragoni \u00e8 un centro della provincia di Lecce e frazione del comune di Lequile.\nCon lo sviluppo urbanistico di Lequile e Dragoni oggi i due paesi costituiscono in pratica un unico centro abitato.\nStoria.\nL'origine del nome non \u00e8 accertata. Secondo lo storico Giacomo Arditi il paese trasse il suo nome da un'insegna romana recante il simbolo del drago, da cui appunto Dragoni. L'ipotesi \u00e8 collegata all'idea di due diverse insegne romane una col simbolo dell'aquila che avrebbe dato il nome a Lequile, l'altra col simbolo del drago da cui il nome a Dragoni.\nNel 1137 il feudo di Dragoni venne ceduto dal conte Accardo di Lecce al Monastero di San Giovanni Evangelista di Lecce. Dragoni precedentemente si chiamava Belforte e doveva essere un calogerato basiliano.\nI monaci basiliani costruirono abbazie, scavarono grotte e crearono intorno a queste strutture dei centri di fede, di cultura, istituirono fiere in occasione delle celebrazioni dei santi e determinarono un notevole progresso agricolo.\nL'avvento dei Normanni port\u00f2 ad una politica persecutoria verso i basiliani. \u00c8 in questo periodo che il casale di Belforte cambia nome e acquisisce il nome di Dragoni o Draconi.\nMonumenti e luoghi d'interesse.\nFu costruita nei primi del Seicento in sostituzione della precedente Chiesa di Santa Maria della Stella. Antica \u00e8 la sua storia parrocchiale, il primo battesimo documentato risale all'anno 1583.\nEssa, nel 2009, col sorgere della nuova Parrocchia Spirito Santo, \u00e8 diventata Rettoria. Continua ad essere luogo attivo di culto e celebrazione il Sabato sera.\nLa Chiesetta della Madonna di Costantinopoli, conosciuta come Madonna del Solano, fu edificata nel 1639 fuori dal centro abitato.\n\u00c8 consolidata la tradizione di celebrare una Santa Messa festiva, la mattina del 15 Agosto, in onore della Vergine Assunta in cielo con grande partecipazione di popolo, dalla parrocchia vicina, i dragonesi e devoti limitrofi.\nIntorno al 1600 nella piazza del paese si erigeva la \"Colonna dell'Osanna\". Essa era denominata \"lu sann\u00e0\" perch\u00e9 un tempo, la Domenica delle Palme, il clero e i fedeli benedicevano i rami di ulivo e le palme in quel luogo, cantando \"l'Osanna al Figlio di David\". Ancora tutt'oggi si ripete in questo luogo antico e simbolico la Benedizione delle Palme.\nLa colonna dell'Osanna fu spostata in seguito all'ampliamento della piazza e alla costruzione della scuola elementare sul terreno denominato appunto \"sann\u00e0\", nella periferia del paese; ci\u00f2 avveniva intorno al 1935. Tra il 1965 e il 1970, per questioni edilizie e problemi di viabilit\u00e0, la colonna fu abbattuta. Passarono cos\u00ec quasi trent'anni e della Colonna dell'Osanna rimaneva solo un vago ricordo. Di quest'antica costruzione si erano perse le tracce fino a quando, in concomitanza dei lavori di restauro eseguiti nella chiesa di San Basilio Magno (1990 circa), nei muri del campanile fu ritrovato un capitello, sul quale furono fatte varie ricerche che portarono di nuovo alla Colonna dell'Osanna. Infatti, detto capitello era uno dei pezzi che andarono persi quando la colonna fu demolita. A seguito di questa scoperta ce ne furono altre, che portarono alla luce altri due pezzi dello storico monumento. Con questi pezzi, custoditi da alcuni cittadini, si \u00e8 ricostruita la colonna nel punto in cui sorgeva originariamente.\nIl Frantoio Ipogeo, in origine collocato fuori dal nucleo urbano, \u00e8 attualmente posto sotto il monumento ai caduti, in via San Basilio, nella piccola frazione di Dragoni. Costruito probabilmente tra il XVI ed il XVII secolo, \u00e8 un esempio della culturale rurale e contadina di Lequile. In questo luogo, infatti, alcune persone vivevano dai sei agli otto mesi all'anno per la lavorazione e la trasformazione delle olive in olio. Presenta una pianta di tipo longitudinale; si accede attraverso una scala a rampa retta che scende a quota - m. 4.00. Tutto il frantoio \u00e8 interamente scavato nel banco roccioso. Varcata la scala si accede nel vano della molitura, all'interno del quale sono visibili diverse sciave ed altri ambienti di cui si ignora l'esatta destinazione. Vi sono anche delle stalle per gli animali che facevano girare le macine. Durante il periodo natalizio, il Centro culturale Kolbe, ne ha curato l'apertura al pubblico ed utilizzato per l'allestimento di un presepe vivente."}
{"id": "1395582", "revid": "86599", "url": "https://it.wikipedia.org/wiki?curid=1395582", "title": "Grimselsee", "text": "Il Grimselsee \u00e8 un lago artificiale situato sopra il passo del Grimsel nel Canton Berna in Svizzera.\nCon un volume totale di 95 milioni di metri cubi \u00e8 il pi\u00f9 importante lago artificiale per la produzione di energia idroelettrica della regione.\nLa diga \u00e8 stata completata nel 1932 dalla compagnia Kraftwerke Oberhasli AG (KWO). Il lago si trova nel comune di Guttannen.\nNella stessa zona si trovano anche l'Oberaarsee, il R\u00e4terichsbodensee, il Gelmersee e il Totensee."}
{"id": "1395588", "revid": "799790", "url": "https://it.wikipedia.org/wiki?curid=1395588", "title": "Roberto Diso", "text": "Biografia.\nDopo il liceo artistico, frequenta la facolt\u00e0 di architettura, ma l'abbandona ben presto per dedicarsi alla produzione attiva.\nInizia la carriera di fumettista nel 1954 sulle pagine de \"Il Vittorioso\", per poi avviare una collaborazione con la Fleetway in Inghilterra e con le Editions Aventures et Voyages in Francia. Successivamente lavora per il mercato tedesco in collaborazione con lo studio di Alberto Giolitti e nel 1965 disegna alcuni episodi di \"Goldrake\", un fumetto per adulti.\nIl grande salto avviene nel 1974, quando Sergio Bonelli gli commissiona i disegni di due episodi della \"Collana Rodeo\" e poi lo inserisce nello staff di Mister No, serie di cui Diso diventa il disegnatore principale e per cui realizza tutte le copertine a partire dal numero 116. Pur proseguendo la collaborazione con Bonelli, l'artista romano lavora anche per \"L'Eternauta\", scrivendo e disegnando Rodo, personaggio originariamente apparso sulla rivista \"Giungla!\" (1985) e disegnando, su testi di Alfredo Castelli, un episodio di \"Zona X presenta\". Per \"Comic Art\", invece, disegna Rudy X, scritto da Rinaldo Traini.\nNel 2003 esordisce sulle pagine di Tex disegnando il \"Maxi\" di quell'anno. \nAlla chiusura di Mister No (2006), prosegue la sua collaborazione con la Sergio Bonelli Editore sia con Tex che con Volto Nascosto."}
{"id": "1395590", "revid": "115661308", "url": "https://it.wikipedia.org/wiki?curid=1395590", "title": "Diego La\u00ednez", "text": "Biografia.\nDiego La\u00ednez nacque ad Almaz\u00e1n (Vecchia Castiglia) nel 1512. Addottoratosi ad Alcal\u00e1 nelle arti, con Alfonso Salmer\u00f3n, si rec\u00f2 a Parigi nel 1533 per studiarvi teologia e conoscere Ignazio di Loyola, di cui divenne discepolo spirituale. Il 15 agosto del 1534 con Ignazio e altri cinque compagni faceva voto di povert\u00e0 e di pellegrinare a Gerusalemme, o, quando ci\u00f2 fosse impossibile, di mettersi a piena disposizione del papa. Impedito il pellegrinaggio, venne a Roma con S. Ignazio e Pietro Favre, nell'autunno del 1537, e si offr\u00ec a Paolo III, che per breve tempo l'adoper\u00f2 nella cattedra di teologia positiva alla Sapienza (1538), dove comment\u00f2 il \"Canon Missae\" di Gabriel Biel. Frattanto si occupava anche in opere di carit\u00e0, in predicare e nel porre con Ignazio e i compagni le basi della Compagnia. Prima ancora che questa fosse solennemente approvata (27 settembre 1540) veniva dal papa dato compagno, col beato Favre, al cardinale Ennio Filonardi (giugno 1539), nuovo legato di Parma e Piacenza. Con questa missione La\u00ednez inizi\u00f2 l'opera di predicatore apostolico in Italia, che prosegu\u00ec in quasi tutte le pi\u00f9 importanti citt\u00e0 della penisola. A interrompere il corso delle sue prediche sopravvenne il Concilio di Trento, dove fu dapprima quale padre spirituale degli alti prelati, e poi come teologo pontificio.\nAlla morte di Ignazio, il 31 luglio 1556, gli successe, prima come vicario, quindi (dal 2 luglio 1558) come preposito generale della Compagnia; tenne questo ufficio 6 anni, inerendo strettamente allo spirito e agli esempi del fondatore, partecipandone i meriti nel consolidare e propagare il giovanissimo ordine. Giulio III lo volle compagno del cardinale Morone nella Dieta di Augusta (1555). Pio IV lo invi\u00f2 con il legato Ippolito d'Este alla corte di Francia (1561) a sostenere la causa del cattolicesimo contro il protestantesimo; ci\u00f2 che il La\u00ednez egregiamente adempi\u00e9 nel Colloquio di Poissy. Dalla Francia, dove non poco giov\u00f2 alla causa cattolica presso la regina Caterina, disceso nel giugno 1562 a Trento per il Concilio, vi sedette tra i capi d'ordine."}
{"id": "1395593", "revid": "1429175", "url": "https://it.wikipedia.org/wiki?curid=1395593", "title": "Corona (birra)", "text": "La Corona Extra \u00e8 una birra Pale lager messicana, prodotta dal birrificio Cerveceria Modelo e, limitatamente alla produzione destinata all'esportazione nel territorio statunitense, dalla Constellation Brands.\nIn Spagna viene commercializzata con il nome \"Coronita\", utilizzato anche in altri paesi per indicare le bottiglie da 210 ml, a causa della titolarit\u00e0 del marchio \"Coronas\" da parte del produttore di vino Bodegas Torres.\nLa Corona \u00e8 la birra non statunitense pi\u00f9 venduta negli Stati Uniti d'America.\nStoria.\nLa Corona nasce nel 1925, seconda birra prodotta dal gruppo Modelo. Nel 1940 viene aggiunta la dicitura \"extra\" e inizia la commercializzazione delle bottiglie con il marchio serigrafato. A partire dagli anni '50 la Corona sponsorizza vari eventi sportivi. Nel 1976 inizia l'esportazione negli Stati Uniti d'America, seguiti poi da altri paesi, tra cui l'Italia a partire dal 1989.\nNel 2012, in seguito all'acquisizione del gruppo Modelo da parte della multinazionale Anheuser-Busch InBev, la produzione \u00e8 stata divisa tra il gruppo Modelo, per il mercato locale e per l'esportazione in tutti i paesi eccetto gli Stati Uniti d'America, e la Constellation Brands, compagnia indipendente dall'AB inBev, per quanto riguarda il mercato americano. La separazione della produzione destinata agli Stati Uniti d'America si \u00e8 resa necessaria per evitare problemi con l'antitrust.\nCaratteristiche.\nLa Corona \u00e8 una american adjunct lager, ossia uno stile lager dal corpo leggero. Essa presenta una gradazione alcolica di 4,5 % in volume e un colore giallo paglierino, con una schiuma sottile ed evanescente. \u00c8 una birra dal corpo leggero con lievi note luppolate e fruttate e un leggero retrogusto erbaceo, da consumare a una temperatura di 5-7 gradi.\nGli ingredienti usati per produrre la birra sono: acqua, malto d'orzo, luppolo, lievito, malto di riso/granturco, antiossidante (acido ascorbico) e addensante.\nVarianti.\nOltre alla versione tradizionale sono disponibili sul mercato diverse varianti.\nConsumo.\nLa Corona viene solitamente servita con agrumi, nello specifico uno spicchio di lime o limone, inserito nel collo della bottiglia, questa usanza non \u00e8 per\u00f2 diffusa in Messico dove viene consumata senza aggiunte. Esistono diverse possibili spiegazioni del consumo di Corona con agrumi: l'usanza potrebbe essere nata come strategia di marketing ideata per differenziare sui mercati esteri la Corona da altre birre. Questo spiegherebbe come mai in Messico non sia diffusa (anche se altre birre messicane, come la Sol, vengono consumate alla stessa maniera). Altre possibili spiegazioni sono che l'agrume fosse utilizzato , o per pulire la ruggine che si formava a causa dell'uso di tappi a corona di scarsa qualit\u00e0. La spiegazione pi\u00f9 accreditata \u00e8 quella per cui l'agrume servirebbe a per mascherare il cattivo aroma causato dall'esposizione ai raggi solari della birra, confezionata in bottiglie trasparenti."}
{"id": "1395594", "revid": "33277", "url": "https://it.wikipedia.org/wiki?curid=1395594", "title": "Diego Laynez", "text": ""}
{"id": "1395596", "revid": "709565", "url": "https://it.wikipedia.org/wiki?curid=1395596", "title": "High frequency", "text": ""}
{"id": "1395598", "revid": "729019", "url": "https://it.wikipedia.org/wiki?curid=1395598", "title": "Infezioni da Chlamydia trachomatis", "text": "Le infezioni da clamidia sono una variet\u00e0 di patologie causate nell'uomo dal batterio gram-negativo \"Chlamydia trachomatis\". Si tratta di infezioni trasmesse per via sessuale, si possono anche riscontrare infezioni da questo batterio usando delle toilette pubbliche ed effettuare un cattivo lavaggio delle mani, fra loro il linfogranuloma venereo, la malattia infiammatoria pelvica e il tracoma.\nEziologia.\nCon il termine \"Chlamydia\" si indica un genere di batteri di cui soltanto una specie risulta nociva per l'essere umano: \"Chlamydia trachomatis\" (altre due specie patogene per l'uomo in passato attribuite al genere \"Chlamydia\", \"C. pneumoniae\" e \"C. psittaci\", sono oggi attribuite al genere \"Chlamydophila\".\n\"Chlamydia trachomatis\" viene divisa in pi\u00f9 sottotipi:\nInoltre procura anche la malattia infiammatoria pelvica.\nIn molte infezioni da clamidia si osserva l'instaurarsi di un equilibrio fra l'ospite e il parassita, il che permette infezioni subcliniche di lunghissima durata.\nEvoluzione cellulare.\n\"C. trachomatis\" \u00e8 un parassita endocellulare obbligato delle cellule eucariotiche, caratterizzato da due entit\u00e0 morfo-funzionali che si alternano durante il ciclo di sviluppo: il \"corpo elementare\" (ce) (dimensioni 200-300 nm), incapace di riprodursi, ma in grado di sopravvivere al di fuori della cellula ospite, e il \"corpo reticolare\" (cr) (che raggiunge le dimensioni di 1000\u00a0nm), in grado di riprodursi ma non pu\u00f2 infettare. Il corpo reticolare si riproduce all'interno della cellula infetta, subendo una trasformazione in corpo elementare, che fuoriesce dalla cellula infetta a seguito di un processo di lisi.\nModalit\u00e0 di trasmissione.\nLa trasmissione avviene per contagio interumano, sia per via sessuale sia nel parto.\nEpidemiologia.\nL'infezione da \"C. trachomatis\" \u00e8 l'infezione a trasmissione sessuale batterica pi\u00f9 diffusa al mondo. Si stimano a livello mondiale circa 50 milioni di casi di infezione all'anno. Al contrario delle altre malattie a trasmissione sessuale (MTS), la sua prevalenza \u00e8 maggiore nel sesso femminile rispetto a quello maschile.\nL'infezione da \"C. trachomatis\" si associa spesso ad altre MTS\nSintomatologia.\nLe infezioni sessuali, nelle donne, risultano asintomatiche nel 75% dei casi mentre negli altri casi si comporta come una sindrome essudativa, con uretrite nel maschio e cervicite nella donna. In una seconda fase l'infezione pu\u00f2 estendersi al tratto genitale.\nI sintomi possono risultare comunque difficili da individuare (es. nicturia saltuaria, sensazione di tensione nella regione perineale o prurito sui genitali), fino a quando non si manifestano casi evidenti di uretriti o prostatiti. Nella donna si pu\u00f2 arrivare anche a salpingite e malattia pelvica infiammatoria, con conseguenze anche gravi quali infertilit\u00e0, poliabortivit\u00e0 o gravidanza ectopica.\nL'infezione neonatale, contratta durante il passaggio del feto nel canale del parto infetto, insorge con una frequenza del 30-40%. Fino alla met\u00e0 dei neonati infetti presenta segni di patologia oculare (congiuntivite purulenta) e circa il 10-20% sviluppa una grave pneumopatia interstiziale infantile.\nDiagnosi.\nLa diagnosi delle infezioni da clamidie non pu\u00f2 prescindere dall'apporto del laboratorio, poich\u00e9 l'anamnesi e l'esame obiettivo non sono sufficienti per la diagnosi eziologica. L'indagine microbiologica si avvale principalmente della ricerca delle clamidie nel materiale patologico (diagnosi diretta). A questo riguardo, di fondamentale importanza \u00e8 la corretta raccolta dei campioni da sottoporre a indagine al fine di acquisire risultati affidabili. Occorre evidenziare che l'indagine sulla donna deve essere condotta \"sia mediante tampone cervicale sia mediante tampone uretrale\", esame quest'ultimo che non sempre viene prescritto, col rischio di false negativit\u00e0. La Clamidia, infatti, pu\u00f2 annidarsi anche solo all'interno dell'uretra femminile. Gli esami di laboratorio possono richiedere tempi lunghi per una risposta (3-7 giorni), e si pu\u00f2 ricorrere all'immunofluorescenza diretta, con la quale si ricercano antigeni proteici di membrana dei corpi elementari direttamente nel campione, tramite anticorpi monoclonali marcati con fluoresceina. Il campione viene esaminato al microscopio a fluorescenza e il risultato si ottiene in meno di un'ora. Altre tecniche diagnostiche dirette: colturali, immuno-enzimatiche (ELISA), biologia molecolare.\nELISA, sia diretta, con la ricerca dell'antigene lipopolisaccaridico nelle urine (LPS), sia indiretta.\nCi sono poi le pi\u00f9 moderne metodiche di biologia molecolare, fra esse:\nTerapia.\nSi somministrano antibiotici come tetraciclina, doxiciclina ed eritromicina o le pi\u00f9 recenti azitromicina e ofloxacina. La doxiciclina \u00e8 efficace con cicli di 15-21 giorni (200\u00a0mg/giorno), intervallati da altrettanti giorni di riposo. A causa delle possibili resistenze all'antibiotico, che hanno cominciato di recente a riscontrarsi, si possono rendere necessari pi\u00f9 cicli di terapia. Da recentissimi studi, pubblicati su PubMed, molto efficace risulta essere la prulifloxacina, antibiotico appartenente alla famiglia dei chinolonici di ultima generazione. La somministrazione deve avvenire con due cicli da 15 giorni intervallati da 15 giorni senza terapia.\nDurante la terapia si sconsiglia l'assunzione di latticini, in quanto assorbono e depotenziano l'antibiotico. Inoltre l'uso prolungato di antibiotici pu\u00f2 determinare l'insorgenza di candida intestinale, per cui pu\u00f2 essere opportuno assumere contestualmente un antimicotico per attenuare i rischi.\nDurante la terapia, in ogni caso, devono essere evitati rapporti sessuali non protetti, anche se entrambi i soggetti sono in terapia, per evitare di renderla inefficace per reinfezione continua. Se si sono avuti rapporti orogenitali, deve essere data per scontata la possibilie localizzazione del germe a livello faringeo e quindi devono essere evitati contatti bocca-bocca e bocca-genitali per tutta la durata della terapia."}
{"id": "1395602", "revid": "880848", "url": "https://it.wikipedia.org/wiki?curid=1395602", "title": "Storione (araldica)", "text": "In araldica lo storione compare nell'araldica civica delle citt\u00e0 dell'area europea in cui tale pesce prospera.\nPosizione araldica ordinaria.\nLo storione, come la maggior parte dei pesci, si rappresenta posto in fascia."}
{"id": "1395603", "revid": "682087", "url": "https://it.wikipedia.org/wiki?curid=1395603", "title": "Chowaha", "text": "Il Chowaha \u00e8 una specialit\u00e0 del poker a carte comunitarie che si gioca a \"limite fisso\". Questo gioco \u00e8 poco diffuso nei casin\u00f2 e si gioca pi\u00f9 spesso in partite a casa. Si gioca anche hi-lo.\nLe sue regole sono le stesse del Texas hold 'em ma a differenza da esso prevedendo:\n F1-F1-F1 \\\n T1\n F2-F2-F2 &lt; &gt; R\n T2\n F3-F3-F3 /\nil giocatore quindi pu\u00f2 comporre il punto nei seguenti modi:\nQuando si gioca hi-lo il giocatore pu\u00f2 fare, usando contemporaneamente due delle suddette strade, sia il punto alto che quello basso."}
{"id": "1395605", "revid": "197778", "url": "https://it.wikipedia.org/wiki?curid=1395605", "title": "Hi-Lo", "text": ""}
{"id": "1395606", "revid": "1958640", "url": "https://it.wikipedia.org/wiki?curid=1395606", "title": "Ren\u00e9 Just Ha\u00fcy", "text": "Biografia.\nFratello di Valentin Ha\u00fcy, fondatore del primo istituto scolastico francese per ciechi, Ha\u00fcy fece i suoi studi giovanili al \"Coll\u00e8ge de Navarre\" e al \"Coll\u00e8ge de Leimone\". Maturata la vocazione religiosa, fu ordinato sacerdote e, negli anni successivi, venne nominato abate onorario della cattedrale di Notre-Dame.\nL'interesse di Ha\u00fcy per le scienze naturali e le scienze della terra fu rivolto inizialmente verso la botanica, ma ben presto si appassion\u00f2 allo studio delle caratteristiche geometriche dei cristalli e di alcune loro propriet\u00e0 fisiche come la piroelettricit\u00e0.\nTra i maggiori contributi di Ha\u00fcy alla cristallografia, viene ricordata la formulazione della legge cristallografica omonima, l'intuizione che la sfaldatura dei minerali fosse la dimostrazione di un ordine geometrico interno, e la \"teoria della molecola integrante\" - elaborata per spiegare la legge della costanza dell'angolo diedro e la succitata legge di Ha\u00fcy - secondo la quale ogni cristallo era costituito dalla ripetizione di un parallelepipedo elementare submicroscopico che ne manteneva le stesse caratteristiche geometriche. \nLa teoria della molecola integrante, seppure parzialmente errata, avrebbe fornito al suo allievo Gabriel Delafosse, nel 1840, la base deduttiva per il concetto di cella elementare, il dominio fondamentale del reticolo di traslazione (formulato compiutamente, nel 1845, come reticolo di Bravais) in cui pu\u00f2 essere idealizzato il reticolo cristallino. L'esistenza del reticolo cristallino fu successivamente dimostrata, nel secondo decennio del XX secolo, sulla base degli esperimenti sulla diffrazione dei raggi X da parte dei cristalli, effettuati (e variamente interpretati) da Laue, Bragg (padre e figlio) e Ewald. \nNel 1793, Ha\u00fcy determin\u00f2, assieme ad Antoine Lavoisier, il valore della nuova unit\u00e0 di massa del sistema metrico, che avrebbe preso il nome di chilogrammo, su incarico della \"Commissione dei pesi e delle misure\" dell'Accademia delle scienze francese, di cui era entrato a far parte nel 1783. \nTitolare di una cattedra alla \"Facult\u00e9 des arts\" (\"facolt\u00e0 delle arti\") della Sorbonne, insegn\u00f2 mineralogia al Mus\u00e9um national d'histoire naturelle dal 1802 al 1822.\nMor\u00ec nel 1822 e fu sepolto nel cimitero di P\u00e8re-Lachaise di Parigi.\nOpere.\nScrisse numerosi articoli per svariate riviste scientifiche, le pi\u00f9 prestigiose delle quali furono \"Journal de physique\" e le \"Annales du Museum d'Histoire Naturelle\".\nOnorificenze.\nIl suo \u00e8 uno dei 72 nomi di autorevoli personalit\u00e0 francesi incisi su un lato del primo balcone della Torre Eiffel."}
{"id": "1395609", "revid": "614011", "url": "https://it.wikipedia.org/wiki?curid=1395609", "title": "Massimo Rotundo", "text": "Biografia.\nDopo aver frequentato l'Accademia di Belle Arti ed essersi diplomato in decorazione, esordisce come fumettista collaborando con l'Eura Editoriale nel 1978 sulla rivista \"Lanciostory\" disegnando fumetti e copertine. Ben presto viene notato e il suo nome inizia ad apparite su diverse altre riviste come \"Heavy Metal\" e l\"'\u00c8cho des Savanes\".\nIntorno ai primi anni ottanta, periodo d'oro delle riviste di fumetti d'autore, Rotundo alterna la sua collaborazione tra varie testate. Dopo i settimanali dell'Eura Rotundo approda brevemente su \"L'Eternauta\" e sul numero 12 della rivista, del febbraio 1983, pubblica \"L'ultimo viaggio a Delos\", breve storia di fantascienza a colori di appena quattro tavole su testi di Maria Teresa Contini. Dopo questa breve esperienza Rotundo torner\u00e0 sulle pagine della rivista solo dopo dieci anni con \"Tigre Tigre\", un altro fumetto di fantascienza scritto questa volta per\u00f2 da Riccardo Barreiro. \nNello stesso periodo esordisce sul settimo numero della rivista \"Orient Express\" del gennaio 1983 con l'affascinante racconto a fumetti denominato \"Il Pescatore\", su testi di Riccardo Barreiro, storia di fantascienza su un possibile futuro devastato dall'incoscienza dell'uomo e successivamente, sempre su \"Orient Express\", pubblica \"Il detective senza nome\" su sceneggiatura di Luigi Mignacco a partire dal numero 17 della rivista del dicembre 1983. Entrambi i fumetti sono stati poi riproposti nella collana \"Gli albi di Orient Express\". Su \"Orient Express\" numero 26 del novembre 1984, sempre su testi di Barreiro, realizza la breve storia dell'investigatore privato \"Lou Alcaide\" denominata \"Un drago sull'autostrada\". Nel frattempo collabora con numerose riviste di moda e costume ma anche di fumetti come \"Glamour\" e \"Diva\".\nNel 1985 inizia a collaborare con la rivista \"Comic Art\" con la storia \"La citt\u00e0 del non ritorno\" su testi di Giuseppe Ferrandino. La collaborazione con la rivista durer\u00e0 a lungo e vedr\u00e0 la nascita di alcuni importanti personaggi. Su Comic Art troveranno spazio i sei episodi che compongono il fumetto \"Esotica\", realizzato a quattro mani con l'amico Franco Saudelli per il supplemento \"L'Espresso Pi\u00f9\" a partire dal maggio 1987. Nel gennaio 1987, sul numero 29 di \"Comic Art\", esordisce \"Sera Torbara\", fumetto di ambientazione storica con personaggi complessi e trame accattivanti, con il suo primo episodio: \"Il volo degli dei\". Il protagonista, \"Sera Torbara\" appunto, \u00e8 un ufficiale dell'esercito ottomano, disertore e assassino. Seguiranno \"Le lacrime di Giuda\" a partire dal numero 60 di \"Comic Art\" dell'ottobre 1989 e \"Marcia turca\", una serie di cinque storie brevi pubblicate a partire dal numero 66 \"Comic Art\" dell'aprile 1990 composta da \"Barcarola\", \"Gavotta\", \"Allegro\", \"Quadriglia\" e \"Gran finale\", che sono in realt\u00e0 un prequel delle vicende narrate nel primo episodio. Sempre su \"Comic Art\" dal numero 66 dell'aprile 1990 fa la sua comparsa il personaggio di \"Tovarisc Nina\", sceneggiato e disegnato da Rotundo, definito dallo stesso autore \"il fumetto della Perestrojka\", curioso fumetto di ambientazione pseudocomunista con protagoniste affascinanti, e svestite, donnine soldato a tutto interessate fuorch\u00e9 alla guerra. Il primo episodio dal titolo \"Guerra calda\" mostra un futuro prossimo in cui la Russia non ha subito il tracollo e l'URSS \u00e8 ancora in piedi.\nRotundo ha anche partecipato alla realizzazione del fumetto a pi\u00f9 mani \"Rudy X\" pubblicato a partire da \"Comic Art\" numero 37 dell'ottobre 1987; la serie, prodotta dallo stesso \"Comic Art\", ha visto diversi autori occuparsi dei diversi aspetti relativi al fumetto. Rotundo si \u00e8 occupato di studiare look, fisionomie ed abbigliamento dei personaggi mentre gli altri autori coinvolti sono Traini, Pedrazzi, Saudelli, Coletta, Torti.\nPer l'editore francese Albin Michel pubblica nel 1988 la serie erotica \"Ex Libris Eroticis\" che lo fa conoscere ed apprezzare in Francia. Si tratta di storie brevissime in cui l'erotismo si lega alla storia e alla cultura delle ambientazioni composte ogni volta da una citt\u00e0 diversa che, di volta in volta, viene scelta come sfondo rivisitando a fumetti la letteratura erotica e l'illustrazione dei primi del Novecento. Il fumetto verr\u00e0 riproposto sulle pagine della rivista a fumetti per adulti \"Blue\", a partire dal numero 4 dell'aprile 1991, con il titolo \"Atlante Erotico\". Verr\u00e0 poi riproposta in volume con l'originario titolo \"Ex Libris Eroticis\". La collaborazione di Rotundo con \"Blue\" inizia per\u00f2 gi\u00e0 prima, sin dal primo numero della rivista, con la pubblicazione di alcuni racconti brevi; tra l'altro \u00e8 proprio Rotundo a realizzare la copertina del primo numero di \"Blue\" del gennaio 1991. Per \"Blue\" realizzer\u00e0 anche la serie \"Chinagirl\", ancora erotismo ma con un'ambientazione pi\u00f9 esotica, l'Estremo Oriente.\nSuccessivamente viene anche apprezzato per le sue riduzioni a fumetti di opere letterarie, tra i quali va segnalata \"La pelle di Zigrino\", romanzo scritto da Honor\u00e9 de Balzac, \"Pasolini\", basato sulle sceneggiature di Jean Dufaux e \"I miti greci. A fumetti\" di Luciano De Crescenzo.\nDal 1998 entra a far parte della scuderia Sergio Bonelli Editore che lo coinvolge sin dalle prime fasi della realizzazione del nuovo personaggio \"Brendon\" ideato da Claudio Chiaverotti, di cui realizza alcuni episodi, compreso il primo \"Nato il 31 febbraio\" del giugno 1998. La serie \u00e8 ambientata in un desolato futuro post atomico e \"Brendon\" \u00e8 un cavaliere di ventura classicamente senza macchia e senza paura. A partire dal numero 46 vengono affidate a Rotundo le copertine della serie fino a quel momento realizzate da Corrado Roi. Dal 2007 \u00e8 anche copertinista della miniserie \"Volto Nascosto\", ideata da Gianfranco Manfredi sempre per la Sergio Bonelli Editore, oltre che disegnatore di alcuni episodi.\nPer le tante riviste come ad esempio \"M\u00e9tal Hurlant\", \"Torpedo\", \"Sette\" con cui ha collaborato, Rotundo ha inoltre realizzato storie brevi e autoconclusive.\nHa collaborato anche con lo scrittore Giuseppe Ferrandino come disegnatore per fumetti quali \"Nero\" e \"Sandokan\".\nTra i suoi lavori pi\u00f9 recenti, realizzati direttamente in volume, va segnalata la saga dalle venature horror \"Prediction\" (sceneggiata da Pierre Makyo e colorata da Emanuele Tenderini) giunta per ora al secondo episodio e pubblicata dalla casa editrice Delcourt.\nRotundo \u00e8 inoltre uno dei fondatori e docenti della Scuola Romana dei Fumetti e lavora anche per il cinema ed il teatro. Nel settore cinematografico ha collaborato, come illustratore, con la costumista Milena Canonero in numerosi film e opere teatrali. Ha lavorato come sketch artist per i film \"Crusade\" di Paul Verhoeven, \"Titus\" di Julie Taymor (candidato agli Oscar per i costumi), \"Wolfman\" di Joe Johnston e \"Gangs of New York\" di Martin Scorsese.\nNel settore dell'animazione ha realizzato il character design per la serie \"Ulisse. Il mio nome \u00e8 Nessuno\" (Premio Kineo-Diamanti Cartoon On The Bay in Venice - Festival del Cinema di Venezia 2012) prodotta da RAI e The Animation Band.\nTra i premi vinti, nel 1990 lo \"Yellow Kid\" come miglior disegnatore italiano al Salone Internazionale dei Comics di Lucca e nel 1992 il premio \"F.M. di Trani\", citt\u00e0 di Foiano.\nRotundo \u00e8 anche pittore, attivit\u00e0 che svolge firmando le sue opere con lo pseudonimo \u00abMax Grecoriaz\u00bb.\nNel 2015 ha disegnato per Sergio Bonelli Editore il Texone numero 30 \"Tempesta su Galveston\" scritto da Pasquale Ruju.\nNel 2018 vince il Romics d'oro alla carriera in cui vengono premiati anche Martin Freeman e Tsukasa H\u014dj\u014d."}
{"id": "1395612", "revid": "416175", "url": "https://it.wikipedia.org/wiki?curid=1395612", "title": "Nicostrato Castellini", "text": "Biografia.\nFrequent\u00f2 il liceo a Brescia e poi si trasfer\u00ec a Milano. Era stato combattente nel 1848 a Rezzato, durante le Dieci giornate di Brescia, in Val Camonica e fu ferito a Morazzone. Partecip\u00f2 alla difesa di Venezia del 1849.\nNel 1860 fu alla campagna nell'Italia meridionale, con la seconda spedizione di Giacomo Medici, a sostegno della spedizione dei Mille, distinguendosi per valore nella presa di Milazzo, nella battaglia del Volturno e a Caiazzo, ove fu promosso al grado di maggiore. Nel 1862 segu\u00ec Garibaldi nella giornata d'Aspromonte. Fond\u00f2 un ente di beneficenza per i reduci garibaldini.\nAllo scoppio della terza guerra di indipendenza del 1866 si arruol\u00f2 nel Corpo Volontari Italiani di Garibaldi, sempre con il grado di maggiore comandante il 2\u00ba Battaglione dei Bersaglieri milanesi, uno dei pochi reparti prontamente operativi per la campagna e fu perci\u00f2 il primo ad essere impiegato nelle operazioni. Si distinse il 25 giugno nella battaglia di Ponte Caffaro, ove comand\u00f2 lo schieramento garibaldino, ma mor\u00ec, il 4 luglio, negli scontri con gli austriaci durante la battaglia di Vezza d'Oglio, colpito in un assalto da una palla al torace e sostituito nel comando dal capitano Antonio Oliva.\nNegli ambienti popolari lombardi rimase vivo il suo ricordo ed \u00e8 stato citato in una canzone della \"scapigliatura\" milanese:\nLa sua tomba al cimitero Monumentale di Milano, sormontata da un monumento di Luigi Gilberto Buzzi, \u00e8 considerata la prima dell'allora nuovo cimitero a mostrare un \"piglio\", appunto, monumentale.\nOnorificenze.\n Medaglia d'oro al valor militare\nLa citt\u00e0 di Varese, in data 2 luglio 1965, con deliberazione n. 180 del Consiglio Comunale, gli dedic\u00f2 una strada nella castellanza di Casbeno. La citt\u00e0 di Brescia gli dedic\u00f2 una strada collaterale a Porta Venezia; anche le citt\u00e0 di Milano e Bergamo gli intitolarono una strada.\nNel comune di Vezza d'Oglio gli sono dedicate una via, centrale, e soprattutto la scuola secondaria di primo grado \"Nicostrato Castellini\"."}
{"id": "1395613", "revid": "224230", "url": "https://it.wikipedia.org/wiki?curid=1395613", "title": "Mole sua stat", "text": "Mole sua stat (in italiano \"sta fermo sul suo peso\", \"sta fermo sulla sua grandezza\") \u00e8 un motto della famiglia principesca romana dei Colonna. La frase va unita al principale simbolo della casata, che \u00e8 appunto una colonna. \nLa frase \u00e8 tratta da un verso dell\"'Eneide\" (X, v. 770) riferito a Enea che attende con fermezza l'assalto del nemico Mezenzio.\nIl motto compare fra l'altro sul basamento di un'antica colonna romana posta all'ingresso del Palazzo Colonna di Marino, storico feudo colonnese in provincia di Roma."}
{"id": "1395614", "revid": "197778", "url": "https://it.wikipedia.org/wiki?curid=1395614", "title": "Hi-lo", "text": ""}
{"id": "1395615", "revid": "1543377", "url": "https://it.wikipedia.org/wiki?curid=1395615", "title": "Alessandro Nespolino", "text": " \nSi diploma presso l'istituto tecnico per geometra e poi frequenta la Scuola Internazionale di Comics di Roma ed esordisce come disegnatore con l'editore Fenix. Nel 1994 approda a Lazarus Ledd delle Edizioni Star Comics, ma il grande salto avviene nel 2000, quando entra alla Sergio Bonelli Editore, nello staff disegnatori di Nick Raider. Dopo la chiusura della testata, \u00e8 tra i disegnatori di Brad Barron (2005) e successivamente di Volto Nascosto (2007), entrambe miniserie della Sergio Bonelli Editore.\nNel 2009 ha vinto il premio ANAFI come miglior disegnatore italiano, e lo stesso anno pubblica per la casa editrice francese Soleil Productions, l'albo ED GEIN.\nDopo aver collaborato anche con Magico Vento, entra nello staff disegnatori di Tex e disegna per la miniserie Shanghai Devil. \u00c8 il creatore grafico dei personaggi della nuova serie della Bonelli Adam Wild, per cui realizza anche il primo episodio. Collabora ancora con la casa editrice francese Soleil-Delcourt, per cui realizza Sherlock Holmes-Crime Alleys I e II e il terzo tomo di Sherlock Holmes Society - In nomine Dei, per la collana 1800 Collection. Attualmente \u00e8 nello staff disegnatori de Il Commissario Ricciardi (trasposizione a fumetti dei romanzi dello scrittore napoletano Maurizio De Giovanni), sempre per la Bonelli, di cui realizza il terzo volume \"Il posto di ognuno\". Nel mese di Ottobre 2018, sempre per la Sergio Bonelli, in occasione dei 70 anni di Tex, esce la sua seconda storia del famoso ranger, sul Maxi-TEX n.23, DESERTO MOHAVE, su testi di Gianfranco Manfredi.\nNespolino ha anche insegnato presso la Scuola Italiana di Comix di Napoli, dal 1996 , con cui continua a collaborare sporadicamente."}
{"id": "1395616", "revid": "124123", "url": "https://it.wikipedia.org/wiki?curid=1395616", "title": "Louis Jean Pierre Vieillot", "text": "Vieillot descrisse per la prima volta un grande numero di uccelli, specialmente quelli che incontr\u00f2 durante il tempo passato nelle Indie Occidentali e in Nordamerica, e 26 dei generi da lui descritti sono ancora in uso. Fu uno dei primi ornitologi a studiare i cambiamenti del piumaggio (mutazioni) ed anche uno tra i primi a studiare gli uccelli vivi, piuttosto che le loro spoglie.\nVieillot nacque a Yvetot. Aveva un'azienda sull'isola caraibica di Santo Domingo (Haiti), ma fu costretto a fuggire negli Stati Uniti durante la rivoluzione francese. L\u00e0, durante questo periodo, cominci\u00f2 a studiare gli uccelli di quel Paese e a raccogliere materiale per la sua \"Histoire naturelle des oiseaux de l'Am\u00e9rique Septentrionale\" (1808).\nRitorn\u00f2 in Francia nel 1800 (o nel 1801), dove ottenne un posto come scrittore per il \"Bulletin des Lois\". Continu\u00f2 a scrivere sugli uccelli, dando vita alla \"Histoire naturelle et g\u00e9n\u00e9rale des colibris, oiseaux-mouches, jacamars et promerops\" (1802) con le illustrazioni del suo amico Jean Baptiste Audebert, seguita da \"Histoire naturelle des plus beaux oiseaux chanteurs de la zone torride\" (1806).\nNell\"'Analyse d'une nouvelle Ornithologie El\u00e9mentaire\" (1816) Vieillot dette inizio al suo sistema di classificazione ornitologica, che continu\u00f2 con i suoi contributi nel \"Nouveau Dictionaire d'Histoire Naturelle\" (1816-19). Nel 1820 Vieillot port\u00f2 avanti il seguito delle \"Tableau encyclop\u00e9dique et m\u00e9thodique\", iniziate da Pierre Joseph Bonnaterre nel 1790. Nel frattempo scrisse \"Ornithologie Fran\u00e7aise\" (1823-30).\nSi pensa che sia morto in povert\u00e0 a Rouen.\nVieillot \u00e8 commemorato nella nomenclatura binomiale di un gran numero di uccelli, come \"Lybius vieilloti\" (barbuto di Vieillot) e \"Saurothera vieilloti\" (il cuculo delle lucertole di Porto Rico)."}
{"id": "1395619", "revid": "197778", "url": "https://it.wikipedia.org/wiki?curid=1395619", "title": "Horse (poker)", "text": ""}
{"id": "1395620", "revid": "78273", "url": "https://it.wikipedia.org/wiki?curid=1395620", "title": "H.O.S.E.dvdsvsd", "text": ""}
{"id": "1395623", "revid": "152594", "url": "https://it.wikipedia.org/wiki?curid=1395623", "title": "Torino-Pont Canavese", "text": ""}
{"id": "1395627", "revid": "121377887", "url": "https://it.wikipedia.org/wiki?curid=1395627", "title": "Pierre Joseph Bonnaterre", "text": "Biografia.\nContribu\u00ec alle sezioni sugli uccelli e sui pesci delle \"Tableau encyclop\u00e9dique et m\u00e9thodique\" e poi dell'Encyclop\u00e9die M\u00e9thodique\nVa ricordato anche per essere il primo scienziato ad aver studiato il bambino selvaggio Victor dell'Aveyron.\nBonnaterre contribu\u00ec ad identificare circa 25 nuove specie di pesci ed a raccoglierne circa 400 illustrazioni nella sua opera enciclopedica."}
{"id": "1395628", "revid": "3115", "url": "https://it.wikipedia.org/wiki?curid=1395628", "title": "Leomacs", "text": "Biografia.\nEsordisce come disegnatore nel 1993 sulle pagine di \"Dark Side\", pubblicata dalla Bdb Press e scritta da Roberto Recchioni, autore con cui lavora anche a titoli come \"Napoli Ground Zero\" (Eura Editoriale) e \"Battaglia\", pubblicata dalla \"Factory\", casa editrice di cui \u00e8 uno dei fondatori.\nNel 1996 realizza graficamente \"Fax palle in canna\" parodia di Tex Willer sceneggiata da Stefano Nocilli e pubblicata dalla catanzarese Zero Press.\nIl grande salto avviene nel 2003, quando approda alla Sergio Bonelli Editore disegnando un episodio di Nick Raider. Sempre per la stessa casa editrice, viene successivamente arruolato nel team di disegnatori di Magico Vento e poi in quello di Volto Nascosto, serie ideate e scritte da Gianfranco Manfredi.\nNel gennaio del 2009, su testi di Claudio Nizzi, esordisce, assieme al disegnatore spagnolo Manfred Sommer, con una storia del pi\u00f9 importante personaggio della casa editrice milanese, ovvero Tex, intitolata \"Capitan Blanco\" e pubblicata sull'\"Almanacco del West 2009\". Nel 2011 entra ufficialmente nello staff di realizzatori del fumetto con la sua prima storia pubblicata sulla serie inedita, intitolata \"Mondego il killer\" (albi n. 613-614-615) su sceneggiatura di Mauro Boselli.\nNel 2012 realizza i disegni per una storia di Dylan Dog, pubblicata sul Color Fest 9 e dal titolo \"Anime senza pace\".\nInsegna alla Scuola Romana dei Fumetti."}
{"id": "1395629", "revid": "838137", "url": "https://it.wikipedia.org/wiki?curid=1395629", "title": "Dra\u017eice", "text": ""}
{"id": "1395631", "revid": "326822", "url": "https://it.wikipedia.org/wiki?curid=1395631", "title": "Hunterxhunter", "text": ""}
{"id": "1395632", "revid": "767487", "url": "https://it.wikipedia.org/wiki?curid=1395632", "title": "Casata di Valentiniano", "text": " \nLa casata di Valentiniano indica quel gruppo familiare che regn\u00f2 sull'Impero romano dal 364, con la presa di potere di Valentiniano I, al 472, con Anicio Olibrio.\nLa politica matrimoniale di Teodosio I fece s\u00ec che la dinastia teodosiana e quella di Valentiniano si unificassero."}
{"id": "1395634", "revid": "148107", "url": "https://it.wikipedia.org/wiki?curid=1395634", "title": "Episodi di Matlock (quinta stagione)", "text": "La quinta stagione di \"Matlock\" \u00e8 stata trasmessa originariamente tra il 1990 e il 1991."}
{"id": "1395635", "revid": "984922", "url": "https://it.wikipedia.org/wiki?curid=1395635", "title": "Sunao Yoshida", "text": "\u00c8 morto a causa un blocco polmonare dopo aver annunciato che i suoi romanzi sarebbero stati trasformati in una serie anime. Dai romanzi di Yoshida \u00e8 stato tratto anche il manga \"Trinity Blood\", tradotto in lingua inglese e italiana (volumi 1-12)."}
{"id": "1395638", "revid": "902071", "url": "https://it.wikipedia.org/wiki?curid=1395638", "title": "Gigi Simeoni", "text": "Biografia.\nInizia a lavorare nel settore pubblicitario per poi passare al fumetto creando i personaggi grotteschi di \"Zompi\", \"Dr Jekill &amp; Mrs Hyde\", \"il Lupo Mannaggia\" per la Acme/Macchia Nera e successivamente collaborando con Bonvi sulle pagine di Nick Carter pubblicando il personaggio umoristico di \"Mac Murphy\". Contemporaneamente si dedica al fumetto realistico: all'inizio degli anni '90 pubblica su Lazarus Ledd delle Edizioni Star Comics e su Intrepido dell'editrice Universo. In seguito, insieme con altri autori bresciani, crea la serie horror-poliziesca Full Moon Project, che anticipa di qualche anno l'idea centrale della serie TV X-Files, e la serie cyberpunk \"Hammer\", anch'essa in qualche modo anticipatrice di ci\u00f2 che si vedr\u00e0 solo anni dopo nel primo film della saga di Matrix.\nNel 1995 approda alla Sergio Bonelli Editore, dapprima come disegnatore e infine come autore completo, per Nathan Never e altre testate. Dal 2002 si occupa stabilmente sia dei testi che dei disegni di albi avventurosi per le serie mensili e lunghi romanzi grafici, pubblicati nelle collane \"Romanzi a Fumetti Bonelli\" e \"Le storie\". Dal 2013 \u00e8 collaboratore fisso per Dylan Dog in qualit\u00e0 di sceneggiatore e autore completo. Organizza e dirige eventi, incontri pubblici e corsi di fumetto e scrittura creativa per aspiranti professionisti, dilettanti e allievi alle prime armi. Dal 2018 collabora con la Scuola Internazionale Comics di Brescia.\nOpere.\nFumetti.\n'Nathan Never'\n'Nathan Never Speciale'\n'Nathan Never Gigante'\n'Agenzia Alfa'\n'Almanacco della fantascienza'\n'Nathan Never Maxi'"}
{"id": "1395639", "revid": "3082", "url": "https://it.wikipedia.org/wiki?curid=1395639", "title": "Dinastia valentiniana", "text": ""}
{"id": "1395642", "revid": "154639", "url": "https://it.wikipedia.org/wiki?curid=1395642", "title": "Denotazione", "text": "La denotazione \u00e8 un termine della linguistica che distingue il significato principale di una parola (o \"enunciato\") rispetto alla connotazione, ossia alla carica psicologica associata al termine. Nel caso di una parola singola, la denotazione \u00e8 la prima definizione che daranno un dizionario o un'enciclopedia.\nAd esempio, la denotazione pi\u00f9 probabile di \"notte\" \u00e8 il lasso di tempo tra il tramonto e l'alba (significato esplicito), mentre le connotazioni (significati impliciti) possono essere, a seconda del caso, quelle positive e soprattutto negative di decadenza, minaccia, mancanza di energia, romanticismo eccetera.\nMentre la denotazione \u00e8 un concetto relativamente fisso, su cui tutti i parlanti pi\u00f9 o meno saranno d'accordo (ad esempio sul significato della parola \"cane\"), la connotazione pu\u00f2 variare a seconda del contesto, quindi della persona, della cultura, della situazione in cui l'enunciato viene prodotto:\nSecondo John Stuart Mill una parola va considerata come connotativa se indica, oltre ad un oggetto, anche le sue propriet\u00e0, mentre sar\u00e0 puramente denotativa se si limita a indicare il solo oggetto oppure soltanto una propriet\u00e0."}
{"id": "1395643", "revid": "116057611", "url": "https://it.wikipedia.org/wiki?curid=1395643", "title": "Gian Carlo Testoni", "text": "\u00c8 entrato nella storia della musica leggera come uno degli autori del testo della prima canzone vincitrice di un Festival di Sanremo, la celebre \"Grazie dei fior\" cantata da Nilla Pizzi; \u00e8 inoltre considerato, per la sua attivit\u00e0, uno dei padri del jazz italiano.\nHa lavorato come giornalista professionista e ha pubblicato numerosi libri di narrativa per ragazzi e due libri di poesie, numerosissimi radiodrammi. Ha lasciato una biografia incompiuta di H\u00e4ndel.\nBiografia.\nGli inizi: il jazz e il \"Circolo del Jazz Hot\" di Milano.\nNipote del commediografo e poeta bolognese Alfredo Testoni e padre del compositore Giampaolo Testoni, si trasferisce ancora bambino con la famiglia a Milano, dove si laurea in giurisprudenza ed in scienze politiche ed inizia l'attivit\u00e0 di giornalista.&lt;br&gt;\n\u00c8 un grande appassionato di jazz e segue le prime orchestre che nella citt\u00e0 lombarda suonano questa nuova musica: nel 1935, a soli 23 anni, \u00e8 il fondatore insieme al pianista Ezio Levi del Circolo del Jazz Hot di Milano, uno dei primi in Italia, situato in Galleria del Corso e nato nonostante l'opposizione del regime fascista a questo tipo di musica.&lt;br&gt;\nAll'inizio dell'attivit\u00e0 si aggregano al \"Junior circle\", un'associazione gi\u00e0 esistente costituita da alcuni giovani inglesi residenti in Lombardia, per rendersi ben presto indipendenti.&lt;br&gt;\nI due devono preparare uno \"statuto\", e sottoporre il testo all'approvazione della Questura per ottenere l'autorizzazione per l'apertura: ma il funzionario, leggendo all'articolo 3 la frase \u00abIl principale scopo dell'Associazione \u00e8 quello di svolgere un'attivit\u00e0 capace di servire il Jazz Hot in Italia\u00bb, rimane perplesso, e qualche mese dopo verr\u00e0 pubblicato un articolo su Il Popolo d'Italia in cui viene stigmatizzata questa musica proveniente dall'estero, \u00abmusica di selvaggi nata in un paese demo-plutocratico\u00bb.&lt;br&gt;\nLevi e Testoni sono i promotori, nel loro circolo, del primo concerto di jazz italiano, cio\u00e8 eseguito da musicisti italiani presentati nella locandina come musicisti jazz, tenutosi il 14 marzo 1936: Impallomeni alla tromba, Cottiglieri al sax tenore, Gallone al clarino e al sax baritono, lo stesso Levi al piano e D'Elia al contrabbasso.&lt;br&gt;\nTestoni inoltre inizia anche a collaborare con la rivista francese \"Jazz hot\", fondata nel 1935 da Charles Delaunay (figlio dei pittori Robert e Sonia Delaunay) e dal critico Hugues Panassi\u00e9, scrivendo articoli e recensioni; pubblica inoltre \"Introduzione alla vera musica jazz\", scritto insieme a Levi, il primo studio su questa musica pubblicato in Italia.&lt;br&gt;\nIl circolo d\u00e0 anche il patrocinio per l'incisione di alcuni dischi a 78 giri di musicisti del loro giro; la chiusura delle attivit\u00e0 avviene nel 1938, sia per le difficolt\u00e0 riscontrate, sia per la chiamata al servizio militare di Testoni.&lt;br&gt;\nAnche quando con la sua attivit\u00e0 di paroliere avr\u00e0 ottenuto il successo, il jazz resta sempre la sua passione: nel luglio del 1945 \u00e8 il fondatore della storica rivista \"Musica Jazz\", alla quale chiama a collaborare Arrigo Polillo con cui, nel 1954, scriver\u00e0 la prima \"Enciclopedia del Jazz\" mai pubblicata al mondo (la prima edizione di quella, celeberrima, di Leonard Feather \u00e8 di due anni posteriore).\nParoliere.\nTestoni, entrato comunque nel mondo musicale, decide di iniziare l'attivit\u00e0 di paroliere, e nel 1939 riesce a contattare il maestro Cosimo Di Ceglie, che mette in musica un suo testo, \"Bionde e brune\".&lt;br&gt;\nInizia quindi a collaborare con colleghi come Mario Panzeri e Nisa, ottenendo una prima affermazione con \"Cara Giuseppina\".&lt;br&gt;\nDopo la pausa forzata per la guerra, riprende l'attivit\u00e0 nel 1945; in questo periodo alcuni suoi testi vengono portati al successo da Natalino Otto (\"Disperazione mia\",con musica di Enzo Ceragioli, e \"Sera romantica\") e da Caterinetta Lescano (\"La barca dei sogni\").&lt;br&gt;\nMa i suoi due testi pi\u00f9 noti di questi anni sono \"Amore baciami\", su musica di Carlo Alberto Rossi, incisa nel 1947 da Lidia Martorana, e \"In cerca di te\", su musica di Eros Sciorilli, interpretata nel 1945 da Nella Colombo ma reincisa anche da moltissimi artisti, tra cui anche Mariangela Melato.\nGrazie dei fiori.\nNel 1950 invia un suo testo, scritto insieme a Mario Panzeri, al maestro Saverio Seracini, che dopo aver scritto la musica lo incarica di trovare una casa editrice per affidarla a qualche cantante: tutti i tentativi fatti da Testoni, per\u00f2, falliscono.&lt;br&gt;\nDopo qualche mese, per\u00f2, ha modo di leggere il bando per la partecipazione al primo Festival di Sanremo, e decide di inviare la canzone, che la commissione di lettura decide di accettare e di affidare a Nilla Pizzi: inaspettatamente la canzone, che \u00e8 di propriet\u00e0 degli autori, arriva al primo posto, ed il disco a 78 giri inciso dalla cantante stabilisce il record di vendite fino a quel momento: ben trentaseimila copie.&lt;br&gt;\nTestoni, cos\u00ec, diventa uno dei pi\u00f9 richiesti parolieri italiani.\nIl successo.\nL'anno successivo sono addirittura cinque i motivi scritti da lui che vengono accettati al Festival, ed anche se nessuno di essi riesce ad arrivare alla finale, la sua carriera continua con molti successi e soddisfazioni (tra cui un secondo posto a Sanremo nel 1959 con \"Io sono il vento\", interpretata da Arturo Testa e Gino Latilla).\nNel 1955 vince la Mostra Internazionale di Musica Leggera di Venezia con la canzone \"Vecchia Europa\", cantata in duetto da Carla Boni e Gino Latilla, ed incisa anche dal Quartetto Cetra, mentre nel 1956 scrisse il testo di \"Il valzer di Natascia\", su musica di Nino Rota, per il film Guerra e pace di King Vidor.&lt;br&gt;\nNel 1960 partecipa al Festival di Milano con \"Occhi bellissimi\", cantata da Emilio Pericoli.\nSi dedica anche alle cover, scrivendo in italiano il testo di canzoni come \"Angeli negri\" (cantata da Don Marino Barreto Junior e reincisa anche alcuni anni dopo da Fausto Leali), \"Blu gardenia\", \"Milord\" (scritta da Georges Moustaki per \u00c9dith Piaf ed incisa in italiano da Milva), \"Pezzettini di bikini\", \"Colpa della bossa nova\" (cover di \"Blame It On The Bossa Nova\"), \"E il treno va\" (cover di \"500 miles\" del folksinger americano Hedy West ed incisa da Richard Anthony, esecutore anche della versione in francese \"J'entends siffler le train\"), \"Tom Dooley\".\nAlla fine degli anni '50 collabor\u00f2 anche con Adriano Celentano, per cui scrisse il testo di \"Il ribelle\" e di altri brani. Muore prematuramente nell'estate del 1965 per un infarto, lasciando la moglie, Lidia Clerici e i due figli, Alfredo e Giampaolo Testoni. Riposa al Cimitero Maggiore di Milano.\nCanzoni scritte da Gian Carlo Testoni.\nIn alcune canzoni, Testoni si \u00e8 firmato usando lo pseudonimo Lidianni"}
{"id": "1395649", "revid": "1632387", "url": "https://it.wikipedia.org/wiki?curid=1395649", "title": "The Best and the Rest", "text": "The Best and the Rest una compilation del gruppo musicale heavy metal statunitense Savatage, pubblicato nel 1997 dalla JVC Records in Giappone."}
{"id": "1395650", "revid": "729019", "url": "https://it.wikipedia.org/wiki?curid=1395650", "title": "Stazione di Marino Laziale", "text": "La stazione di Marino Laziale \u00e8 una stazione ferroviaria passante sulla linea ferroviaria Roma-Albano in provincia di Roma, tra la fermata di Pantanelle e la Stazione di Castel Gandolfo.\nIl nome di Marino Laziale gli \u00e8 stato attribuito per distinguerla dalla stazione di Marino del Tronto, frazione in provincia di Ascoli Piceno, nelle Marche, servita dalla linea ferroviaria Ascoli-San Benedetto.\nStoria.\nMarino ebbe una prima linea tranviaria che lo collegava a Roma nel 1880. Tale linea partiva da Portonaccio e si concludeva a Marino, passando prima per Ciampino. Il suo tracciato era completamente diverso da quello dell'attuale ferrovia; infatti nel tratto da Marino Piazza Garibaldi a Pantanelle coincide con quello della Via Romana.\nQuesta linea tranviaria, con trazione a vapore, ebbe una breve esistenza e venne smantellata nel 1889 soppiantata dalla nuova e pi\u00f9 efficiente linea ferroviaria Roma-Albano sebbene parte del tracciato da Roma Casilina a Ciampino venne riutilizzato dalla ferrovia fino al 18 dicembre 1939.\nNel 1886 fu inaugurato il nuovo impianto di Marino Laziale.\nAll'epoca in cui venne realizzata, essa era classificata come \"Media Stazione\": infatti era dotata di un fascio di tre binari, che permetteva l'incrocio di due treni e la sosta di un terzo; aveva un tronchino a servizio dello scalo merci e un secondo binario tronco per la sosta del materiale rotabile. Complessivamente disponeva di sei deviatoi.\nIl 22 dicembre 1947 venne attivato l'esercizio a trazione elettrica, con linea aerea alla tensione di .\nStrutture e impianti.\nIl fabbricato principale, realizzato nel sobrio stile architettonico ferroviario della fine del XIX secolo, presenta al piano terra un atrio con biglietteria, la sala d'attesa, l'ufficio del capostazione e il locale comandi dei deviatoi e segnali. Al piano primo vi sono gli alloggi del personale.\nIn una piccola costruzione distinta dall'edificio principale vi sono i servizi igienici. \u00c8 presente un terzo edificio relativo al magazzino del vecchio scalo merci.\nIl progressivo automatismo degli impianti, unito all'abbandono del trasporto merci ferroviario, ha portato ad un evidente declassamento della stazione.\nLa tradizionale biglietteria ed il presenziamento della stazione sono stati soppressi. Anche lo scalo merci \u00e8 stato definitivamente soppresso con l'eliminazione dei due binari morti.\nLa stazione disponeva inizialmente di tre binari, di cui due per l'incrocio dei treni e uno per soste di servizio, e di quattro deviatoi.Fino ai lavori di ristrutturazione e potenziamento attuati nel 2015, non era dotata di passaggio pedonale sotterraneo e la comunicazione tra il primo e il secondo binario avveniva a raso. Il collegamento pedonale con la citt\u00e0 di Marino avviene attraverso una scalinata che, realizzata anch'essa nel 1886, permette il superamento dei circa di dislivello di quota tra stazione e abitato.\nCon i lavori di potenziamento del 2015, oltre alla realizzazione del sottopassaggio di collegamento tra i 2 binari e il retrostante quartiere di Cave di Peperino, vennero soppressi il 3 binario di scalo sulla cui sede venne realizzata una nuova banchina e l'originaria banchina intermedia a isola tra i primi due binari. Contestualmente venne dismesso anche il dispositivo ad uso dell'Agente di condotta (o altro Agente incaricato dell'IF) per consentire l'ingresso del treno incrociante sul primo binario (nel linguaggio tecnico \"maniglia RAR\")&lt;ref name=\"CT RFI 015/2012\"&gt;&lt;/ref&gt;.\nMovimento.\nLa stazione \u00e8 punto di fermata dei treni della linea regionale FL 4, che collega la Capitale con i Castelli Romani."}
{"id": "1395651", "revid": "256896", "url": "https://it.wikipedia.org/wiki?curid=1395651", "title": "IS.ME.T.T.", "text": ""}
{"id": "1395654", "revid": "287204", "url": "https://it.wikipedia.org/wiki?curid=1395654", "title": "Siemomys\u0142", "text": "La tradizione vuole che sia il padre di Mieszko I, primo governatore storicamente accertato della Polonia. A Siemomys\u0142 si attribuisce il merito di aver unificato i territori noti come Grande Polonia e di averli lasciati al proprio figlio che li avrebbe ulteriormente ingranditi."}
{"id": "1395655", "revid": "102426533", "url": "https://it.wikipedia.org/wiki?curid=1395655", "title": "Elena Pianta", "text": "Biografia.\nDopo essersi diplomata all'Istituto Europeo di Design di Torino, lavora presso alcuni studi grafici del capoluogo piemontese.\nSuccessivamente, entra nel settore fumettistico dalla porta principale, disegnando per Legs Weaver della Sergio Bonelli Editore, quindi viene arruolata nello staff di disegnatori di Gregory Hunter e, alla chiusura della testata, disegna storie per Agenzia Alfa e Asteroide Argo.\nHa collaborato anche con la Walt Disney disegnando due numeri per la testata fantascientifica Kylion."}
{"id": "1395659", "revid": "123397868", "url": "https://it.wikipedia.org/wiki?curid=1395659", "title": "Tell Me on a Sunday", "text": "Tell Me on a Sunday \u00e8 un musical composto da Andrew Lloyd Webber su testi di Don Black.\nLo spettacolo parla delle disavventure sentimentali di una giovane inglese, \u00e8 interpretato da un'unica cantante e fu scritto specificatamente per Marti Webb. Fu presentato al festival di Sydmonton di Lloyd Webber nell'estate del 1979, successivamente ne fu fatta una incisione discografica e uno speciale televisivo fu mandato in onda dalla BBC.\nUnito alla composizione \"Variations\" di Lloyd Webber (variazioni sul \"Capriccio\" in la minore no. 24 di Niccol\u00f2 Paganini) divenne il primo atto di Song and Dance, musical che and\u00f2 in scena a Londra nel 1982 interpretato dalla stessa Marti Webb (\"Song\") e da Wayne Sleep (\"Dance\"). Sarah Brightman succedette a Marti Webb nel 1984. La versione americana and\u00f2 in scena nel 1985 a Broadway e vide come protagonista Bernadette Peters.\nUna nuova produzione londinese con Denise Van Outen and\u00f2 in scena nel 2003 al Gielgud Theatre per dieci mesi. Lo spettacolo fu sostanzialmente modificato rispetto all'originale, con l'aggiunta di materiale di Jackie Clune e cinque nuove canzoni. Marti Webb sostitu\u00ec Denise Van Outen a Londra e per una parte del successivo tour negli UK."}
{"id": "1395663", "revid": "155634", "url": "https://it.wikipedia.org/wiki?curid=1395663", "title": "Villaggio Giuliano", "text": "Villaggio Giuliano \u00e8 la zona urbanistica 12B del Municipio Roma IX di Roma Capitale.\nSi estende sul quartiere Q. XXXI Giuliano-Dalmata.\nGeografia fisica.\nTerritorio.\n\u00c8 situata a sud della capitale, internamente al Grande Raccordo Anulare e sul lato est di via Laurentina.\nLa zona urbanistica confina:"}
{"id": "1395664", "revid": "155634", "url": "https://it.wikipedia.org/wiki?curid=1395664", "title": "Laurentino", "text": "Laurentino \u00e8 la zona urbanistica 12D del Municipio Roma IX di Roma Capitale. Si estende interamente sulla zona Z. XXIV Fonte Ostiense.\nPrende il nome dalla via Laurentina.\nGeografia fisica.\nTerritorio.\n\u00c8 situata a sud della capitale, internamente al Grande Raccordo Anulare e fra via Cristoforo Colombo e via Laurentina e comprende la Riserva naturale Laurentino-Acqua Acetosa.\nLa zona urbanistica confina:"}
{"id": "1395665", "revid": "155634", "url": "https://it.wikipedia.org/wiki?curid=1395665", "title": "Decima (zona di Roma)", "text": "Decima \u00e8 la zona urbanistica 12I del Municipio Roma IX di Roma Capitale.\nSi estende in gran parte sulla zona Z. XXVI Castel di Decima e, per la sezione est, sulla zona Z. XXIII Castel di Leva.\nPrende il nome dal castello di Decima, che sorgeva al decimo miglio della via Laurentina.\nGeografia fisica.\nTerritorio.\nSi trova nell'area sud del comune, a ricoprire gran parte della riserva naturale di Decima-Malafede.\nLa zona urbanistica confina:"}
{"id": "1395666", "revid": "155634", "url": "https://it.wikipedia.org/wiki?curid=1395666", "title": "Porta Medaglia", "text": "Porta Medaglia \u00e8 la zona urbanistica 12L del Municipio Roma IX di Roma Capitale (zona \"O\" 48). Si estende sulla zona Z. XXIII Castel di Leva.\nLa zona \u00e8 caratterizzata dalla presenza di una torre medioevale posta su un'alta collina, che prende il nome dalla tenuta di Porta Medaglia. \nGeografia fisica.\nTerritorio.\nSi trova nell'area sud del comune, a ricoprire gran parte della riserva naturale di Decima-Malafede.\nLa zona urbanistica confina:"}
{"id": "1395667", "revid": "1305772", "url": "https://it.wikipedia.org/wiki?curid=1395667", "title": "Mih\u0103l\u0103\u0219eni (Boto\u0219ani)", "text": "Mih\u0103l\u0103\u0219eni \u00e8 un comune della Romania di 2.394 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 7 villaggi: Caraiman, Mih\u0103l\u0103\u0219eni, N\u0103stase, Negre\u0219ti, P\u0103un, S\u0103rata, Slobozia Sili\u0219cani."}
{"id": "1395668", "revid": "1632387", "url": "https://it.wikipedia.org/wiki?curid=1395668", "title": "Believe (Savatage)", "text": "Believe \u00e8 una compilation del gruppo musicale heavy metal statunitense Savatage, pubblicato nel 1998 dalla Zero Corporation in Giappone."}
{"id": "1395670", "revid": "287204", "url": "https://it.wikipedia.org/wiki?curid=1395670", "title": "Mihaileni", "text": ""}
{"id": "1395671", "revid": "287204", "url": "https://it.wikipedia.org/wiki?curid=1395671", "title": "Lestek", "text": "Secondo la tradizione, sarebbe figlio di Siemowit e padre di Siemomys\u0142.\nSebbene le tracce storiche della sua esistenza siano piuttosto scarse, \u00e8 rimarchevole che nell'XI secolo per riferirsi alle trib\u00f9 polacche si usasse il termine \"Lestkowici\"."}
{"id": "1395672", "revid": "1305772", "url": "https://it.wikipedia.org/wiki?curid=1395672", "title": "Mileanca", "text": "Mileanca \u00e8 un comune della Romania di 2.900 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Codreni, Mileanca, Scutari, Seli\u0219tea."}
{"id": "1395673", "revid": "74801", "url": "https://it.wikipedia.org/wiki?curid=1395673", "title": "Bozeman", "text": "Bozeman \u00e8 una citt\u00e0 e capoluogo della Contea di Gallatin, nel Montana, Stati Uniti d'America.\nSecondo l'ultimo censimento del 2014 la popolazione di Bozeman \u00e8 di abitanti, il che la rende la quarta citt\u00e0 del Montana.\nBozeman \u00e8 una citt\u00e0 universitaria, ospita infatti la Montana State University. La citt\u00e0 \u00e8 servita dall'Aeroporto internazionale di Bozeman Yellowstone.\nNella cultura di massa.\nSecondo la storia dell'universo di Star Trek, \u00e8 in un'ex base missilistica presso questa citt\u00e0 che, circa nel 2060, il dottor Zefram Cochrane costruisce il primo motore a curvatura e qui avviene il primo contatto tra umani e vulcaniani il 5 aprile 2063.\nNell'episodio numero 13 della terza stagione di \"The Big Bang Theory\", dopo aver subito un furto nel proprio appartamento, Sheldon decide di trasferirsi in una localit\u00e0 pi\u00f9 sicura di Pasadena scegliendo proprio Bozeman come destinazione. Giuntovi, si far\u00e0 rubare la valigia e decider\u00e0 di far ritorno a casa.\nNel libro \"Lo Zen e l'arte della manutenzione della motocicletta\" di Robert M. Pirsig il viaggio (a met\u00e0 fra il reale e il metaforico) in cui l'autore e il figlio Chris attraversano in motocicletta gli Stati Uniti dal Minnesota alla California fa tappa a Bozeman."}
{"id": "1395674", "revid": "110157", "url": "https://it.wikipedia.org/wiki?curid=1395674", "title": "Between the Wars (Al Stewart)", "text": "Between the Wars \u00e8 un disco di Al Stewart pubblicato nel 1995\nDisco.\nDisco che omaggia lo stile chitarristico di Django Reinhardt e la musica che dominava le scene nel periodo compreso tra la prima e la seconda guerra mondiale, swing in primis. In \"Between the Wars\" predomina la chitarra acustica ma trovano spazio anche gli strumenti tipici (mandolino, washboard, tamburello, shaker) di quelle Jug band diffusissime nel periodo in questione.\n\"Night Train to Munich\" \u00e8 anche un film di Carol Reed del 1940.\n\"Sampan\" \u00e8 la tipica imbarcazione del sud-est asiatico (l'argomento \u00e8 la colonizzazione francese in quelle terre)\n\"Lindy Comes to Town\" parla di Charles Lindbergh.\nI tre muli di \"Three Mules\" sono Ramsay MacDonald, Stanley Baldwin, Neville Chamberlain, primi ministri britannici nel periodo antecedente la seconda guerra mondiale.\n\"A League of Notions\" \u00e8 una ironica storpiatura di \"League of Nations\" (Societ\u00e0 delle Nazioni)\n\"Betty Boop's Birthday\" e \"The Black Nanube\" sono due strumentali\n\"Marion The Chatelaine\" \u00e8 l'attrice Marion Davies, a lungo compagna del magnate dell'editoria William Randolph Hearst (personaggio a cui palesemente si ispir\u00f2 Orson Welles per il suo \"Quarto potere\").\n\"Joe The Georgian\" altri non \u00e8 che Stalin.\n\"Always the Cause\" \u00e8 sulla guerra civile spagnola (viene citata Dolores Ib\u00e1rruri, detta \u201cLa Pasionaria\u201d)\nTracce.\nTutte le canzoni scritte da Al Stewart salvo dove diversamente indicato."}
{"id": "1395675", "revid": "1305772", "url": "https://it.wikipedia.org/wiki?curid=1395675", "title": "Mitoc (Boto\u0219ani)", "text": "Mitoc \u00e8 un comune della Romania di 1.997 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 2 villaggi: Horia e Mitoc."}
{"id": "1395677", "revid": "152594", "url": "https://it.wikipedia.org/wiki?curid=1395677", "title": "Palazzina di Caccia di Stupinigi", "text": ""}
{"id": "1395680", "revid": "1632387", "url": "https://it.wikipedia.org/wiki?curid=1395680", "title": "From the Gutter to the Stage", "text": "From the Gutter to the Stage \u00e8 la seconda raccolta del gruppo musicale statunitense Savatage, pubblicata il 2 dicembre 1995 dalla Concrete e dalla Edel AG.\nIl disco.\nRaccoglie le canzoni pi\u00f9 rappresentative della band, registrate tra il 1981 e il 1995. L'edizione speciale include anche un CD bonus contenente delle rarit\u00e0."}
{"id": "1395686", "revid": "767487", "url": "https://it.wikipedia.org/wiki?curid=1395686", "title": "Pom\u00e2rla", "text": "Pom\u00e2rla \u00e8 un comune della Romania di 2.860 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Hulube\u0219ti, Pom\u00e2rla, Racov\u0103\u021b.\nPom\u00e2rla ha dato i natali al medico e naturalista Dimitrie C\u0103lug\u0103reanu (1868-1937)."}
{"id": "1395688", "revid": "287204", "url": "https://it.wikipedia.org/wiki?curid=1395688", "title": "Pomarla", "text": ""}
{"id": "1395689", "revid": "1305772", "url": "https://it.wikipedia.org/wiki?curid=1395689", "title": "Pr\u0103jeni", "text": "Pr\u0103jeni \u00e8 un comune della Romania di 3.393 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: C\u00e2mpeni, Lup\u0103ria, Miletin, Pr\u0103jeni."}
{"id": "1395690", "revid": "287204", "url": "https://it.wikipedia.org/wiki?curid=1395690", "title": "Prajeni", "text": ""}
{"id": "1395692", "revid": "1543377", "url": "https://it.wikipedia.org/wiki?curid=1395692", "title": "Saint Kilda", "text": "Saint Kilda (gaelico: \"Hiort\" ) \u00e8 un arcipelago isolato situato 64 chilometri a ovest-nord-ovest di North Uist nell'Oceano Atlantico settentrionale. \u00c8 composto dalle isole pi\u00f9 occidentali delle Ebridi Esterne, della Scozia e dell'intero Regno Unito, a parte Rockall. L'isola pi\u00f9 grande \u00e8 Hirta le cui scogliere sono le pi\u00f9 alte del Regno Unito. La popolazione di lingua gaelica scozzese probabilmente non ha mai superato le 180 unit\u00e0, e dopo il 1851 \u00e8 sempre stata al di sotto delle 100. Sebbene questo arcipelago sia stato ininterrottamente abitato lungo l'arco di almeno due millenni, la popolazione locale lo abbandon\u00f2 nel 1930. Le isole continuano a essere amministrativamente dipendenti dalle isole occidentali scozzesi, e sono considerate parte del comune di Harris.\nSono terreno fertile per molte specie di uccelli marini tra cui la sula bassana, l'uccello delle tempeste codaforcuta, il pulcinella di mare e il fulmaro. Lo scricciolo di St Kilda e il topo selvatico di St Kilda sono sottospecie endemiche.\nL'intero arcipelago \u00e8 di propriet\u00e0 del National Trust for Scotland, e, nel 1986, \u00e8 diventato uno dei quattro Patrimoni dell'umanit\u00e0 scozzesi. Si tratta uno dei pochi patrimoni al mondo a essere considerati contemporaneamente 'naturale', 'marino' e 'culturale'.\nGruppi di volontari lavorano sull'isola nei mesi estivi per recuperare gli edifici originari che gli antichi Kildani hanno lasciato. Condividono l'isola con una piccola base militare creata nel 1957.\nOrigine dei nomi.\nNon si conoscono santi di nome \"Kilda\", e sono state proposte varie teorie per spiegare il nome dell'isola. Martin Martin, che lo visit\u00f2 nel 1697, sosteneva che il nome \"\u00e8 preso da Kilder, che visse qui; egli diede anche il nome al noto Toubir-Kilda\". Maclean (1972) sosteneva che potesse essere una deformazione del nome che gli antichi norreni davano alla primavera di Hirta, \"Childa\", e diceva che una mappa del 1588 chiamava gi\u00e0 l'arcipelago \"Kilda\". Secondo lui avrebbe anche potuto essere una derivazione del termine \"Culdee\" usato per indicare gli anacoreti che portarono la cristianit\u00e0 sulle isole, o del relativo termine gaelico, visto che gli islandesi tendono a pronunciare la \u2018r\u2019 come \u2018l\u2019 trasformandone il nome in \"Hilta.\" La teoria di Steel (1988) si basava sul fatto che gli islandesi pronunciavano la 'H' in modo gutturale trasformando quindi \"Hirta\" in qualcosa di simile a \"Kilta\".\nHaswell-Smith (2004) fece notare che il nome completo \"St Kilda\" apparve la prima volta su una mappa olandese del 1666 e che potrebbe quindi derivare dal termine norreno \"sunt kelda\" che significa 'dolce acqua', o da un'incomprensione degli olandesi che avrebbero creduto che la primavera \"Tobar Childa\" fosse dedicata a un santo. Maclean sugger\u00ec anche che gli olandesi potrebbero aver semplicemente fatto un errore cartografico confondendo Hirta con \"Skildar\", vecchio nome dell'isola di Haskeir pi\u00f9 vicina alle Ebridi Esterne.\nQuine (2000) ipotizz\u00f2 che derivasse da una serie di errori cartografici iniziati con l'uso del vecchio termine islandese \"Skildir\" che significa 'schudi' e appare come \"Skildar\" su una mappa di Nicholas de Nicolay pubblicata nel 1583. Questo, secondo la teoria, venne quindi trascritto da Lucas J. Waghenear nelle sue carte del 1592 senza l'ultima 'r', e con un punto dopo la 'S', creando quindi 'S.Kilda'. In seguito questa dicitura venne creduto il nome di un santo dagli altri, creando quindi il nome di 'St Kilda' usato per secoli.\nAnche l'origine di 'Hirta' \u00e8 altrettanto oscura. Martin (1703) sostenne che \"Hirta \u00e8 preso dal termine irlandese \"Ier\", che in quella lingua significa ovest\". Maclean offre varie possibilit\u00e0 compresa una (non specificata) derivazione celtica del termine \"buio\" o \"morte\", o del gaelico scozzese \"h-Iar-Tir\" che significa \"terra occidentale\". Le saghe degli islandesi descrivono un viaggio del tredicesimo secolo in Irlanda che cita una visita sull'isola di \"Hirtir\" e, osservando che l'isola somiglia a un cervo, ipotizza una derivazione dal termine \"Hirtir\" che in norreno significa \"cervi\". Steel (1998) cita la convinzione del reverendo Neil Mackenzie che visse sull'isola dal 1829 al 1844 e che riteneva il nome di origine gaelica (\"I-\u00c0rd\" significa \"terra alta\") o norrena (\"Hirt\" significa 'pastore'). In modo simile Murray (1966) ipotizza che il termine norreno \"Hird\u00f6\", pronunciato 'Hirtha' ('isola del bestiame') ne possa essere l'origine.\nTutti i nomi relativi all'isola sono stati oggetto di discussione da parte di Coates (1990).\nGeografia.\nLa base geologica dell'isola \u00e8 composta da roccia magmatica del Cenozoico, da granito e da gabbro, duramente colpite dagli agenti atmosferici. L'arcipelago rappresenta quanto resta di un antico vulcano a forma di anello nato da una placca marina circa 40 metri sotto il livello del mare. Hirta \u00e8 l'isola pi\u00f9 grande del gruppo, seguita da Soay (isola delle pecore) 0,5\u00a0km a nord-ovest di Hirta; e da Boreray, (isola fortificata) 6\u00a0km a nord-est di Hirta. Esistono anche numerosi isolotti tra cui Stac an Armin ('mucchio dei guerrieri'), Stac Lee ('mucchio grigio') e Stac Levenish ('fiume' o 'torrente'). L'isola di D\u00f9n ('fortezza'), che protegge Village Bay dai venti sud-occidentali, era un tempo unita a Hirta per mezzo di un arco naturale. MacLean (1972) ipotizz\u00f2 che l'arco si ruppe in seguito alla collisione di un galeone in fuga dall'Invincibile Armata, ma altre fonti, come ad esempio Mitchell (1992) e Fleming (2005), ritengono pi\u00f9 credibile (anche se meno romantica) la spiegazione secondo cui l'arco venne spazzato da una delle tante tempeste che colpiscono l'isola ogni inverno.\nIl punto pi\u00f9 alto dell'arcipelago si trova a Hirta - Conachair ('il faro') a 430 metri, subito a nord del villaggio. A sud-est si trova Oiseval che raggiunge i 290 metri e Mullach M\u00f2r ('cima della grande collina') con i suoi 361 metri. Ruival (137 m) e Mullach Bi (358 m) dominano le scogliere settentrionali. Boreray raggiunge i 384 metri e Soay i 378 metri. La straordinaria Stac an Armin arriva a 196 metri, e Stac Lee a 172 metri.\nIn tempi moderni il solo insediamento su St Kilda \u00e8 Village Bay (gaelico scozzese: \"B\u00e0gh a' Bhaile\" o \"Loch Hiort\") su Hirta, nonostante Gleann M\u00f2r sulle coste settentrionali di Hirta e Boreray mostra resti di vecchi abitazioni. Village Bay si trova sul mare ed \u00e8 circondata da colline in forma semicircolare. L'intera facciata nord di Conachair \u00e8 una scogliera verticale di 427 metri di altezza, a picco sul mare, le scogliere pi\u00f9 alte del Regno Unito.\nL'arcipelago possiede le scogliere che molti considerano le pi\u00f9 spettacolari tra quelle britanniche, Baxter e Crumley (1988) sostengono che St Kilda:\nNonostante i 64 chilometri che divida l'arcipelago dalla pi\u00f9 vicina terra abitata, St Kilda \u00e8 visibile da lontano grazie all'altezza del Cuillin su Skye, a circa 129 chilometri di distanza.\nIl clima \u00e8 oceanico con elevate precipitazioni (1\u00a0400\u00a0mm) e umidit\u00e0. Le temperature sono in genere fredde, con una media intorno ai 5,6 \u00b0C a gennaio e 11,8\u00a0\u00b0C a luglio. I venti, particolarmente forti in inverno, arrivano da sud e da sud-ovest. La loro velocit\u00e0 media \u00e8 di 13 km/h per circa l'85% del tempo e di 24\u00a0km/h per oltre il 30%. Le burrasche occupano il 2% in un anno, ma venti a 185\u00a0km/h sono abbastanza regolari sulle cime pi\u00f9 alte, e velocit\u00e0 di 209\u00a0km/h sono state registrate anche vicino alle coste. L'escursione delle maree \u00e8 di 2,9 metri, anche se spesso se ne hanno di 5 metri. La presenza dell'oceano protegge le isole dalla neve che di solito cade per circa 12 giorni l'anno.\nSuperficie delle isole.\nLa superficie totale della terra \u00e8 di 8,546\u00a0km\u00b2, mentre quella del mare \u00e8 di 0,23\u00a0km\u00b2. L'arcipelago \u00e8 composto da Hirta, l'isola maggiore, \u00e8 di 6,285\u00a0km\u00b2, Soay di 0,968\u00a0km\u00b2, Boreray di 0,865\u00a0km\u00b2, Dun di 0,32\u00a0km\u00b2 e da sei altri isolotti per un totale di 0,108\u00a0km\u00b2.\nFlora e fauna.\nSaint Kilda \u00e8 stato un terreno ideale per la riproduzione di molte specie di uccelli acquatici tra cui la sula bassana con circa 30\u00a0000 coppie. \u00c8 una delle colonie pi\u00f9 grandi del mondo, circa il 24% della popolazione mondiale. Ci sono circa 49\u00a0000 coppie di uccelli delle tempeste codaforcuta, il 90% degli esemplari europei. Vi si trovano anche 136\u00a0000 coppie di pulcinella di mare (30% degli esemplari inglesi) e 67\u00a0000 fulmari (13% del totale inglese). D\u00f9n ospita la pi\u00f9 grande colonia di fulmari del Regno Unito. Prima del 1828 Saint Kilda era l'unico luogo che presentava una tale abbondanza di volatili, ma in seguito questi si allargarono anche ad altre zone come Fowlsheugh. L'ultima alca impenne della Gran Bretagna venne uccisa su Stac an Armin nel luglio 1840.\nEsistono anche due specie che si trovano solo a Saint Kilda: una sottospecie di scricciolo, il \"Troglodytes troglodytes hirtensis\", e una sottospecie di topo selvatico noto come \"topo selvatico di Saint Kilda\", l'\"Apodemus sylvaticus hirtensis\". La terza specie endemica \u00e8 una sottospecie del topo comune (\"topo di Saint Kilda\") scomparso dopo l'evacuazione degli abitanti, visto che la loro sopravvivenza era strettamente legata ai centri abitati. Esistono molti tratti in comune con sottospecie trovate sull'isola di Mykines nelle Isole F\u00e6r \u00d8er (\"Mus musculus mykinessiensis\"). La foca grigia attualmente vive su Hirta, ma non lo faceva prima dell'evacuazione del 1930.\nGli abitanti di Saint Kilda avevano circa 2.000 pecore che vennero portate via quando gli uomini se ne andarono , ma un gruppo di \"pecore di Soay\" vennero spostate su Hirta dove tuttora vivono allo stato selvatico. La loro quantit\u00e0 varia adesso tra i 600 e i 1.700 esemplari su Hirta mentre ne restano 200 su Soay. Queste pecore preferiscono i pascoli di plantago che crescono in abbondanza nelle zone esposte alle onde marine, tra cui la festuca rossa e l'armeria marittima. Le pecore rimaste a Boreray sono un incrocio tra il genere scozzese a muso nero e quello a pelo corto senza lana sulla faccia, con gambe corte ma pi\u00f9 forti di quelle di Soay.\nL'isolamento dell'arcipelago ha causato anche una certa mancanza di biodiversit\u00e0. Sulle isole si trovano solo 58 specie di farfalle e falene rispetto alle 367 registrate sulle Ebridi Esterne.\nLa vita del mondo vegetale \u00e8 fortemente influenzata dall'aria salata, dai forti venti e dal terreno acido a base di torba. Non ci sono alberi, nonostante la presenza di oltre 130 differenti tipi di piante floreali, 162 specie di funghi, 160 di muschi e numerose rarit\u00e0 tra i 194 licheni. Le alghe prosperano nei mari circostanti che contengono anche molti invertebrati marini abbastanza rari.\nLa spiaggia di Village Bay mostra una particolarit\u00e0. \u00c8 una piccola striscia di sabbia che diminuisce d'inverno, esponendo le rocce tondeggianti sulle quali si deposita. Uno studio del 1953 trov\u00f2 una sola specie esistente, il crostaceo isopoda \"Eurydice pulchra\".\nStile di vita.\nLo stile di vita predominante a Saint Kilda era l'isolamento. Quando Martin Martin visit\u00f2 l'isola nel 1697, l'unico metodo per raggiungerla era attraverso lunghe barche scoperte, il che richiedeva anche giorni e notti di navigazione in oceano aperto, cosa quasi impossibile nei mesi autunnali e invernali. In ogni stagione onde da 13 metri arrivano sulla spiaggia di Village Bay e anche nei giorni di beltempo approdare \u00e8 difficoltoso. Per citare un esempio della mancanza di contatti tra abitanti di Hirta e il mondo esterno, dopo la Battaglia di Culloden del 1746 si disse che il principe Carlo Edoardo Stuart e alcuni giacobiti anziani fuggirono a Saint Kilda. Venne inviata una spedizione di soldati britannici che vennero traghettati a Hirta. Trovarono un villaggio deserto dal momento che i St Kildani, temendo i pirati, si erano nascosti nelle grotte sul lato occidentale dell'isola. Quando vennero convinti a tornare al villaggio i soldati non solo scoprirono che gli abitanti locali non sapevano neanche dell'esistenza del Giovane Pretendente, ma erano addirittura all'oscuro del precedente regno di Giorgio II di Gran Bretagna.\nAnche nel tardo diciannovesimo secolo i soli mezzi di comunicazione col resto del mondo (in caso di emergenza) si basavano su fuochi accesi sulla cima del monte Conachair, e nella speranza che una nave di passaggio riuscisse a vederli, o attraverso il servizio postale marino di Saint Kilda. Questa idea fu un'invenzione del giornalista John Sands, che stette sull'isola nel 1877. Durante la sua permanenza un'avaria costrinse sull'isola nove marinai austriaci e da febbraio le scorte di viveri cominciarono a scarseggiare. Sands attacc\u00f2 un messaggio a un salvagente della \"Peti Dubrovacki\" e lo lanci\u00f2 in acqua. Nove giorni dopo venne raccolto sulle isole Orcadi, per la precisione su Birsay, e un salvataggio venne organizzato. I St Kildani usarono questa idea per costruire una piccola barca in legno in cui adagiare una piccola bottiglia con un messaggio. La barca veniva fatta partire quando il vento arrivava da nord-ovest e i 2/3 dei messaggi raggiungevano le coste scozzesi o, in alcuni casi, la Norvegia.\nUn'altra caratteristica di Saint Kilda era la dieta seguita dagli abitanti. Gli isolani allevavano pecore e altro bestiame, e riuscivano a coltivare pochi vegetali come orzo, mais e patate nel terreno irriguo di Village Bay. Erano obbligati a evitare la pesca a causa delle pessime condizioni del mare e del tempo imprevedibile. La principale fonte di cibo erano gli uccelli marini presenti sull'isola. Questi uccelli fornivano uova e carne. Le pulcinelle di mare adulte venivano catturate. Lo stile di vita dell'isola venne criticato da Henry Brougham che dopo una visita nel 1799 fece notare che \"l'aria \u00e8 infestata da una puzza quasi insopportabile - un misto di pesce marcio, sporcizia e, schifosi animali acquatici\". Uno scavo del \"Taigh an t-Sithiche\" (vedi sotto) effettuato nel 1877 da Sands port\u00f2 alla luce resti di pecore e altro bestiame oltre a oggetti in pietra. Il sito \u00e8 databile tra i 1700 e i 2500 anni fa, il che fa supporre che la dieta dei St Kildani sia cambiata poco nel corso dei millenni. Gli oggetti in pietra, invece, sono stati riconosciuti dai Kildani che usano tuttora attrezzi simili.\nQueste attivit\u00e0 hanno richiesto notevoli capacit\u00e0 di alpinismo, specialmente nei luoghi a picco sul mare. Un'importante tradizione isolana utilizza la 'Mistress Stone', un'apertura simile a una porta nelle rocce a nord-ovest di Ruival. I giovani dell'isola devono sottostare a un rituale che dimostri la loro disposizione a prendere moglie. Martin Martin scrisse:\nUn altro importante aspetto della vita di Saint Kildan \u00e8 il 'Parlamento' giornaliero. \u00c8 un momento di ritrovo svolto nelle strade ogni mattina dopo le preghiere, seguito da tutti gli adulti maschi, durante il quale si decidono le attivit\u00e0 del giorno. Non esistevano capi e tutti avevano diritto di parola. Secondo Steel (1988) \"le discussioni portavano spesso discordie, ma non si ricordano liti tanto aspre da divenire divisioni fisse nella comunit\u00e0\".\nNonostante le privazioni, i Kildani erano in qualche senso fortunati dal momento che erano estranei alle diavolerie della vita degli altri. Martin not\u00f2 nel 1697 che i cittadini sembravano \"pi\u00f9 felici delle altre persone per il fatto che erano le uniche persone al mondo ad assaporare la dolcezza della vera libert\u00e0\". La loro non era una societ\u00e0 utopica, gli isolani avevano serrature in legno per delimitare la propria propriet\u00e0 e multe per i crimini. Nondimeno, non si conoscono residenti coinvolti in guerre, e in quattro secoli di storia non ci sono stati gravi crimini commessi dagli isolani.\nStoria.\nPreistoria.\nSi sa sicuramente che Saint Kilda venne abitata ininterrottamente per due millenni, dall'et\u00e0 del Bronzo al ventesimo secolo. Recentemente \u00e8 emersa la prima prova evidente di un insediamento del neolitico. Frammenti di ceramiche sono stati rinvenuti a est del villaggio, e sono in stile tipico delle Ebridi; oltre a questo sono stati trovati oggetti in pietra a Mullach Sgar, sopra il villaggio di Village Bay. Anche questi oggetti, probabilmente, sono del neolitico.\nDal quattordicesimo al diciassettesimo secolo.\nSi conosce poco della storia antica dell'isola, e i primi registri scritti si riferiscono al 1202 quando un chierico islandese riport\u00f2 un passaggio su \"le isole chiamate Hirtir\". Esistono molti reperti di spille, una spada in ferro e monete danesi, e alcuni nomi norreni starebbero a indicare una presenza di vichinghi su Hirta, ma le prove sicure sono andate perdute. Le prime fonti in lingua inglese risalgono al quattordicesimo secolo quando Giovanni di Fordun cit\u00f2 'l'isola di Irte, nota per essere comandata dai Circi e per essere il margine del mondo'. Le isole furono parte del dominio del Clan MacLeod di Harris i cui rappresentanti furono responsabili della raccolta degli affitti e di altre tasse. Il primo resoconto dettagliato di una visita alle isole risale al 1549 quando Donald Munro ipotizz\u00f2 che:\nNonostante gli sforzi del cappellano, l'isolamento degli abitanti locali e la dipendenza dalla natura li rendeva pi\u00f9 inclini al druidismo che al Cristianesimo fino all'arrivo del reverendo John MacDonald nel 1822. Ad esempio, Macauley (1764) parl\u00f2 dell'esistenza di cinque altari druidici compreso un cerchio di pietre perpendicolari al terreno, nella Stallir House su Boreray.\nColl MacDonald di Colonsay razzi\u00f2 Hirta nel 1615 portando via 30 pecore e molto orzo. Le isole vennero accostate all'idea di abbondanza. Al tempo della visita di Martin del 1697 la popolazione raggiungeva le 180 unit\u00e0 e il rappresentante dei MacLeods:\nReligione e turismo nel diciottesimo e diciannovesimo secolo.\nLe navi che visitarono l'isola nel diciottesimo secolo causarono epidemie di colera e vaiolo e, nel 1727, la perdita delle vite fu talmente grave da non mettere pi\u00f9 a disposizione abbastanza uomini per guidare le barche. Nuove persone furono portate qui dalla vicina isola di Harris. Dal 1758 la popolazione crebbe fino a 88 unit\u00e0 e raggiunse le 100 alla fine del secolo. Questa cifra rimase stabile fino al 1851 quando 36 isolani emigrarono in Australia a bordo della \"Priscilla\", una perdita da cui l'isola non si risollev\u00f2 pi\u00f9. L'emigrazione fu in parte dovuta alla chiusura della chiesa e della canonica per anni durante lo scisma del 1843 grazie al quale nacque la Libera Chiesa di Scozia.\nUno dei fattori del declino fu l'influenza della religione. Un missionario di nome Alexander Buchan arriv\u00f2 a Saint Kilda nel 1705, ma nonostante una sua lunga permanenza l'idea di una religione organizzata non prese piede. La cosa cambi\u00f2 quando il reverendo John MacDonald, l'Apostolo del Nord, arriv\u00f2 nel 1822. Si dedic\u00f2 con zelo alla propria missione, predicando 13 lunghi sermoni nei suoi primi undici giorni di lavoro. Torn\u00f2 regolarmente in patria raccogliendo fondi per i Kildani, nonostante fosse spaventato dalla loro mancanza di conoscenza religiosa. Gli isolani lo accolsero con entusiasmo e piansero quando se ne and\u00f2 per l'ultima volta, otto anni dopo. Il suo successore, che arriv\u00f2 il 3 luglio 1830, fu il reverendo Neil Mackenzie, ministro della Chiesa di Scozia che miglior\u00f2 sensibilmente le condizioni di vita dei locali. Riorganizz\u00f2 l'agricoltura dell'isola, fu fondamentale nella ricostruzione del villaggio (vedi sotto) e supervision\u00f2 la costruzione della nuova chiesa. Con l'aiuto della Gaelic School Society, MacKenzie e la moglie introdussero una scuola a Hirta, facendo partire lezioni giornaliere per imparare a leggere, scrivere e fare di conto, e una scuola domenicale a sfondo religioso.\nMackenzie se ne and\u00f2 nel 1844 e nonostante il suo grande lavoro, la debolezza delle dipendenza dei Kildani dalle autorit\u00e0 esterne venne alla luce con l'arrivo del reverendo John Mackay nel 1865. Nonostante l'affetto per Mackenzie, che rest\u00f2 nella Chiesa di Scozia, i Kildani passarono alla nuova Libera Chiesa di Scozia durante lo scisma. Sfortunatamente Mackay, nuovo ministro della Libera Chiesa di Scozia, era un religioso zelante che fece di tutto per distruggere lo stile di vita locale. Introdusse un'usanza secondo cui la domenica bisognava assistere obbligatoriamente a un sermone di due o tre ore. Un visitatore not\u00f2 nel 1875 che:\nL'eccessivo tempo speso nelle pratiche religiose cominci\u00f2 a interferire seriamente con le pratiche in uso sull'isola. Le signore attempate e i bambini che facevano rumore in chiesa erano costretti a leggere a lungo e minacciati di duri patimenti nell'aldil\u00e0. Nel periodo di carenza di cibo un vascello arriv\u00f2 il sabato solo per sentirsi dire che reverendo e isolani avrebbero dovuto passare il giorno a preparare la messa, e cos\u00ec il cibo venne consegnato il luned\u00ec.\nAi bambini veniva vietato giocare e dovevano portare una bibbia ovunque andassero. I Kildani sopportarono Mackay per 24 anni.\nIl turismo ha avuto un impatto diverso ma altrettanto destabilizzante per Saint Kilda. Nel diciannovesimo secolo i piroscafi cominciarono a visitare Hirta, permettendo agli isolani di guadagnare dalla vendita di tweed e uova di uccelli, ma a costo della loro autostima visto che i turisti li guardavano come fenomeni da baraccone. Le navi portarono altri problemi, primo fra cui il tetano infantile che uccise circa l'80% dei bambini alla fine del diciannovesimo secolo. La \"cnatan na gall\" o tosse-da-nave divenne una cosa naturale sull'isola.\nAll'inizio del ventesimo secolo la scuola venne aperta sull'isola e nel 1906 la chiesa venne ampliata con l'aggiunta della scuola. I bambini del tempo apprendevano l'inglese oltre al gaelico parlato dai genitori. I miglioramenti nell'ostetricia, vietata prima dal reverendo Mackay, ridusse i casi di tetano infantile. Dal 1880 vi fu un viavai continuo di pescherecci che raggiungevano l'Atlantico settentrionale, e che stabil\u00ec una tratta commerciale. Si parl\u00f2 di un'evacuazione nel 1875 durante la presenza di MacKay, ma nonostante la scarsit\u00e0 di cibo in alcuni periodi, e un'epidemia di influenza nel 1913, la popolazione era stabile tra le 75 e le 80 unit\u00e0, e mancavano le prove che avrebbero fatto prevedere uno spopolamento dell'isola dopo due millenni di vita.\nPrima guerra mondiale.\nAll'inizio della Grande Guerra la Royal Navy mise una stazione di segnalazione su Hirta e vennero stabilite comunicazioni giornaliere con la Gran Bretagna; era la prima volta nella storia di Saint Kilda. A causa di una risposta tardiva un sottomarino tedesco arriv\u00f2 a Village Bay la mattina del 15 maggio 1918 e dopo aver lanciato un avviso, cominci\u00f2 a bombardare l'isola. Vennero sparate 72 cannonate e la stazione venne completamente distrutta. La chiesa e il molo vennero danneggiati, ma non ci furono vittime. Un testimone oculare disse\nIn seguito all'attacco venne messo un cannone Mark III QF sul promontorio che si affaccia su Village Bay, ma non spar\u00f2 mai. L'introduzione di un collegamento continuo e il lento sviluppo di un'economia monetaria modificarono a lungo termine la vita sull'isola, entrambi resero pi\u00f9 semplice la vita, ma gli abitanti divennero anche meno autosufficienti. Entrambi questi fattori contribuirono all'evacuazione dell'isola nel decennio successivo.\nEvacuazione.\nCi furono numerose ragioni che portarono all'evacuazione. Le isole erano esistite per secoli usando solo flebili contatti con il resto del mondo. L'avvento del turismo e la presenza dei militari durante la prima guerra mondiale fecero capire agli isolani che esistevano molte alternative alle privazioni che avevano sempre sofferto. Nonostante nel 1902 fosse stato costruito un piccolo molo, le isole restarono dipendenti dalle condizioni atmosferiche. Le autorit\u00e0 non riuscirono a (o non vollero) fare abbastanza per aiutarli, nonostante alcune stazioni radio negassero che i civili dell'isola vennero assistiti con ritardo dai militari al costo di milioni di sterline.\nDopo la prima guerra mondiale molti giovani lasciarono l'isola e la popolazione croll\u00f2 dalle 72 unit\u00e0 nel 1920 alle 37 del 1928. Dopo la morte di quattro uomini (a causa dell'influenza) nel 1926, e una serie di raccolti disastrosi negli anni 20, la goccia che fece traboccare il vaso fu la morte per appendicite di una giovane ragazza, Mary Gillies, nel gennaio 1930. Il 29 agosto 1930 gli ultimi 36 abitanti vennero spostati su Morvern, in terra di Scozia, per loro stessa richiesta.\nLe isole vennero comprate nel 1931 da Lord Dumfries (in seguito quinto marchese di Bute), da Sir Reginald MacLeod e nei successivi ventisei anni le isole furono disabitate, se si escludono le occasionali visite estive dei turisti o il ritorno delle famiglie di Kildani.\nSuccessivi avvenimenti militari.\nLe isole non presero parte attiva nella seconda guerra mondiale, durante la quale vennero completamente abbandonate, ma ci furono tre disastri aerei in quel periodo. Un Bristol Beaufighter LX798 di stanza alla base di Port Ellen su Islay precipit\u00f2 su Conachair a cento metri dalla vetta nella notte tra il 3 e il 4 giugno 1943. L'anno seguente, poco prima della mezzanotte del 7 giugno 1944, il giorno dopo il D-Day, l'idrovolante Short S.25 Sunderland naufrag\u00f2 davanti a Gleann M\u00f2r. Nella locale chiesa si trova una targa a memoria di coloro che persero la vita nell'incidente. Un bombardiere Wellington precipit\u00f2 sulla costa sud di Soay nel 1943 (la data esatta \u00e8 sconosciuta). L'incidente venne investigato solo dopo il 1978, e le dinamiche esatte non sono chiare. La Royal Canadian Air Force trov\u00f2 tra i relitti uno stemma che farebbe pensare a un aereo scomparso il 28 settembre 1943.\nNel 1955 il governo britannico decise di includere Saint Kilda in un'area di test missilistici con base a Benbecula. Per questo motivo Saint Kilda divenne di nuovo abitata. Nuovi edifici militari vennero costruiti, tra cui il primo negozio, il 'Puff Inn'. Il Ministero della Difesa affitt\u00f2 Saint Kilda dal National Trust for Scotland. L'isola principale, Hirta, venne abitata tutto l'anno da alcuni militari.\nConservazione della natura.\nAlla sua morte, avvenuta il 14 agosto 1956, il marchese di Bute dispose per testamento che l'arcipelago venisse donato al National Trust for Scotland, a patto che accettassero l'offerta entro sei mesi dalla morte. Dopo averci pensato a lungo l'assemblea decise di accettare nel gennaio 1957, e cos\u00ec ebbe inizio il processo di restaurazione e conservazione del villaggio. Buona parte del lavoro venne svolto da volontari estivi. Attualmente sono in corso anche ricerche da parte di scienziati sulle pecore di Soay e su altri aspetti dell'ecosistema locale. Nel 1957 l'area divenne National Nature Reserve.\nNel 1986 le isole divennero il primo posto della Scozia a essere elencato tra i Patrimoni dell'umanit\u00e0 dell'UNESCO. Questa qualifica venne assegnata per le qualit\u00e0 naturali della terra, e in seguito Saint Kilda venne premiata anche per il mare, e per le specie di uccelli marini che lo popolano (2004). Nel 2005 Saint Kilda divenne uno dei 24 siti al mondo a essere considerati patrimonio dell'umanit\u00e0 per cause naturali e culturali contemporaneamente. L'isola condivide questo onore con siti noti a livello internazionale come Machu Picchu in Per\u00f9, Monte Athos in Grecia e Drakensberg in Sudafrica.\nIl sito di Saint Kilda copre un'area di 24.201,4 ettari tra terra e mare. La parte sulla terraferma occupa 854,6 ettari.\nSaint Kilda \u00e8 anche uno Scheduled Ancient Monument, una National Scenic Area, un Site of Special Scientific Interest, e un European Community Special Protection Area. Gli yacht che visitano l'isola possono trovare rifugio a Village Bay, ma coloro che vogliono scendere a terra devono contattare il National Trust for Scotland in anticipo. Ultimamente ci si preoccupa dell'introduzione di specie animali e vegetali non native dell'isola in un sistema tutto sommato fragile.\nIl sistema marino di Saint Kilda \u00e8 composto da grotte sottomarine, archi e abissi che sono l'ideale per le immersioni. La forza delle onde dell'Atlantico settentrionale \u00e8 talmente forte da essere avvertibile anche 70 metri sotto il pelo dell'acqua.\nArchitettura.\nEdifici preistorici.\nLe pi\u00f9 antiche strutture di Saint Kilda sono abbastanza misteriose. Esistono grandi pascoli nell'entroterra del villaggio di \"An Lag Bho'n Tuath\" (la valle del nord) che contengono curiosi anelli di pietre a forma di nave. I campioni di terreno suggeriscono una datazione risalente al 1850 a.C., ma sono unici a Saint Kilda e il loro uso \u00e8 sconosciuto. A Gleann M\u00f2r vi sono 20 strutture a corno; sono principalmente edifici diroccati con una stanza principale di 3x3 metri, due o pi\u00f9 celle piccole e un'entrata formata da mura ricurve. Non si trova nulla del genere nel resto dell'Inghilterra o dell'Europa settentrionale. A Gleann M\u00f2r si trova anche il \"Taigh na Bana-ghaisgich\", la \"Casa delle Amazzoni\". Come scrisse Martin (1703), a Saint Kilda girano numerose storie di antiche donne guerriere.\nStorie simili di donne guerriere che cacciavano nelle terre ora sommerse tra Saint Kilda e le Ebridi esterne vengono raccontate a Harris. Il giardino di fronte alla casa \u00e8 simile alle vicine strutture a corno ma le ipotesi sul loro uso provengono solo dalle leggende, non da fatti storici.\nSi conosce molto di pi\u00f9 riguardo all'unico \"cleitean\" che ha decorato l'arcipelago nel corso dei secoli. Si tratta di strutture a cupola composte da massi piatti coperti da zolle di terra. La loro forma permette al vento di passare attraverso le cavit\u00e0 del muro, ma tiene fuori la pioggia. Vennero usati come magazzino per torbe, reti, corni, carne e uova, concime, fieno e avena durante l'inverno. La data di origine di queste invenzioni kildane non \u00e8 nota ma vennero usate senza interruzioni dalla preistoria fino all'evacuazione del 1930. Ci sono oltre 1200 cleitan (interi o diroccati) su Hirta e altri 170 sulle isole vicine.\nLa casa numero 16 del moderno villaggio ha una croce cristiana in pietra sopra la facciata, il che permette di datarla al settimo secolo.\nIl villaggio medievale.\nIl villaggio medievale si trovava vicino a Tobar Childa, a circa 350 metri dalla spiaggia, ai piedi della collina di Connachair. L'edificio pi\u00f9 antico era un passaggio sotterraneo con due piccoli annessi chiamato \"Taigh an t-Sithiche\" (casa dei prati) databile tra il 500 a.C. e il 300 d.C. I kildani credevano che si trattasse di una casa o di un nascondiglio nonostante le pi\u00f9 recenti teorie ipotizzino che si trattasse di una ghiacciaia.\nVi sono numerose rovine composte da mura e da cleitan e resti di una casa medievale con un annesso simile a un ovile. Vicino c'\u00e8 la 'Casa dei Tori' - un edificio rettangolare senza tetto in cui venivano tenuti i tori durante l'inverno. La stessa Tobar Childa era servita da due sorgenti subito all'esterno del muro principale costruito attorno al villaggio per evitare che pecore e altri animali avessero accesso alle aree coltivate al suo interno. In tutto c'erano dalle 25 alle 30 case, la maggior parte delle quali erano costruite in pietra con tetti in paglia, nel tipico stile delle Ebridi, nonostante alcune usassero terra al posto della paglia. La terra era usata per evitare che il vento e la pioggia vi entrassero, e i vecchi 'alveari' sembravano pi\u00f9 colline che abitazioni.\nEdifici recenti.\nLe mura principali vennero costruite nel 1834 quando il villaggio medievale venne abbandonato e ne venne progettato uno nuovo tra Tobar Childa e il mare, 200 metri sotto al pendio. Questa cosa avvenne dopo la visita del deputato del Devon Sir Thomas Dyke Ackland. Spaventato dalle condizioni primitive fece una donazione che port\u00f2 alla costruzione di un nuovo insediamento di 30 case. Venne ulteriormente modificato dopo che numerose case furono rovinate dalla violenta burrasca dell'ottobre 1860. 16 case moderne vennero costruite insieme con la nuova sede del Factor.\nQueste case erano costruite in pietra con mura sottili e un tetto formato da zolle d'erba. Vi era solitamente una sola piccola finestra e una piccola apertura che permetteva di far uscire dal soffitto il fumo provocato dal fuoco acceso al centro della stanza. Come risultato gli interni vennero colorati dalla fuliggine. Il bestiame occupava un lato della casa in inverno, e una volta l'anno la paglia che copriva il pavimento veniva tolta e sparsa sul terreno.\nUna delle pi\u00f9 belle rovine di Hirta \u00e8 la 'Casa di Lady Grange' Lady Grange era la moglie di Lord Grange, simpatizzante giacobita, per 25 anni, quando decise di non poter pi\u00f9 sopportare i suoi tradimenti. La tenne segregata a Edimburgo per sei mesi. Venne poi spedita sulle Monach Islands dove visse in isolamento per due anni durante i quali lui la fece credere morta e ne organizz\u00f2 il funerale. Torn\u00f2 a Hirta nel 1734-42. Dopo un fallito tentativo di salvataggio venne portata via da Erskine e trasferita su Skye dove mor\u00ec. La 'casa' \u00e8 un grande cleit situato nei prati del villaggio.\nBoswell e Johnson ne parlarono durante il viaggio nelle Ebridi del 1773. Boswell scrisse:\nNel 1860 fallirono alcuni tentativi di migliorare le zone d'attracco attraverso l'uso di pietre. Venne costruito un piccolo molo nel 1877 ma venne spazzato via da una burrasca due anni dopo. Nel 1883 rappresentanti della Napier Commission suggerirono di costruirne uno nuovo, ma fu solo nel 1901 che il Congested Districts Board forn\u00ec un ingegnere che complet\u00f2 il lavoro l'anno seguente. Vicino alla spiaggia si trovano massi tondeggianti noti in tutte le Highlands nel diciannovesimo secolo come \"Doirneagan Hirt\" - Ciottoli di Hirta.\nIn quel periodo c'erano tre chiese su Hirta. La Chiesa cristiana, posta vicino al cimitero e al centro cittadino, venne usata fino al 1697 e fu la pi\u00f9 grande del paese, ma questo edificio con il tetto in paglia non era sufficientemente grande per contenere tutta la popolazione, e molti fedeli dovevano sostare sul sagrato durante le funzioni. La chiesa di San Brendan si trova a un miglio dalla collina di Ruival, mentre quella di San Columba era nella parte occidentale del villaggio, ed era la pi\u00f9 piccola. Una nuova kirk (chiesa della Chiesa di Scozia) e una nuova canonica vennero costruite a est del villaggio nel 1830.\nCostruzioni sulle altre isole.\nD\u00f9n significa 'fortino' e contiene un piccolo muro diroccato che difendeva un edificio che, si dice, sia stato costruito dagli antichi Fir Bolg. L'unica abitazione \u00e8 \"Sean Taigh\" (casa vecchia), una caverna naturale usata a volte come riparo dai kildani mentre pascolavano le pecore o catturavano gli uccelli.\nSoay contiene un rifugio primitivo noto con il nome di \"Taigh Dugan\" (casa di Dugan). \u00c8 poco pi\u00f9 di un buco scavato sotto a una grande pietra con due mura sui lati. La sua storia racconta di due fratelli pastori provenienti da Lewis che raggiunsero Saint Kilda solo per portare problemi. Dugan venne esiliato su Soay dove mor\u00ec, l'altro, chiamato Fearchar M\u00f2r, venne portato su Stac an Armin dove trov\u00f2 uno stile di vita talmente inaccettabile da decidere di buttarsi in mare.\nBoreray ospita il \"Cleitean MacPh\u00e0idein\" - un villaggio 'cleit' e tre piccole costruzioni usate regolarmente durante le battute di caccia agli uccelli. Si trovano anche le rovine di \"Taigh Stallar\" (casa del servitore) simile alla casa delle Amazzoni di Gleann M\u00f2r nonostante sia pi\u00f9 grande e contenga sei letti. Secondo la tradizione locale venne costruita dall'Uomo delle Rocce che guid\u00f2 una ribellione contro il servitore del signore locale. \u00c8 un esempio di roundhouse Atlantica dell'et\u00e0 del ferro.\nSi trovano almeno 78 cleitan dedicati allo stoccaggio di materiale su Stac an Armin e un piccolo bothy, un rifugio lasciato aperto e accessibile a tutti. In seguito a un'epidemia di vaiolo su Hirta nel 1727, tre uomini e otto ragazzi vennero abbandonati qui fino al maggio seguente. Incredibilmente c'\u00e8 un bothy anche sulla ripidissima Stac Lee, usato anch'esso dai cacciatori di volatili.\nI media e le arti.\nNel 1937, dopo aver letto dell'evacuazione di Saint Kilda, Michael Powell gir\u00f2 il film \"Ai confini del mondo\" sui danni causati dallo spopolamento dell'isola. Venne girato, per\u00f2, non su Kilda ma su Foula, una delle isole Shetland perch\u00e9 non gli venne dato il permesso di girare su Saint Kilda.\nLa band folk rock scozzese Runrig ha registrato una canzone, \"At the Edge of the World\".\nLo scrittore scozzese Dorothy Dunnett scrisse un racconto breve \"The proving climb\", ambientato a Saint Kilda, pubblicato nel 1973 nell'antologia \"Scottish Short Stories\".\nIn un sondaggio d'opinione del 2005 promosso tra i lettori di \"Radio Times\", Saint Kilda si \u00e8 classificata nona tra le bellezze delle isole britanniche.\nUn'opera lirica in lingua gaelica scozzese del 2007, chiamata \"St Kilda - A European Opera\", racconta la storia dei fondi che le isole ricevettero dallo Scottish Executive. Venne rappresentata contemporaneamente in sei teatri in Austria, Belgio, Francia, Germania e Scozia durante il solstizio d'estate del 2007.\nIl gruppo folk scozzese Ossian ha pubblicato nel 1978 un LP intitolato \"St Kilda wedding\" (il CD \u00e8 Iona Records IR001) che narra dell'ultimo matrimonio celebrato sull'isola.\nCollegamenti esterni.\nFotografie"}
{"id": "1395695", "revid": "1632387", "url": "https://it.wikipedia.org/wiki?curid=1395695", "title": "Final Bell/Ghost in the Ruins", "text": "Final Bell/Ghost in the Ruins \u00e8 un album dal vivo del gruppo musicale heavy metal statunitense Savatage, pubblicato nel 1995 dalla SPV GmbH.\nIl disco.\nRealizzato in onore di Criss Oliva, tragicamente deceduto in un incidente stradale il 17 ottobre 1993."}
{"id": "1395697", "revid": "124695298", "url": "https://it.wikipedia.org/wiki?curid=1395697", "title": "Heather Langenkamp", "text": "Biografia.\nFiglia dell'artista Mary Alice Myers e dell'avvocato Dobie Langenkamp, la Langenkamp \u00e8 nata a Tulsa, Oklahoma ma ha passato parte dell'adolescenza a Washington DC, quando il padre lavorava per \nil dipartimento dell'Energia durante l'amministrazione Carter.\nNell'estate del 1982, mentre lavora come assistente presso la redazione del quotidiano Tulsa Tribune, vede l'annuncio di un casting comparse per il film di Francis Ford Coppola \"I ragazzi della 56\u00aa strada\". Si presenta ai provini con un'amica e finisce a fare la comparsa in una scena di massa all'esterno di un liceo. La direttrice del casting la chiama poi per una piccola parte in \"Rusty il selvaggio\", che Francis Ford Coppola gira a Tulsa subito dopo aver finito \"I ragazzi della 56\u00aa strada\". Grazie al piccolo ruolo (in una scena di un matrimonio poi eliminata in fase di montaggio), la Langenkamp entra a far parte della Screen Actors Guild, il sindacato degli attori..\nSi trasferisce in California per iniziare i corsi di letteratura all'Universit\u00e0 di Stanford e grazie ai contatti con il produttore dei film di Coppola che le procura un agente, ottiene la sua prima parte da protagonista nel film indipendente \"Nickel Mountain\", tratto dal romanzo bestseller di John Gardner. Il film, girato nel 1983, viene distribuito solo due anni dopo direttamente in videocassetta. Dopo una parte del film televisivo \"L'altra\", ottiene il ruolo da protagonista nell'horror di Wes Craven \"Nightmare - Dal profondo della notte\".\nNonostante il successo commerciale del film e il premio come \"Miglior Attrice\" al Festival internazionale del film fantastico di Avoriaz, la Langenkamp continua gli studi universitari, alternando le lezioni a piccoli lavori in serie televisive (tra cui il pilot \"Suburban Beat\" e \"CBS Schoolbreak Special\"), videoclip musicali (\"Sleeping Bag\" per gli ZZ Top diretto da Steve Barron) e spot TV (per \"Tab\" e \"Burger King\").\nNel 1986 torna a vestire i panni di Nancy Thompson nel film \"Nightmare 3 - I guerrieri del sogno\" di Chuck Russell, dove guadagna il primo posto in cartellone. Il film esce nel febbraio del 1987 e si rivela un enorme successo commerciale, superiore all'originale.\nL'anno successivo interpreta Marie Lubbock in due episodi della serie \"Genitori in blue jeans\" e riprende il personaggio, ora da co-protagonista, nello spin-off \"Dieci sono pochi\", che debutta sulla ABC nell'aprile del 1988. La serie si rivela un buon successo di pubblico, tanto da venire rinnovata per due ulteriori stagioni fino al 1990.\nNello stesso anno sposa il truccatore David LeRoy Anderson, conosciuto a una festa natalizia a casa dell'amico in comune Wes Craven. La coppia avr\u00e0 due figli, David Atticus (nato nel 1991) e Isabelle Eve (nata nel 1994).\nNel 1994 ritorna come protagonista sul grande schermo nel film \"Nightmare - Nuovo incubo\", in cui interpreta se stessa. Il film, presentato in anteprima al Toronto Film Festival, ottiene ottime critiche ma un discreto successo commerciale. Lo stesso anno interpreta la campionessa di pattinaggio Nancy Kerrigan in un film tv basato sullo scandalo dei Giochi olimpici invernali del 1994, \"Tonya &amp; Nancy - The Inside Story\". Nel 1995 ottiene una piccola parte nel film \"The Demolitionist\", diretto dall'amico truccatore Robert Kurtzman.\nSuccessivamente decide di prendersi una pausa dalla recitazione per dedicarsi alla famiglia. In seguito alla doppia vittoria del Premio Oscar da parte del marito, si associa con lui nella direzione della AFX Studio, una societ\u00e0 di effetti speciali di trucco fondata da David Leroy Anderson col padre, Lance Anderson, con sede a Van Nuys in California. Alterna il lavoro di amministrazione dello Studio con piccoli e sporadici lavori televisivi, tra cui il ruolo da co-protagonista nel film \"Fugitive Mind\" di Fred Olen Ray. Nello stesso anno fonda la compagnia \"Malibu Gum Factory\".\nIl primo ingaggio importante della AFX Studio \u00e8 per il film \"L'alba dei morti viventi\": l'attrice e il marito si trasferiscono per cinque mesi in Canada per la realizzazione e la coordinazione del reparto trucco del film. Nello stesso periodo, l'attrice ottiene piccole parti nelle serie \"Road to Justice - Il giustiziere\" e \"JAG - Avvocati in divisa\", recita nel film di Wes Craven \"Cursed - Il maleficio\" (con un piccolo ruolo successivamente eliminato) e interpreta se stessa nel film studentesco italiano \"The Bet\" (successivamente distribuito come serie web nell'Aprile del 2020).\nIn seguito coordina con il marito gli effetti di trucco dei film \"Cinderella Man - Una ragione per lottare\" (che fa guadagnare al marito la sua terza candidatura agli Oscar), \"Un'impresa da Dio\" e \"Quella casa nel bosco\" (che vince il \"Fangoria Chainsaw Award\" per il miglior trucco).\nNel 2012 torna sul grande schermo con una parte nel film di Gionata Zarantonello \"The Butterfly Room - La stanza delle farfalle\", in cui interpreta la figlia di Barbara Steele. Segue un ruolo nel film indipendente \"Home\", uscito direttamente in DVD. Curando l'amministrazione dell'AFX Studio, si ritaglia per divertimento piccole parti nei progetti seguiti dalla compagnia, tra cui \"Into Darkness - Star Trek\" (in cui interpreta l'alieno Moto) e la serie \"American Horror Story\" (vestendo i panni di una rappresentante Tupperware). \nDopo aver prestato la voce per la narrazione del documentario \"\", decide di raccontare le sue esperienze con i fan di \"Nightmare\" nel documentario da lei prodotto e co-diretto \"I am Nancy\". Ha inoltre preso parte alla soap opera web \"The Bay\"."}
{"id": "1395706", "revid": "15756", "url": "https://it.wikipedia.org/wiki?curid=1395706", "title": "Wilhelm Heinrich Wackenroder", "text": "Wackenroder \u00e8 da considerarsi insieme a Ludwig Tieck l'iniziatore del romanticismo tedesco.\nIl dualismo tra ideale e reale, tra forma e contenuto, \u00e8 vissuto in modo drammatico da Wilhelm Heinrich Wackenroder.\nDotato di una finissima sensibilit\u00e0 artistica, Wackenroder fu sempre e pienamente consapevole dei limiti della propria capacit\u00e0 espressiva. Da questo senso del proprio limite nasce la sua concezione estetica, la prima che nell'ambito del romanticismo tedesco possa essere definita pienamente romantica da ogni punto di vista.\nLa sua opera, fondata sul misterioso e sull'irrazionale, che risolvono il problema estetico nel sentimento, rispecchia, infatti, compiutamente i contenuti e le categorie della prima generazione dei romantici tedeschi.\nWackenroder ammira la genialit\u00e0 artistica, la cui grandezza considera mistero.\nIn questo pu\u00f2 essere bene identificato in alcune figure proposte nella sua opera principale \"Herzensergie\u00dfungen eines kunstliebenden Klosterbruders\", Berlino 1796 (tradotto come \"Gli sfoghi del cuore di un monaco amante dell'arte\"). Lo scolaro Antonio, che ammira, senza riuscire a definirla razionalmente, la grandezza di Raffaello Sanzio. Oppure il musicista Joseph Berglinger, la cui profonda sensibilit\u00e0 rimane frustrata dalla propria tecnica espressiva.\nL'incomprensibilit\u00e0 del genio diventa per Wackenroder un irrazionalismo sentimentale, lontano dall'impetuosa passionalit\u00e0 dello Sturm und Drang. Al caotico e travolgente dinamismo interiore degli \"St\u00fcrmer\" sostituisce un movimento \u201cleggero, quasi giocoso\u201d, anticipazione di quel senso del vago e dell'infinito che sar\u00e0 uno dei motivi dominanti del Romanticismo.\nLe \"Herzensergie\u00dfungen eines kunstliebenden Klosterbruders\" sono una raccolta di nove saggi il primo dei quali, \"Raphaels Erscheinung\" (\u201cLa visione di Raffaello\u201d), si inizia in polemica contro coloro che vorrebbero spiegare l'arte secondo regole e canoni prestabiliti, negando cos\u00ec il \u201cmistero\u201d dell'ispirazione artistica, nella quale non volgono vedere \u201ci chiari segni... dell'impronta del dito di Dio\u201d.\nRaffaello \u00e8 un esempio di come l'artista stesso non sappia spiegarsi l'\u201cinnato stimolo\u201d che lo tiene \u201cin continua ed attiva tensione\u201d. L'arte \u00e8 prerogativa di \u201cpochi spiriti eletti\u201d e vive dell'ispirazione divina di un momento. L'individualit\u00e0 geniale e la determinazione trascendente escludono ogni possibilit\u00e0 di essere imparata o insegnata (e naturalmente alla maturazione di questo concetto molto contribu\u00ec l'esperienza personale di Wackenroder).\n\u201cL'arte non si impara e non pu\u00f2 essere insegnata, ma... la sua vena, se \u00e8 condotta e indirizzata per uno stretto sentiero, indomita sprizza fuori dall'anima dell'artista\u201d.\nL'immediatezza dell'espressione artistica ripropone la questione del rapporto tra forma e contenuto, che viene risolta da Wackenroder in senso tipicamente romantico. L'ispirazione divina permette infatti al grande artista di superare l'antitesi (che rimane invece drammaticamente irrisolta nell'uomo comune), raggiungendo un'immediata e completa aderenza dell'espressione all'ispirazione.\nVediamo questo concetto espresso nelle parole di Raffaello nelle \"Herzensergie\u00dfungen\": \u201cdurante il lavoro io ho pensato assai pi\u00f9 al soggetto che al modo in cui volevo rappresentarlo\u201d. L'unica regola, o meglio aspirazione, per l'artista \u00e8 la genuina originalit\u00e0, cio\u00e8 la reale sincerit\u00e0 dell'ispirazione. Sembrerebbe di trovarsi di fronte alla completa rottura con il classicismo di cui in realt\u00e0 Wackenroder, che aveva studiato approfonditamente Winckelmann, conferma, soprattutto in un primo momento, il concetto di arte imitativa. L'artista \u00e8 una sorta di demiurgo platonico che forgia le sue opere imitando l'idea innata che nel suo caso \u00e0 l'ispirazione divina. Rimane, per\u00f2, il carattere essenzialmente romantico di un'estetica sentimentale, che rifiuta decisamente ogni canone e spiegazione per dare spazio all'irrazionalismo e al mistero. Ideale proprio in quanto non spiegabile.\nNon manca nella figura di Joseph Berglinger una critica alla Germania del suo tempo, la cui realt\u00e0 sociale \u00e8 presentata come un limite all'ideale dell'artista: \u201cma il peggio sono le relazioni in cui l'artista si trova impigliato. Fra tutte la ributtante invidia e la malignit\u00e0, le piccole ed odiose costumanze, e gli incontri, e la subordinazione dell'arte alla volont\u00e0 della corte...\u201d. Si consuma cos\u00ec nelle pagine del racconto \"Das merkw\u00fcrdige musikalische Leben des Tonk\u00fcnstlers Joseph Berglinger\" il dramma tra ideale e reale della vicenda interiore dell'artista anche in riferimento alla dimensione storica. \u00c8 questa un'altra tematica tipica del romanticismo tedesco che Wackenroder non manca di cogliere.\nL'avvicinamento di Wackenroder alla mistica orientale e l'identificazione della vita con il sogno non sono fumose e astratte costruzioni romantiche, ma piuttosto conseguenze logiche nello sviluppo della sua teoria estetica. L'oriente, \u201cpatria di tutte le meraviglie\u201d \u00e8 il luogo ideale per la concezione artistica di Wackenroder. I grandi santoni, i \u201cmeravigliosi ricettacoli di un genio superiore\u201d, costituiscono la compiuta realizzazione di un'estetica mistico-sentimentale. Veri e propri artisti dello spirito, liberati dell'\u201dinvolucro terrestre\u201d, si realizzano in una visione cosmica, immagine dell'assoluto romantico \u201c... il genio si perse nel firmamento infinito\u201d.\nNei suoi saggi Wackenroder parla soprattutto della pittura e della musica mentre cita raramente la poesia, che peraltro considera capace di creare liberamente, senza nemmeno imitare la natura. La sua sensibilit\u00e0 lo porta a prediligere le espressioni artistiche meno definite, capaci di provocare sensazioni e sentimenti che siano il pi\u00f9 possibile immediati. Non di rado, parlandoci di un'opera d'arte, la descrive non nei suoi caratteri esteriori, ma come sentimento da lui provato davanti all'opera stessa. La musica tutto sfugge al materiale e al definito, nella completa aderenza della forma al contenuto, colto da Wackenroder come sentimento. Nella musica il fenomeno coincide con il noumeno, la vita con il \u201cbel sogno\u201d. Proprio in questo senso la musica pu\u00f2 assumere valore universale \u201cal di sopra del nostro capo\u201d, divenendo \u201cironia\u201d e cio\u00e8 superamento del reale, guardato nell'ideale con obiettiva serenit\u00e0 e superiorit\u00e0 morale. Ecco, dunque, Wackenroder proporre un altro motivo fondamentale e specificatamente caratterizzante il romanticismo tedesco: quell'ironia che consente all'artista romantico di distaccarsi dal proprio lavoro, nel senso in cui sopra si \u00e8 detto, per poterlo giudicare criticamente. La stessa ironia che salva la \"Sehnsucht\" (nostalgia) romantica dal precipizio del sentimentalismo, salvaguardandone contenuti e orizzonti.\nNella tavolozza romantica di Wackenroder non poteva mancare la \u201cmalinconia\u201d. Raffaello, quando rimaneva irrealizzata la sua tensione all'ideale, \u201cdiventava tutto malinconico\u201d. Ma quando nella produzione artistica si raggiunge l'ideale, allora la malinconia \u00e8 superata.\nSogno, esotismo, malinconia non hanno in Wackenroder la funzione di distacco e isolamento dalla realt\u00e0. Sono piuttosto il rifiuto di una prospettiva storica limitata e limitante. L'organicit\u00e0 e la continuit\u00e0 della storia portano Wackenroder alla comprensione critica, anche se spesso esclusivamente estetica, del suo tempo. Al suo spirito \u201cnon mancano le ali per volare intorno a tutta la circonferenza terrestre\u201d. Anche la storia \u00e8 considerata sempre in chiave estetica. Cos\u00ec la rivalutazione del Medioevo, motivo romantico di riscoperta e di presa di coscienza del \"Geist\" del popolo, diventa per Wackenroder ammirazione per D\u00fcrer, Hans Sachs, Pirkeim, Kraft.\nIn particolare lo affascina la figura di D\u00fcrer, \u201csemplice, serio, diritto e forte nell'anima tedesca\u201d (dal saggio \"Phantasien \u00fcber die Kunst\"), pur se antitetico, o forse proprio perch\u00e9 antitetico, all'altro suo grande pittore ideale: Raffaello Sanzio.\nTale dualismo di gusto estetico non deve stupire. \u00c8, anzi, per molti versi caratteristico della nuova sensibilit\u00e0 romantica, che al \u201cbello\u201d accosta il \u201cbrutto\u201d e il \u201csublime\u201d. L'abilit\u00e0 geniale, infatti, consiste proprio nel \u201csaper trarre oro da tutte le cose, anche dalle meno stimate e dalle pi\u00f9 piccole\u201d. Questo stesso carattere estetico si ritrova nella concezione religiosa di Wackenroder. \u00c8 sempre in bilico tra credo protestante e credo cattolico, che gli si presentano come contrapposizione dualistica di tradizioni culturali ed estetiche. Eppure arte e religione, considerate in tutto il romanticismo tedesco e in particolare nell'idealismo hegeliano come momenti antitetici (soggettivo uno, oggettivo l'altro) di contatto con l'assoluto, trovano invece nell'estetica di Wackenroder un'organica compenetrazione. L'ispirazione divina che \u00e8 alla base della grandezza artistica \u00e8 un fattore che supera il limite spazio-temporale per fondersi piuttosto con il \u201ccarattere\u201d dell'artista. Il bello, il sublime, il brutto sono, quindi, alla portata dello \u201cspirito eletto\u201d in ogni manifestazione della realt\u00e0. Wackenroder anche in questo caso sottolinea ancora una volta i propri limiti artistici: \u201cil rumore del vento tra le cime della foresta e il rombo del tuono mi hanno raccontato misteriose cose di Lui che non so ridire con parole\u201d.\nSe, dunque, il prodotto artistico \u00e8 privilegio di pochi geni, ogni uomo sente per\u00f2 la grandezza misteriosa dell'arte e questo stesso sentimento \u00e8, con la natura, il messaggio di Dio all'umanit\u00e0: \u201cl'arte esercita una meravigliosa potenza sul cuore dell'uomo, per vie oscure e misteriose\u201d."}
{"id": "1395710", "revid": "228587", "url": "https://it.wikipedia.org/wiki?curid=1395710", "title": "Vincitori del guanto d'oro dell'American League", "text": "Ogni anno sono distribuiti 9 guanti d'oro per l'American League e 9 per la National League."}
{"id": "1395711", "revid": "112911633", "url": "https://it.wikipedia.org/wiki?curid=1395711", "title": "Palazzo ENI", "text": "Il Palazzo ENI, o pi\u00f9 comunemente Palazzo di vetro, \u00e8 la sede dell'Eni (ex Ente Nazionale Idrocarburi) e si trova nel quartiere EUR a Roma, all'estremit\u00e0 est del laghetto, in piazzale Enrico Mattei.\nDescrizione.\nL'edificio, uno dei simboli della \"Roma economica\" venne costruito tra il 1959 e il 1962, su progetto degli architetti Marco Bacigalupo e Ugo Ratti, con strutture degli ingegneri Leo Finzi ed Edoardo Nova.\n\u00c8 alto per un totale di 22 piani. Dalla sua inaugurazione \u00e8 stato l'edificio pi\u00f9 alto della capitale, dopo la Basilica di San Pietro in Vaticano fino alla costruzione della Torre Eurosky (155 metri) e della vicina Torre Europarco (120 metri), nel 2012.\nTra il 19 e il 20 ottobre 2019, in orario serale, il palazzo ha ospitato sulla sua facciata un evento di videomapping di grandi proporzioni, tra i pi\u00f9 grandi mai realizzati in Italia. Lo spettacolo, dal titolo \"Paradoxa\", \u00e8 l'ultima creazione dello studio catalano Onionlab, presentata in prima mondiale a Roma, ed \u00e8 consistito in un viaggio avveniristico nella dimensione paradossale del tempo e nei temi del rispetto del nostro pianeta, in ottica di circolarit\u00e0 e sostenibilit\u00e0. L'installazione fa parte del festival Solid Light, alla sua seconda edizione, all'interno di Videocitt\u00e0, il Festival della Visione, ideato da Francesco Rutelli e diretto da Francesco Dobrovich."}
{"id": "1395719", "revid": "547034", "url": "https://it.wikipedia.org/wiki?curid=1395719", "title": "Clonidina", "text": "La clonidina \u00e8 un farmaco classificato come agonista dei recettori \u03b12-adrenergici che esplica la propria azione a livello centrale determinando di conseguenza una vasodilatazione periferica prevalentemente arteriolare. \u00c8 utilizzato principalmente come antipertensivo, derivato imidazolinico.\nUlteriori effetti del farmaco, recentemente scoperti, sono quelli inerenti al trattamento di alcune neuropatie, della tossicodipendenza da oppioidi, della sudorazione notturna e per il controllo degli effetti collaterali prodotti da farmaci stimolanti come il metilfenidato o l'anfetamina. Inoltre viene sempre maggiormente usato per curare l'insonnia e i sintomi menopausali. In associazione agli stimolanti o come monoterapia viene utilizzato per il trattamento del disturbo da deficit di attenzione/iperattivit\u00e0 (ADHD); \u00e8 inoltre usato nel trattamento della sindrome di Tourette.\nIndicazioni.\nL'uso principale della clonidina \u00e8 quello relativo al trattamento dell'ipertensione. La stimolazione di alcuni recettori cerebrali (alfa adrenergici) con conseguente rilassamento dei vasi sanguigni in altri distretti del corpo, determina il suo effetto antipertensivo.\nNello specifico, la molecola agisce in maniera selettiva sui recettori pre-sinaptici alfa-2 del centro vasomotore (auto-recettori inibit\u00f2ri) del sistema nervoso centrale; questo legame recettoriale inibisce la produzione di norepinefrina, abbassando cos\u00ec i livelli del flusso simpatico e facendo in modo cos\u00ec che prevalga l'attivit\u00e0 parasimpatica.\n\u00c8 stato dimostrato in un gruppo di pazienti con gravi lesioni del midollo spinale che, con somministrazione di Clonidina, si \u00e8 avuto un incremento delle capacit\u00e0 di eseguire movimenti di deambulazione su piattaforma mobile (tipo tapis roulant).\nLa clonidina \u00e8 disponibile in compresse (Catapresan e Dixarit), in cerotti transdermici o in forma iniettabile per via epidurale o endovenosa.\nEffetti collaterali.\nla clonidina pu\u00f2 provocare diversi effetti collaterali, legati principalmente all'interferenza col sistema nervoso centrale ma anche ai diversi distretti dove pu\u00f2 agire.\nMolto comune(&gt;10%)\nComune (1-10%)\nNon comuni (0.1-1%)\nRari (&lt;0.1%)"}
{"id": "1395720", "revid": "1073227", "url": "https://it.wikipedia.org/wiki?curid=1395720", "title": "Reload (Tom Jones)", "text": "Reload \u00e8 un album discografico del 1999 del cantante gallese Tom Jones.\nL'album \u00e8 composto da 15 cover e 2 canzoni inedite (\"Sex Bomb\" e \"Looking Out My Windows\"), tutte eseguite in duetto con altri artisti. L'album \u00e8 stato il pi\u00f9 venduto della discografia di Tom Jones e In tutto il mondo, ha venduto pi\u00f9 di 2,3 milioni di copie.\nTracce.\nUn'edizione speciale include i remix di \"Sex Bomb\" e \"You Need Love Like I Do\" come tracce bonus."}
{"id": "1395722", "revid": "100854591", "url": "https://it.wikipedia.org/wiki?curid=1395722", "title": "0981", "text": " \n0981 \u00e8 il prefisso telefonico del distretto di Castrovillari, appartenente al compartimento di Catanzaro.\nIl distretto comprende la parte nord-orientale della provincia di Cosenza. Confina con i distretti di Lagonegro (0973) e di Matera (0835) a nord, di Rossano (0983) e di Cosenza (0984) a sud, di Paola (0982) e di Scalea (0985) a ovest. \nAree locali e comuni.\nIl distretto di Castrovillari comprende 39 comuni inclusi nelle 3 aree locali di Cassano all'Ionio (ex settori di Cassano allo Ionio, Cerchiara di Calabria e Spezzano Albanese), Castrovillari (ex settori di Castrovillari, Lungro, Mormanno e San Sosti) e Trebisacce (ex settori di Amendolara, Montegiordano e Trebisacce). I comuni compresi nel distretto sono: Acquaformosa, Albidona, Alessandria del Carretto, Altomonte, Amendolara, Canna, Cassano all'Ionio, Castroregio, Castrovillari, Cerchiara di Calabria, Civita, Firmo, Francavilla Marittima, Frascineto, Laino Borgo, Laino Castello, Lungro, Montegiordano, Morano Calabro, Mormanno, Mottafollone, Nocara, Oriolo, Papasidero, Plataci, Rocca Imperiale, Roseto Capo Spulico, San Basile, San Donato di Ninea, San Lorenzo Bellizzi, San Lorenzo del Vallo, San Sosti, Sant'Agata di Esaro, Saracena, Spezzano Albanese, Tarsia, Terranova da Sibari, Trebisacce e Villapiana ."}
{"id": "1395723", "revid": "287204", "url": "https://it.wikipedia.org/wiki?curid=1395723", "title": "Santo Volto", "text": ""}
{"id": "1395725", "revid": "536159", "url": "https://it.wikipedia.org/wiki?curid=1395725", "title": "Spina 3", "text": ""}
{"id": "1395728", "revid": "709565", "url": "https://it.wikipedia.org/wiki?curid=1395728", "title": "Alfredo Griffin", "text": "Gioc\u00f2 nella Major League Baseball nel ruolo di interbase, dal 1976 al 1993.\nHa vinto numerosi premi, tra cui il Rookie of the Year dell'American League nel 1984 e il guanto d'oro nell'American League nel 1985. Ha partecipato all'All-Star Game nel 1984.\nCarriera.\nGriffin firm\u00f2 come free agent il 22 agosto 1973 con i Cleveland Indians.\nGioc\u00f2 la sua partita d'esordio nella MLB il 4 settembre 1976, al Cleveland Stadium di Cleveland contro i Boston Red Sox.\nIl 5 dicembre 1978, Griffin venne scambiato assieme a Phil Lansford con i Toronto Blue Jays per V\u00edctor Cruz. Dopo tre stagioni con gli Oakland Athletics (1985-1987) e altrettante con i Los Angeles Dodgers, il 19 marzo 1992 torn\u00f2 con la squadra canadese, diventando campione delle World Series 1992. Griffin disput\u00f2 la sua ultima partita nella MLB il 23 ottobre 1993, nella sesta e ultima partita delle world series di quell'anno.\nCarriera da allenatore.\nMLB.\nDopo il ritiro come giocatore, divent\u00f2 allenatore. Il suo primo incarico da tecnico in MLB fu come \"coach\" di prima base dei Toronto Blue Jays nel 1996-1997. Dal 1999 ricopre lo stesso ruolo nello staff dei Los Angeles Angels, vincitori delle World Series 2002. \nNazionale.\nGriffin \u00e8 stato uno degli allenatori della nazionale dominicana nel World Baseball Classic 2009, 2013 e 2017."}
{"id": "1395729", "revid": "1543377", "url": "https://it.wikipedia.org/wiki?curid=1395729", "title": "0985", "text": " \n0985 \u00e8 il prefisso telefonico del distretto di Scalea, appartenente al compartimento di Catanzaro.\nIl distretto comprende la parte nord-occidentale della provincia di Cosenza. Confina con i distretti di Lagonegro (0973) a nord, di Castrovillari (0981) a est e di Paola (0982) a sud.\nAree locali e comuni.\nIl distretto di Scalea comprende 14 comuni inclusi nell'unica area locale di Scalea (ex settori di Diamante, Praia a Mare e Scalea). I comuni compresi nel distretto sono: Aieta, Belvedere Marittimo, Buonvicino, Diamante, Grisolia, Maier\u00e0, Orsomarso, Praia a Mare, San Nicola Arcella, Santa Domenica Talao, Santa Maria del Cedro, Scalea, Tortora e Verbicaro ."}
{"id": "1395738", "revid": "148107", "url": "https://it.wikipedia.org/wiki?curid=1395738", "title": "Episodi di Matlock (sesta stagione)", "text": "La sesta stagione di \"Matlock\" \u00e8 stata trasmessa originariamente tra il 1991 e il 1992."}
{"id": "1395743", "revid": "400518", "url": "https://it.wikipedia.org/wiki?curid=1395743", "title": "Tokyo Movie Shinsha", "text": ""}
{"id": "1395749", "revid": "207913", "url": "https://it.wikipedia.org/wiki?curid=1395749", "title": "Praefectus Alexandreae et Aegypti", "text": ""}
{"id": "1395750", "revid": "1331959", "url": "https://it.wikipedia.org/wiki?curid=1395750", "title": "Mohiro Kit\u014d", "text": "Proviene dalla Prefettura di Aichi e si \u00e8 diplomato all'Istituto di Tecnologia di Nagoya, \u00e8 autore di famosi manga come \"Narutaru\" e \"Bokurano\", entrambi adattati in serie animate.\nStile.\nKitoh ha uno stile facilmente riconoscibile, sia graficamente che nelle tematiche delle sue opere. I personaggi sono disegnati quasi sempre alti e magri. I caratteri sessuali secondari sono praticamente assenti, perci\u00f2 gli uomini non hanno barba e i muscoli sono appena accennati, le ragazze hanno pochissimo seno e i fianchi sono stretti. Le espressioni facciali sono generalmente poco accennate. Le scene di nudo sono molto presenti nelle sue opere, ma i genitali non sono dettagliati, come nelle bambole. Questi elementi caratteristici del suo modo di disegnare danno quell'idea di immaturit\u00e0, incompletezza e disperazione che sono fondamentali nelle tematiche che tratta.\nLe storie mostrano la crudelt\u00e0 e la fragilit\u00e0 dell'essere umano, in particolare dei bambini, e difatti nelle sue opere sono frequenti le scene di instabilit\u00e0 psichica, violenza sessuale, bullismo.\nQueste tematiche si ritrovano in particolare in Narutaru, che a causa di ci\u00f2 ha subito una forte censura negli altri paesi, con addirittura scene completamente rimosse o modificate nella traduzione inglese."}
{"id": "1395756", "revid": "1543377", "url": "https://it.wikipedia.org/wiki?curid=1395756", "title": "0982", "text": " \n0982 \u00e8 il prefisso telefonico del distretto di Paola, appartenente al compartimento di Catanzaro.\nIl distretto comprende la parte sud-occidentale della provincia di Cosenza. Confina con i distretti di Scalea (0985) a nord, di Castrovillari (0981) e di Cosenza (0984) a est e di Lamezia Terme (0968) a sud. \nAree locali e comuni.\nIl distretto di Paola comprende 18 comuni inclusi nell'unica area locale di Paola (ex settori di Amantea, Cetraro e Paola). I comuni compresi nel distretto sono: Acquappesa, Aiello Calabro, Amantea, Belmonte Calabro, Bonifati, Cetraro, Cleto, Falconara Albanese, Fiumefreddo Bruzio, Fuscaldo, Guardia Piemontese, Lago, Longobardi, Paola, San Lucido, San Pietro in Amantea, Sangineto e Serra d'Aiello ."}
{"id": "1395757", "revid": "148107", "url": "https://it.wikipedia.org/wiki?curid=1395757", "title": "Episodi di Matlock (settima stagione)", "text": "La settima stagione di \"Matlock\" \u00e8 stata trasmessa originariamente tra il 1992 e il 1993."}
{"id": "1395764", "revid": "125652588", "url": "https://it.wikipedia.org/wiki?curid=1395764", "title": "Galeopterus variegatus", "text": "Il colugo della Sonda o galeopiteco della Malesia (\"Galeopterus variegatus\" )), impropriamente detto anche lemure volante della Sonda, \u00e8 un mammifero asiatico della famiglia dei Cinocefalidi, a cui appartiene un'altra sola specie vivente, il colugo delle Filippine (\"Cynocephalus volans\")\nDescrizione.\nNonostante il nome comune il lemure volante della Sonda non ha nulla a che vedere con i lemuri. Ha piuttosto le dimensioni e la conformazione di un gatto, con un muso affusolato ed una faccia che ricorda quella di un pipistrello, grandi occhi e piccole orecchie arrotondate. Come gli altri dermotteri \u00e8 dotato di un'ampia membrana, detta patagio, che si tende dal collo alle punte delle dita dei quattro arti e alla coda e pu\u00f2 diventare una specie di amaca dove accogliere il piccolo.\nLa lunghezza \u00e8 di 34-42 cm e il peso 1-1,75 kg.\nBiologia.\nComportamento.\nSono animali esclusivamente arboricoli e di abitudini crepuscolari-notturne. Durante il giorno dorme appendendosi con le zampe ad un ramo.\nIl patagio consente loro di spostarsi planando elegantemente da un albero all'altro, coprendo con un salto distanze di oltre cento metri. Sono anche eccellenti arrampicatori, mentre non si muovono velocemente al suolo.\nEmette un grido acuto e spiacevole che si avverte da lontano.\nAlimentazione.\nLa dieta consiste di foglie, germogli, fiori e frutti.\nRiproduzione.\nLa gestazione dura circa 60 giorni e le dimensioni di un adulto sono raggiunte in due o tre anni.\nDistribuzione e habitat.\nQuesto piccolo mammifero \u00e8 diffuso in Thailandia, in tutta la Malesia, nelle isole di Sumatra, Giava, Borneo e in parte dell'arcipelago filippino. Abita la foresta pluviale, ma si trova anche nelle piantagioni di cocco, banani e alberi della gomma.\nStatus e conservazione.\nLa specie \u00e8 considerata a basso rischio in base ai criteri della \"IUCN Red List of Threatened Species\"."}
{"id": "1395773", "revid": "767487", "url": "https://it.wikipedia.org/wiki?curid=1395773", "title": "Saluti da Cortina", "text": "Saluti da Cortina \u00e8 un album degli Skiantos pubblicato nel 1993 su etichetta RTI Music.\nIl disco.\nL'album \u00e8 caratterizzato da sonorit\u00e0 pi\u00f9 dure rispetto a quelle degli album precedenti.\n\u00c8 stato realizzato anche un videoclip de \"Il chiodo\" , passato raramente dalle emittenti musicali del periodo. Il brano \"Frontale\" \u00e8 stato inserito nella raccolta \"La Krema\" del 2002."}
{"id": "1395777", "revid": "1543377", "url": "https://it.wikipedia.org/wiki?curid=1395777", "title": "0984", "text": " \n0984 \u00e8 il prefisso telefonico del distretto di Cosenza, appartenente al compartimento di Catanzaro.\nIl distretto comprende la parte meridionale della provincia di Cosenza e alcuni comuni della provincia di Crotone. Confina con i distretti di Castrovillari (0981) a nord, di Rossano (0983) a est, di Crotone (0962), di Catanzaro (0961) e di Lamezia Terme (0968) a sud e di Paola (0982) a ovest. \nAree locali e comuni.\nIl distretto di Cosenza comprende 69 comuni inclusi nelle 4 aree locali di Bisignano (ex settori di Bisignano, Luzzi e Montalto Uffugo), Cosenza, San Giovanni in Fiore (ex settori di Camigliatello, Lorica, Rogliano e San Giovanni in Fiore) e San Marco Argentano. I comuni compresi nel distretto sono: Acri, Altilia, Aprigliano, Belsito, Bianchi, Bisignano, Caccuri (KR), Carolei, Carpanzano, Casole Bruzio, Castelsilano (KR), Castiglione Cosentino, Castrolibero, Celico, Cellara, Cerenzia (KR), Cerisano, Cervicati, Cerzeto, Colosimi, Cosenza, Dipignano, Domanico, Fagnano Castello, Figline Vegliaturo, Grimaldi, Lappano, Lattarico, Luzzi, Malito, Malvito, Mangone, Marano Marchesato, Marano Principato, Marzi, Mendicino, Mongrassano, Montalto Uffugo, Parenti, Paterno Calabro, Pedace, Pedivigliano, Piane Crati, Pietrafitta, Rende, Roggiano Gravina, Rogliano, Rose, Rota Greca, Rovito, San Benedetto Ullano, San Demetrio Corone, San Fili, San Giovanni in Fiore, San Marco Argentano, San Martino di Finita, San Pietro in Guarano, San Vincenzo La Costa, Santa Caterina Albanese, Santa Sofia d'Epiro, Santo Stefano di Rogliano, Savelli (KR), Scigliano, Serra Pedace, Spezzano della Sila, Spezzano Piccolo, Torano Castello, Trenta e Zumpano ."}
{"id": "1395778", "revid": "767487", "url": "https://it.wikipedia.org/wiki?curid=1395778", "title": "Rapa Nui (film)", "text": "Rapa Nui \u00e8 un film del 1994 diretto da Kevin Reynolds, tratto dal romanzo omonimo di Leonore Fleischer ambientato sull'Isola di Pasqua nel periodo antecedente la colonizzazione europea.\nTrama.\nLa storia \u00e8 ambientata nel 1680 nell'isola di Rapa Nui, prima cio\u00e8 della scoperta dell'isola da parte del navigatore olandese Jakob Roggeveen, avvenuta la domenica di Pasqua 1722, che per tal motivo diede a Rapa Nui il nuovo nome di Isola di Pasqua.\nLa trama narra la contrastata storia d'amore tra il giovane Noro, appartenente al popolo dei Lunghi Orecchi, cio\u00e8 i nobili responsabili dell'erezione di gigantesche statue a carattere religioso chiamate Moai, e Ramana, una ragazza appartenente al popolo dei Corti Orecchi, schiavi sfruttati per la costruzione dei Moai. Make, un giovane pure appartenente alla trib\u00f9 dei Corti Orecchi, \u00e8 anch'egli innamorato della bella Ramana. Sin da giovani, i tre sono stati amici inseparabili, ma con la nascita di questo triangolo amoroso l'amicizia tra Noro e Make \u00e8 destinata a finire.\nNoro \u00e8 il nipote del capo dell'isola, l'Uomo Uccello; da qui le immaginabili difficolt\u00e0 frapposte al suo amore a causa della differenza di casta. Ramana inoltre \u00e8 ostracizzata anche dagli stessi Corti Orecchi in quanto figlia di Haoa, un costruttore di canoe un tempo amico del padre di Noro, che ha aiutato a far andare via dall'isola con una sua barca. Il matrimonio viene infine concesso a patto che Noro vinca per la sua trib\u00f9 la gara per la nomina del nuovo Uomo Uccello e che Ramana acconsenta a rimanere segregata per sei lune in un'angusta grotta per \"purificarsi\" ed essere quindi degna del cambio di \"status\" sociale. Ramana, per amore di Noro, accetta.\nOgni primavera, nell'isola di Rapa Nui, si svolge il rito consistente nel raggiungere a nuoto l'Isola di Motu Nui e riportare indietro integro un uovo di sterna, guadagnandosi il diritto di nominare il nuovo Uomo Uccello. Nel culto dell'Uomo Uccello, questi veniva adorato come un dio in terra e alla sua trib\u00f9 \u00e8 concesso il potere giurisdizionale dell'isola per un anno, cio\u00e8 fino alla successiva primavera. In tale occasione, ogni nobile trib\u00f9 dell'isola ha diritto a scegliere il proprio campione mentre gli schiavi, ovviamente, no.\nLa situazione politica dell'isola \u00e8 fortemente destabilizzata dalle condizioni di Ariki-mau, visibilmente affetto da una grave demenza senile, motivo per cui il potere \u00e8 sempre pi\u00f9 nelle mani del consigliere del re, Tupa, un uomo crudele e spietato che sfrutta l'odio per i Corti Orecchi per i propri scopi, con la chiara volont\u00e0 di prendere un giorno il comando. Nonostante la situazione gi\u00e0 grave per la sovrappopolazione e l'esaurimento di risorse, Ariki-mau, non essendo in grado di comprendere, impone che tutte le risorse siano impiegate nella costruzione dei Moai, ma esige che i Corti Orecchi consegnino comunque la quota di cibo normalmente richiesta. Il malcontento generatosi d\u00e0 inizio a un moto di protesta, per cui Ariki-mau, sotto consiglio di Noro, che invece da tempo comprende quanto la situazione sia grave, concede di far partecipare anche un rappresentante dei Corti Orecchi alla competizione. Make si offre volontario e il capo, quindi, pone la condizione che lui sia sacrificato in caso di mancata vittoria. Questi allora chiede che in caso di successo gli sia concesso anche di sposare Ramana. Da qui una sfida che assume connotati politici, sociali e sentimentali assieme. Noro ovviamente non \u00e8 contento delle condizioni, ma ormai \u00e8 tardi quindi pu\u00f2 solo chiedere ad Haoa di allenarlo. Il vecchio, dopo aver visto quanto sia grande l'altruismo del ragazzo, accetta.\nIl nuovo Moai \u00e8 enorme, ma per costruirlo i Corti Orecchi hanno dovuto abbattere tutti i pochi alberi rimasti sull'isola.\nLa gara viene vinta da Noro, dopo che Make ha rotto il proprio uovo a pochi passi dal traguardo, e appena prima che Ariki-Mau vada via assieme alla sua corte su un \"iceberg\", scambiato per la bianca canoa descritta dalle leggende isolane. La situazione nell'isola ormai \u00e8 disperata, perch\u00e9 non c'\u00e8 quasi pi\u00f9 nulla da mangiare, mentre Tupa ha gi\u00e0 intenzione di sostituire Noro e imporre la costruzione di Moai ancora pi\u00f9 grandi e maestosi. Ma prima che l'uomo metta in atto i suoi piani, Make lo uccide e trasforma la protesta dei Corti Orecchi in aperta ribellione.\nIn una notte i Lunghi Orecchi sono massacrati, con solo Noro che viene risparmiato in nome della sua passata amicizia con Make, la cui iniziale felicit\u00e0 per la libert\u00e0 conquistata si trasforma presto in orrore quando vede i suoi compagni che divorano i resti dei Lunghi Orecchi uccisi: capisce che quanto accaduto potrebbe essere solo l'inizio della fine per il suo popolo. Noro e Ramana sopravvivono nascondendosi a casa del padre di lei, assieme alla bambina concepita prima del periodo trascorso nella grotta, e servendosi di una zattera costruita da Haoa, utilizzando il pezzo di un relitto di una nave europea naufragata (cosa che dimostrava che gli abitanti dell'isola non erano i soli abitanti del mondo), i due si avventurano nel mare aperto alla ricerca di una nuova terra.\nIl film si chiude con scritta in sovraimpressione che informa il pubblico di come, sulla scorta delle allora recenti scoperte archeologiche, l'isola di Pitcairn fu colonizzata da navigatori provenienti proprio dall'Isola di Pasqua, lontana 1500 Km."}
{"id": "1395784", "revid": "115856655", "url": "https://it.wikipedia.org/wiki?curid=1395784", "title": "Everardo Mercuriano", "text": "Biografia.\nEverard Lardinois, detto Mercuriano dal villaggio natale Marcourt, un borgo rurale presso Rendeux, nella provincia belga del Lussemburgo, comp\u00ec i primi rudimentali studi presso il curato della sua parrocchia: nel 1536 venne ammesso al collegio dei Fratelli della Vita Comune di Liegi e nel 1544 si laure\u00f2 in filosofia a Lovanio. Ordinato sacerdote nel 1546, inizi\u00f2 a prestare servizio pastorale a Waillet.\nDopo aver incontrato a Parigi Ignazio di Loyola ed aver fatto gli esercizi spirituali sotto la sua guida, nel 1548 decise di approfondire gli studi teologici e di chiedere di essere ammesso come novizio nella Compagnia: nel 1551 Ignazio lo invit\u00f2 a raggiungerlo a Roma e gli affid\u00f2 numerosi incarichi (la fondazione di un collegio a Perugia, l'ufficio di commissario delle province di Germania e dei Paesi Bassi). Il nuovo Preposito Generale dell'ordine, lo spagnolo Diego La\u00ednez, nel 1558 lo nomin\u00f2 Superiore Provinciale dei Paesi Bassi, dove Mercuriano si distinse nell'opera di ricattolicizzazione e fond\u00f2 numerosi collegi (Treviri, Magonza, Tournai, Cambrai, Dinant e Saint-Omer).\nNel 1565 fu di nuovo a Roma per prendere parte ai lavori del II Capitolo Generale: Francesco Borgia, nuovo Preposito della Compagnia, lo scelse come suo assistente e gli affid\u00f2 l'incarico di visitatore per le province d'Austria, Germania, Francia e Paesi Bassi; morto il Borgia (1572), papa Gregorio XIII invit\u00f2 l'ordine ad eleggere un Preposito non Spagnolo, cos\u00ec il capitolo scelse il Mercuriano. Durante il suo generalato vennero rinnovate le costituzioni dell'ordine e venne dato nuovo impulso alla sua opera missionaria, sia verso le popolazioni non cristiane dell'Asia (affidate ad Alessandro Valignano e a Matteo Ricci), che nei confronti dei paesi protestanti (particolarmente l'Inghilterra con Edmondo Campion).\nMor\u00ec nel 1580, all'et\u00e0 di 66 anni."}
{"id": "1395785", "revid": "103197368", "url": "https://it.wikipedia.org/wiki?curid=1395785", "title": "0983", "text": " \n0983 \u00e8 il prefisso telefonico del distretto di Rossano, appartenente al compartimento di Catanzaro.\nIl distretto comprende la parte orientale della provincia di Cosenza. Confina con i distretti di Castrovillari (0981) a nord, di Crotone (0962) a sud-est e di Cosenza (0984) a ovest. \nAree locali e comuni.\nIl distretto di Rossano comprende 18 comuni inclusi nelle 3 aree locali di Cariati (ex settori di Cariati e Crosia), Corigliano Calabro e Rossano (ex settori di Longobucco e Rossano). I comuni compresi nel distretto sono: Bocchigliero, Calopezzati, Caloveto, Campana, Cariati, Corigliano Calabro, Cropalati, Crosia, Longobucco, Mandatoriccio, Paludi, Pietrapaola, Rossano, San Cosmo Albanese, San Giorgio Albanese, Scala Coeli, Terravecchia e Vaccarizzo Albanese ."}
{"id": "1395788", "revid": "2043833", "url": "https://it.wikipedia.org/wiki?curid=1395788", "title": "Vernazzano", "text": "Vernazzano \u00e8 una frazione del comune di Tuoro sul Trasimeno (PG).\nIl paese si trova lungo la strada statale 75 bis \"del Trasimeno\", a tre km da Tuoro in direzione di Passignano sul Trasimeno. \u00c8 costituito da una parte in pianura (275 ), Vernazzano Basso, che conta 230 abitanti (dati Istat, 2001), e da Vernazzano Alto, che si trova sui colli settentrionali del lago Trasimeno, proseguendo lungo la profonda valle del torrente Rio e del suo affluente Tegone. Esso \u00e8 noto per la caratteristica torre pendente chiamata \"Torre Torta\".\nStoria.\nNella zona pianeggiante si attest\u00f2 la fanteria leggera dell'esercito di Annibale, durante la battaglia del Trasimeno del 217 a.C.\nLa localit\u00e0 viene nominata per la prima volta nel testamento del marchese Enrico III dei Marchiones, scritto nel castello di Pierle nel 1098, che lo donava ai benedettini.\nIl castello di Vernazzano si trova sulla sommit\u00e0 di uno sperone roccioso (430 m s.l.m.): costruito intorno all'XI secolo, era dunque propriet\u00e0 del monastero di Santa Rita di Petroia, appartenente alla diocesi di Citt\u00e0 di Castello. Solo nel 1202 l'abate lo don\u00f2 al Comune di Perugia.\nNel 1383 venne occupato dalla famiglia dei Michelotti, e i perugini dovettero riscattarlo per riaverlo, data la sua inespugnabilit\u00e0.\nIl castello si trovava lungo la strada collinare che congiungeva Perugia a Cortona. Nel XIV secolo le sue difese vennero ristrutturate e migliorate: tra queste annoveriamo la famosa torre di guardia.\nNel XV secolo vi aveva delle propriet\u00e0 la potente famiglia dei degli Oddi, che deteneva vari possedimenti sul Trasimeno (a Passignano, Montalera, Castiglione del Lago e altrove) e nel Chiugi, dove aveva la contea di Laviano.\nNel 1527 viene descritto, nella \"Trasimenide\" di Matteo dall'Isola Maggiore, come oramai in declino e pressoch\u00e9 spopolato.\nNel 1750 un terremoto e alcune frane danneggiarono pesantemente la chiesa e le case nonch\u00e9 il terreno di supporto, dando la caratteristica inclinazione alla torre di guardia, tuttora esistente e pendente: il castello si spopol\u00f2 definitivamente e venne costituito un nuovo agglomerato di case leggermente pi\u00f9 in basso (Santa Lucia, 393 m s.l.m.), ad est del torrente Rio.\nDurante il XX secolo, infine, la maggior parte degli abitanti si spost\u00f2 in pianura, lungo la strada statale.\nNel giugno 1944, un reparto tedesco di stanza a Vernazzano si rese colpevole di saccheggi e uccisioni ai danni della popolazione di Isola Maggiore.\nEconomia e manifestazioni.\nLa vicinanza del lago ha favorito lo sviluppo di attivit\u00e0 imprenditoriali legate al turismo.\nA Vernazzano Basso si trova un locale dedicato alla musica \"blues\", molto noto in tutta l'Umbria."}
{"id": "1395795", "revid": "322321", "url": "https://it.wikipedia.org/wiki?curid=1395795", "title": "Leonardo Sandri", "text": "Biografia.\nNasce a Buenos Aires, sede arcivescovile, il 18 novembre 1943 da Antonio Enrico Sandri e Nella Righi, emigranti trentini in Argentina provenienti dalla cittadina di Ala.\nFormazione e ministero sacerdotale.\nIl 2 dicembre 1967 \u00e8 ordinato presbitero dall'arcivescovo Juan Carlos Aramburu.\nIl 22 agosto 1991 fa il suo ingresso al servizio della Curia Romana in qualit\u00e0 di reggente della Prefettura della casa pontificia.\nDal 2 aprile 1992 \u00e8 assessore per gli affari generali della Segreteria di Stato della Santa Sede.\nMinistero episcopale e cardinalato.\nIl 22 luglio 1997 papa Giovanni Paolo II lo nomina nunzio apostolico in Venezuela ed arcivescovo titolare di Cittanova; succede ad Oriano Quilici, precedentemente nominato nunzio apostolico in Svizzera e Liechtenstein. L'11 ottobre successivo riceve l'ordinazione episcopale, nella basilica di San Pietro in Vaticano, dal cardinale Angelo Sodano, coconsacranti il cardinale Juan Carlos Aramburu e l'arcivescovo Giovanni Battista Re.\nIl 1\u00ba marzo 2000 \u00e8 trasferito alla nunziatura apostolica in Messico, succedendo cos\u00ec a Justo Mullor Garc\u00eda, precedentemente nominato presidente della Pontificia accademia ecclesiastica.\nIl 16 settembre dello stesso anno \u00e8 nominato sostituto per gli affari generali della Segreteria di Stato della Santa Sede; succede a Giovanni Battista Re, nominato prefetto della Congregazione per i vescovi.\nLa sera del 2 aprile 2005, in piazza San Pietro, annuncia la triste notizia della dipartita di papa Giovanni Paolo II.\nIl 9 giugno 2007 papa Benedetto XVI lo nomina prefetto della Congregazione per le Chiese orientali e gran cancelliere del Pontificio istituto orientale; succede al cardinale Ignazio Mos\u00e9 I Daoud, dimessosi per raggiunti limiti di et\u00e0.\nNel concistoro del 24 novembre 2007 papa Benedetto XVI lo crea cardinale diacono dei Santi Biagio e Carlo ai Catinari; il 2 dicembre seguente prende possesso della diaconia.\nIl 12 e il 13 marzo 2013 partecipa come cardinale elettore al conclave che porta all'elezione di papa Francesco.\nIl 19 maggio 2018 opta per l'ordine presbiterale mantenendo la sua diaconia elevata \"pro illa vice\" a titolo. Il 26 giugno dello stesso anno papa Francesco, derogando ai canoni 350 \u00a7\u00a7 1-2 e 352 \u00a7\u00a7 2-3 del Codice di diritto canonico, lo eleva all'ordine dei cardinali vescovi, con effetto dal 28 giugno successivo.\nIl 24 gennaio 2020 papa Francesco approva la sua elezione a sottodecano del Collegio cardinalizio.\nAttualmente \u00e8 membro delle congregazioni per la dottrina della fede, per i vescovi, per l'evangelizzazione dei popoli, per l'educazione cattolica, del Supremo tribunale della Segnatura apostolica, del dicastero per la comunicazione, dei pontifici consigli per la promozione dell'unit\u00e0 dei cristiani, per il dialogo interreligioso, per i testi legislativi, della Pontificia commissione per lo Stato della Citt\u00e0 del Vaticano ed \u00e8 consigliere della Pontificia commissione per l'America Latina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1395796", "revid": "148107", "url": "https://it.wikipedia.org/wiki?curid=1395796", "title": "Episodi di Matlock (ottava stagione)", "text": "La ottava stagione di \"Matlock\" \u00e8 stata trasmessa originariamente tra il 1993 e il 1994."}
{"id": "1395800", "revid": "110157", "url": "https://it.wikipedia.org/wiki?curid=1395800", "title": "Hanila", "text": "Hanila \u00e8 un comune rurale dell'Estonia occidentale, nella contea di L\u00e4\u00e4nemaa. Il centro amministrativo del comune \u00e8 la localit\u00e0 (in estone \"k\u00fcla\") di K\u00f5msi.\nLocalit\u00e0.\nOltre al capoluogo, il comune comprende un borgo (in estone \"alevik\"), Virtsu (porto d'imbarco principale per le isole di Muhu e Saaremaa), e altre 27 localit\u00e0:\n\u00c4ila, Esivere, Hanila, Karuse, Kasek\u00fcla, Kause, Kinksi, Kiska, K\u00f5era, Kokuta, K\u00f5msi, Kuke, Linnuse, L\u00f5o, M\u00e4ense, Massu, M\u00f5isak\u00fcla, Nehatu, Nurmsi, Pajumaa, Pivarootsi, Rame, Rannak\u00fcla, Ridase, Salevere, Ullaste, Vatla e Voose."}
{"id": "1395801", "revid": "104458", "url": "https://it.wikipedia.org/wiki?curid=1395801", "title": "Virtsu", "text": ""}
{"id": "1395802", "revid": "767487", "url": "https://it.wikipedia.org/wiki?curid=1395802", "title": "Kullamaa", "text": "Kullamaa \u00e8 un comune rurale dell'Estonia occidentale, nella contea di L\u00e4\u00e4nemaa. Il centro amministrativo del comune \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 13 localit\u00e0:\nJ\u00f5gisoo, Kalju, Kastja, Koluvere, Kullametsa, Leila, Lemmikk\u00fcla, Liivi, M\u00f5rdu, P\u00e4ri, Silla, Ubasalu, \u00dcdruma"}
{"id": "1395803", "revid": "729019", "url": "https://it.wikipedia.org/wiki?curid=1395803", "title": "Episodi di Matlock (nona stagione)", "text": "La nona stagione di \"Matlock\" \u00e8 stata trasmessa originariamente tra il 1994 e il 1995. \u00c8 l'ultima stagione della serie."}
{"id": "1395808", "revid": "35813", "url": "https://it.wikipedia.org/wiki?curid=1395808", "title": "Giuseppe De Maistre", "text": ""}
{"id": "1395810", "revid": "148107", "url": "https://it.wikipedia.org/wiki?curid=1395810", "title": "Operatore impulso", "text": "L'operatore impulso in meccanica quantistica \u00e8 un operatore con spettro continuo di autovalori che rappresenta l'osservabile impulso. \nDefinizione.\nPer una singola particella priva di carica e spin si definisce l'osservabile impulso, scritto nella base delle coordinate, come\ndove:\nIn una dimensione spaziale:\nTale operatore \u00e8 hermitiano purch\u00e9 se ne specifichi opportunamente il dominio.\nDerivazione.\nIl teorema di Noether per la lagrangiana formula_6 afferma che per ogni simmetria della lagrangiana vi \u00e8 una quantit\u00e0 conservata, che nel caso di una traslazione spaziale \u00e8\nCon formula_8 ed identificando formula_9 con formula_10, si osserva che l'impulso \u00e8 la quantit\u00e0 conservata sotto traslazione.&lt;br&gt;\nSi consideri ora di applicare l'operatore di traslazione formula_11 per una trasformazione infinitesima, dove formula_10 rappresenta la lunghezza di tale traslazione, allora\nSe formula_11 \u00e8 una funzione analitica, o semplicemente una differenziabile, allora \u00e8 possibile sviluppare in serie di Taylor la funzione formula_15 attorno a formula_16:\nMatematicamente, l'oggetto esponenziando il quale si ottiene una trasformazione \u00e8 il generatore della trasformazione, dunque formula_18 genera la traslazione infinitesima formula_11. Inoltre l'operatore impulso deve essere anche hermitiano, e a tal proposito vi \u00e8 il teorema di Stone che afferma che se \u00e8 possibile scrivere l'operatore formula_20 come\nallora formula_20 \u00e8 unitario se e solo se formula_23 \u00e8 hermitiano.&lt;br&gt;\nUguagliando gli esponenziali delle ultime due espressioni si evince che il generatore delle traslazioni formula_23, che \u00e8 hermitiano, deve avere la forma\nessendo formula_26.&lt;br&gt;\nImponendo che la quantit\u00e0 di moto formula_27 prima e dopo la traslazione resti costante e considerando la lagrangiana come una funzione arbitraria generica, si prova che l'operatore formula_23 differisce dimensionalmente da formula_27 per una costante che sperimentalmente si dimostra essere la costante di Planck ridotta formula_3, cambiata di segno. Si pu\u00f2 quindi definire l'operatore impulso nella meccanica quantistica come:\nSi ha di conseguenza:\noppure anche:\nQueste sono le rappresentazioni dell'operatore impulso nella rappresentazione delle coordinate. Gli elementi di matrice dell'operatore impulso in termini di vettori d'onda formula_34 e formula_35 o di funzioni d'onda:\nNella rappresentazione delle coordinate l'operatore impulso in una dimensione si scrive:\ne nel caso tridimensionale:\nL'operatore impulso come trasformata di Fourier.\nA questo punto \u00e8 possibile mostrare come la trasformata di Fourier dell'osservabile impulso, in meccanica quantistica, \u00e8 l'operatore posizione. La trasformata, infatti, tramuta le basi dell'impulso nelle basi delle coordinate, cio\u00e8 dell'operatore posizione:\ne viceversa:\n\u00c8 inoltre utile la seguente relazione:\ndove formula_42 \u00e8 la delta di Dirac.\nEquazione agli autovalori per l'operatore impulso.\nL'equazione agli autovalori dell'operatore impulso nella rappresentazione degli impulsi \u00e8:\ndove al solito formula_44 \u00e8 l'operatore impulso, formula_45 \u00e8 l'autovalore che pu\u00f2 prendere valori continui e formula_46 \u00e8 l'autovettore associato. Le autofunzioni dell'operatore impulso ottenute considerando al posto di formula_34 l'autovettore formula_46:\nche si pu\u00f2 scrivere in termini di funzioni d'onda come:\nLa soluzione di questa equazione differenziale fornisce l'autofunzione dell'impulso che si pu\u00f2 scrivere:\ndove formula_52 \u00e8 una costante di normalizzazione. In accordo con l'interpretazione della funzione d'onda come ampiezza di probabilit\u00e0, il significato fisico della precedente espressione \u00e8 che la probabilit\u00e0 di trovare una particella con un valore determinato dell'impulso formula_53 nella regione compresa tra formula_54 e formula_55 \u00e8 pari a:\npurch\u00e9 la probabilit\u00e0 totale sia normalizzata a uno.\nNormalizzazione degli autostati dell'impulso.\nPer quanto riguarda la normalizzazione degli autostati formula_46 dell'impulso bisogna risolvere:\ncio\u00e8:\nda cui:\nquindi le autofunzioni normalizzate dell'impulso sono:\ndove appare la funzione delta di Dirac analoga al caso dell'operatore posizione. Con l'introduzione della funzione delta di Dirac gli autostati dell'impulso sono normalizzati semplicemente:\nFunzioni d'onda nello spazio degli impulsi.\nConsideriamo lo sviluppo di un generico vettore di stato formula_34 in autostati dell'impulso:\ndove l'espressione che in qualche modo ricorda i coefficienti dello sviluppo in serie di autofunzioni: \n\u00e8 chiamata funzione d'onda nella rappresentazione degli impulsi. Le rappresentazioni delle coordinate e dell'impulso sono legate dalla trasformata di Fourier. Il significato fisico della funzione d'onda nella rappresentazione degli impulsi \u00e8 quella di ampiezza di probabilit\u00e0 in modo tale che:\nrappresenti la probabilit\u00e0 che la particella abbia impulso compreso nell'intervallo formula_67, se tale probabilit\u00e0 \u00e8 correttamente normalizzata:\nLa funzione d'onda unidimensionale rappresentativa dello stato formula_34 nello spazio degli impulsi \u00e8 la trasformata di Fourier della funzione d'onda formula_70:\nOperatore posizione nello spazio degli impulsi.\nAnalogamente allo spazio delle posizioni quando rappresentiamo la funzione d'onda nello spazio delle posizioni possiamo descrivere completamente tutte le grandezze fisiche del sistema in tale spazio, anche nello spazio degli impulsi possiamo descrivere tutte le grandezze fisiche. Il valore medio dell'operatore impulso (in una dimensione per semplicit\u00e0) si pu\u00f2 trovare nell'insieme delle autofunzioni dell'operatore impulso:\nCerchiamo il valore medio dell'operatore posizione nello spazio delle coordinate, utilizzando la relazione\nSostituamo a formula_74 la sua espressione esplicita:\ne otteniamo:\ncio\u00e8:\nproiettando su un autostato dell'impulso:\nossia:\nnel caso unidimensionale e \nnel caso tridimensionale. In generale qualsiasi funzione della posizione nello spazio degli impulsi ha valore medio calcolabile come:\nCaso tridimensionale.\nIl caso tridimensionale \u00e8 un'estensione dei concetti visti sopra. L'equazione agli autovalori per l'operatore impulso nella rappresentazione dell'impulsi:\nOgni vettore di stato \u00e8 rappresentabile nel caso tridimensionale come:\ncon un integrale esteso al volume formula_84. Le componenti dell'impulso commutano:\nsono quindi simultaneamente misurabili.\nLe condizioni di normalizzazione degli autostati della posizione sono rappresentati:\ndove si introduce la delta di Dirac formalmente come:\nLa funzione d'onda rappresentativa di uno stato formula_34 pu\u00f2 essere scritta:"}
{"id": "1395811", "revid": "339392", "url": "https://it.wikipedia.org/wiki?curid=1395811", "title": "Wolverine (film)", "text": ""}
{"id": "1395821", "revid": "767487", "url": "https://it.wikipedia.org/wiki?curid=1395821", "title": "The Nipple Erectors", "text": "I Nipple Erectors sono una band punk rock inglese. Sono il primo gruppo di Shane MacGowan, poi leader dei Pogues. La band, in seguito, decider\u00e0 di cambiare il proprio in The Nips.\nBiografia.\nI Nipple Erectors nascono a Londra nel 1977. Si formano, come molte altre band in quel periodo, sull'onda della rivoluzione punk rock capeggiata dai Sex Pistols in Inghilterra, a cui si ispirano per il loro sound iniziale. Fanno parte del gruppo il cantante Shane MacGowan e la bassista Shanne Bradley, affiancati da Roger Towndrow alla chitarra e da Arcane Vendetta alla batteria. Il loro primo concerto si tiene a Londra, al Roxy Club, nell'agosto del 1977. Nel 1978 esce il loro primo singolo, \"King of the Bop\", ma le radio si rifiutano di trasmetterlo per via del nome del gruppo, ritenuto volgare e sessista, visto che \"nipple erectors\" si pu\u00f2 infatti tradurre come \"erettori di capezzoli\". La band decide dunque di cambiare il proprio nome, e di abbreviarlo in un meno esplicito \"The Nips\". Non sar\u00e0 l'unico cambiamento per il gruppo, in questo periodo: a questo punto infatti Towndrow e Vendetta escono dal gruppo, rimpiazzati da vari chitarristi e batteristi che si avvicenderanno nel corso del tempo. Anche il suono della band inizia a cambiare, e il punk degli esordi viene contaminato, nei tre singoli successivi, con elementi rockabilly (da qui una delle etichette date alla musica della band, definita come \"punkabilly\") e r&amp;b, fino alle atmosfere pi\u00f9 pop di \"Happy Song\", il loro ultimo singolo, uscito nel 1981. Oltre a questi singoli, con la denominazione The Nips esce anche, nel 1980, il loro unico vero album, \"Only the End of the Beginning\", un \"live\" registrato durante un concerto tenuto a Wolverhampton nel marzo dello stesso anno. Le altre uscite discografiche della band saranno compilation postume che comprendono i singoli usciti e brani tratti dal live. Nel 1981 la band si scioglie. Un anno dopo Shane MacGowan dar\u00e0 vita al progetto dei Pogues, mentre pi\u00f9 tardi Shanne Bradley diventer\u00e0 la bassista dei Men They Couldn't Hang.\nFormazione.\nLa formazione del primo concerto dei Nipple Erectors, e di \"King of the Bop\" (1978), primo singolo e unica uscita discografica prima del cambio di nome in \"The Nips\" \u00e8 composta da:\nDopo l'uscita di Towndrow e Vendetta, nel 1978, nel gruppo si alternano vari musicisti, fra cui Gerry Mackleduff (batteria), Larry Hinrichs (chitarra), Phil Rowlands (batteria), Grinny (batteria), Mark Harrison (batteria), Fritz Gavin Douglas (chitarra), Jon Moss (batteria), James Fearnley (chitarra, futuro membro dei Pogues)"}
{"id": "1395836", "revid": "640389", "url": "https://it.wikipedia.org/wiki?curid=1395836", "title": "Tony Benn", "text": "Esponente di spicco della cosiddetta \"hard left\" del Partito Laburista, si profess\u00f2 un socialista democratico e repubblicano e ricopr\u00ed pi\u00f9 volte la carica di ministro, risultando inoltre il politico laburista, dopo John Parker, presente pi\u00f9 a lungo, in qualit\u00e0 di deputato, nella Camera dei Comuni.\nBiografia.\nLe origini.\nBenn nacque a Marylebone, un distretto di Westminster (Londra), il 3 aprile del 1925 in un'agiata famiglia aristocratica dalle ben radicate tradizioni politiche. Il padre, Lord William Wedgwood Benn (1877-1960), figlio di Sir John Williams Benn (1850-1922), politico liberale mancuniano, asceso allo status baronettale nel 1914, e di Elizabeth Pickstone, detta \"Lily\", imparentata alla lontana con la famiglia del celeberrimo ceramista ed imprenditore Josiah Wedgwood, tra i principali artefici della rivoluzione industriale inglese, fu un militare - \"air commodor\" pluridecorato della Royal Air Force - e politico inglese originario di Hackney (Londra), deputato del Partito Liberale dal 1906, di cui era esponente della corrente interna di sinistra, e successivamente deputato del Partito Laburista nel 1928, dapprima presso la Camera dei Comuni ed in seguito, dopo aver ricevuto il titolo di 1\u00b0 Visconte di Stansgate, presso quella dei Lord, mentre la madre, Margaret Holmes (1897-1991), fu una teologa e femminista militante scozzese, figlia a sua volta del politico liberale Daniel Turner Holmes (1863-1955), che milit\u00f2 in seno alla \"League of the Church Militant\", anticipando il successivo Movimento per l'Ordinazione delle Donne, richiamata nel 1925 dall'allora arcivescovo di Canterbury, Randall Thomas Davidson, per il suo incessante attivismo a sostegno dell'estensione dell'ordinazione sacerdotale anche alle donne. Il pensiero religioso della madre eserciter\u00e0 una profonda influenza sulla sua formazione politica. La vicinanza con ambienti governativi consent\u00ec a Tony di entrare in contatto sin dall'infanzia con alcune delle grandi personalit\u00e0 del periodo, come il Primo ministro laburista Ramsay MacDonald, quello liberale David Lloyd George e persino il Mahatma Gandhi, a cui strinse la mano, incontrato nel 1931 mentre suo padre era segretario di Stato per l'allora Raj britannico\nBenn si forma alla Westminster School e al New College di Oxford, dove viene anche eletto presidente della Oxford Union.\nIn seguito Benn tenter\u00e0 di sminuire i titoli della propria formazione, dichiarando in pubblico negli anni settanta che la sua formazione accademica fosse \"tuttora in corso\". \nLa seconda guerra mondiale.\nUn punto importante della biografia di Benn va ricercato nella sua partecipazione alla seconda guerra mondiale; nel 1943 si arruola nella RAF dove gi\u00e0 sono impiegati il padre e il fratello maggiore, Michael che verr\u00e0 poi ucciso in combattimento.\nTony sar\u00e0 pilota in Sudafrica e in Rhodesia; la morte prematura del fratello, oltre a segnarlo profondamente, avr\u00e0 anche un ruolo importante nelle sue successive vicende politiche. \nFinita la seconda guerra mondiale Benn viene assunto e lavora per breve tempo alla BBC.\nIn politica.\nRicevette la proposta, nel 1950 di correre alle elezioni suppletive per un collegio della Camera dei Comuni reso vacante dalle dimissioni del laburista Stafford Cripps, malato. Nel 1951 Tony Benn entra cos\u00ec alla Camera con i Laburisti in qualit\u00e0 di \"Baby of the House\" cio\u00e8 come deputato pi\u00f9 giovane in carica. \nNel 1960 lasci\u00f2 la Camera per divenire, come Visconte di Stansgate, membro della Camera dei Lord, fino al 1963.\nHa avuto un ruolo centrale nell'atto di riforma della Camera dei Lords adottato nel 1963.\nRieletto alla Camera dei Comuni nel 1963, fu ministro della Tecnologia dal 1966 al 1970, quindi Segretario di Stato all'Industria (1974-1975) e Segretario di Stato per l'Energia e \"Postmaster General\" nel secondo governo di Harold Wilson e in quello di James Callaghan, dal 1975 al 1979.\n\u00c8 stato, tra gli anni settanta e gli anni ottanta, una figura centrale della corrente di sinistra interna, detta \"hard left\", del Partito Laburista. \nHa presentato proposte per l'abolizione della monarchia e l'istituzione di una Repubblica (Commonwealth).\n\u00c8 rimasto in carica in Parlamento, con interruzioni, fino al 2001. Dallo stesso anno \u00e8 stato presidente dell'associazione pacifista \"Stop the War Coalition\" fino alla morte nel 2014.\nBenn fu anche un prolifico diarista. Sono stati pubblicati nove volumi dei suoi diari. L'ultimo volume autobiografico \u00e8 stato pubblicato nel 2013.\nPensiero politico.\nConosciuto come uno dei pochi politici usciti dall'esperienza di governo con posizioni pi\u00f9 a sinistra che in precedenza, col passare degli anni Benn si \u00e8 anche spostato progressivamente dall'attivit\u00e0 politica parlamentare, orientandosi ad un sempre maggiore interesse per l'attivismo di base, fatto di dimostrazioni e dibattiti pubblici. Nel 1970, assieme alla moglie Caroline Middleton DeCamp, divenne un convinto vegetariano, e tale rimase fino alla morte. \nNel Regno Unito, la sua attivit\u00e0 politica ha portato in uso il termine \u201cBennita\u201d (in inglese: \"Bennite\"), indicante una posizione socio-economica di sinistra radicale, unita ad un atteggiamento democratico e rispettoso nei confronti delle diverse posizioni politiche.\nVita familiare.\nNel 1949, incontra \"Caroline Middleton DeCamp\", giovane americana nata a Cincinnati, Ohio, nel 1926; dopo nove anni di fidanzamento le chieder\u00e0 di sposarlo nel 1958, su una panchina di un parco di Oxford, in seguito acquistata dallo stesso Benn e oggi sita nella sua casa di Holland Park (presso Kensington a Londra). Dal loro matrimonio nacquero quattro figli: Stephen, Hilary, Melissa e Joshua. Caroline Benn fu un'importante pedagogista e mor\u00ec di cancro il 22 novembre 2000. \nFra i dati interessanti relativi alla famiglia va segnalato l'impegno politico dei figli: Stephen \u00e8 stato per pi\u00f9 mandati nel Consiglio Municipale di Londra; Hilary, il secondogenito, \u00e8 stato Ministro dell'Ambiente del governo di Gordon Brown; la figlia di Stephen, Emily (nata nel 1989) venne candidata per un posto alla camera dei Comuni nelle elezioni generali nel Regno Unito del 2010 (selezionata dal Partito Laburista per il collegio di East Worthing e Storeham), con la sua mancata elezione la famiglia Benn manc\u00f2 il primato di cinque generazioni rappresentate nel parlamento britannico nel corso di meno di un secolo."}
{"id": "1395837", "revid": "767487", "url": "https://it.wikipedia.org/wiki?curid=1395837", "title": "Notoryctes", "text": "Le talpe marsupiali o notoritte (Notoryctes, ) sono un genere di Marsupiali: l'unico appartenente alla famiglia dei Notorittidi e all'ordine dei Notorittemorfi.\nDescrizione.\nPer un processo di convergenza evolutiva causato dall'occupazione di una simile nicchia ecologica, la talpa marsupiale mostra una notevole somiglianza con le talpe placentate, anch'esse adatte alla vita sotterranea, ed in particolare con le specie della famiglia dei Crisocloridi (talpe dorate sudafricane). Il corpo \u00e8 massiccio, lungo 10-15 cm, ricoperto da una corta pelliccia di colore variabile (crema, dorata o giallo-argentea con riflessi iridescenti o rosso-giallastri) e dotata di una piccola coda di 1-2 cm, rinforzata da anelli cornei. Gli arti sono pentadattili e adatti allo scavo essendo corti, robusti e con dita munite di unghie larghe e piatte, pi\u00f9 sviluppate nel terzo e quarto dito.\nLa testa porta un muso appuntito protetto da un ispessimento corneo. Gli occhi sono esternamente assenti, essendo ridotti a residui privi di funzionalit\u00e0, nascosti da uno strato cutaneo. Nelle orecchie manca il padiglione auricolare. Le femmine hanno un piccolo marsupio, al cui interno si ritrovano i due capezzoli, con apertura posteriore per evitare che si riempia di terra durante lo scavo.\nDistribuzione e habitat.\nPresente nell'Australia occidentale, da Gibson al Gran Deserto Sabbioso, la talpa marsupiale vive nelle dune sabbiose, nelle paludi interdunali e lungo i corsi fluviali.\nBiologia.\nLa talpa marsupiale conduce una vita fossoria, trascorrendo gran parte del suo tempo a scavare gallerie piuttosto superficiali ed emergendo solo in rare occasioni. La sua dieta comprende soprattutto insetti e vermi che scova nel terreno. Essenzialmente solitaria, si riproduce verso novembre dando alla luce uno o due piccoli che si spostano nella tasca marsupiale posteriore per completare lo sviluppo.\nTassonomia.\nIl genere comprende due specie, che differiscono molto poco tra loro:"}
{"id": "1395839", "revid": "149726", "url": "https://it.wikipedia.org/wiki?curid=1395839", "title": "Notorittidi", "text": ""}
{"id": "1395840", "revid": "149726", "url": "https://it.wikipedia.org/wiki?curid=1395840", "title": "Notoritteromorfi", "text": ""}
{"id": "1395841", "revid": "149726", "url": "https://it.wikipedia.org/wiki?curid=1395841", "title": "Notoryctemorphia", "text": ""}
{"id": "1395842", "revid": "149726", "url": "https://it.wikipedia.org/wiki?curid=1395842", "title": "Notoryctidae", "text": ""}
{"id": "1395843", "revid": "1573940", "url": "https://it.wikipedia.org/wiki?curid=1395843", "title": "Pieris cheiranthi", "text": "Pieris cheiranthi (), \u00e8 un lepidottero diurno appartenente alla famiglia Pieridae.\nFilogeneticamente affine a \"Pieris brassicae\", \u00e8 da considerarsi tuttavia un endemismo delle Isole Canarie, Azzorre e di Madera.\nDescrizione.\nAdulto.\nLe ali anteriori sono biancastre, con macchie scure agli apici, mentre quelle posteriori tendono ad essere pi\u00f9 gialle. Sulla parte superiore delle ali anteriori, le macchie scure sono fuse a formare un'unica macchia, allungata e pi\u00f9 pronunciata.\nL'apertura alare va dai 5,7 ai 6,6\u00a0cm.\nUova.\nSono a forma di birillo, con profonde scanalature. Vengono deposte a gruppi sulle foglie delle piante ospite.\nLarva.\nLe larve sono cilindriche, giallo-verdastre, con peluria rada. Tendono a rimanere ravvicinate, sulle foglie delle piante parassitate.\nPupa.\nLe pupe sono succinte e simili, per forma e colore, a quelle di \"Pieris brassicae\".\nDistribuzione e habitat.\nLa specie si trova solo nelle Isole Canarie, Azzorre e di Madera.\nIl suo habitat \u00e8 costituito dalla foresta temperata, dal livello del mare fino a 2600 m di quota. La minaccia principale \u00e8 rappresentata dalla progressiva riduzione delle aree verdi in cui pu\u00f2 sopravvivere; per questo motivo \"Pieris cheiranthi\" \u00e8 stata inserita dall'IUCN nella lista rossa delle specie in pericolo, con lo status di vulnerabile.\nBiologia.\nPeriodo di volo.\nDa marzo a ottobre.\nAlimentazione.\nI bruchi si alimentano su foglie di Brassicaceae come \"Crambe strigosa\", \"Descurainia millefolia\" e \"Lobularia canariensis\", oppure su Tropaeolaceae come \"Tropaeolum majus\".\nTassonomia.\nLa specie viene suddivisa in quattro sottospecie, con diversa distribuzione geografica:"}
{"id": "1395849", "revid": "1590006", "url": "https://it.wikipedia.org/wiki?curid=1395849", "title": "Villa Baldassarri", "text": "Villa Baldassarri, nota anche come Villa Baldassarre (\"Li Matass\u00e0ri\" in dialetto salentino), \u00e8 l'unica frazione di Guagnano, in provincia di Lecce. Conta 1 025 abitanti e sorge a 2,5\u00a0km da Guagnano e a 24\u00a0km da Lecce. \nToponomastica.\nIl nome \u00e8 collegato alla famiglia feudataria leccese dei \"Baldassarro\", che furono proprietari del casale.\nStoria.\nSorge su un territorio che fino al Medioevo era occupato dalla \"Foresta di Oria\". Le sue origini sono legate all'antica grancia basiliana di \"San Giovanni Monicantonio\", estesissimo feudo ubicato al centro della provincia. \nIn questo territorio largamente disabitato venne a costituirsi un primo insediamento, \"Casale San Giovanni\", oggi scomparso e poco pi\u00f9 a nord dell'attuale Villa Baldassarri, nella zona occupata dalle masserie \"Antoglietta\" e \"Carritelli\". \nLa sua antichit\u00e0 \u00e8 ricordata, tra gli altri storici regionali, dal prof. Cosimo De Giorgi, nella sua opera \"Geografia fisica\", nella quale si legge che \"nel 1301 appartenne al Monastero dell'Isola di S. Pietro in Taranto\". \nSappiamo anche che, nel 1600, i proprietari di queste terre erano obbligati a versare le decime all'Abazia di S. Andrea dell'Isola in Brindisi.\nAgli inizi del 1600, in seguito alla divisione di detto feudo, una parte considerevole di terreni, insieme con la masseria della famiglia Giannino, divenne propriet\u00e0 della famiglia Baldassarro di Lecce. I casolari disseminati in questo territorio non costituiscono ancora una borgata. Solo nel 1795, nella statistica del Regno di Napoli, troviamo annotato: \"Baldassarri Villa, Diocesi di Brindisi, feudo dell'Abbadia di S. Andrea in Insula -d'aria malsana- e popolazione: 250 abitanti\".\nAl centro delle abitazioni rurali, sorgeva una Cappella dedicata a S. Maria del Carmelo. Queste notizie si trovano in una quantit\u00e0 di documenti originali, conservati nell'Archivio di Stato di Lecce.\nNel 1612 Lucrezio Baldassarro stabilisce un censo sopra la sua propriet\u00e0 situata in Villa Baldassarri.\nNel 1633 la propriet\u00e0 di Lucrezio fu venduta a Domenico Farro e Marco Saetta, i quali non soddisfarono la decima dovuta all'Abazia di S. Andrea dell'Isola; la propriet\u00e0 fu esposta all'asta pubblica e comperata dal chierico Marzo Vignes. \nUn atto notarile del 1637 dichiara che Giacomo Baldassarro possedeva una masseria nel feudo di Monicantonio \"in loco dicto Baldassarri\". Un documento nel 1637 attesta che suor Eugenia Braccio faceva donazione a Bernardino Simone e a Gianpietro Braccio di una masseria denominata \"li Baldassarri\", vicino ai Benefici della Cappella della Madonna del Carmelo \"cum immagine Sanctae Mariae Montis Carmeli\". Nel 1690 Oronza Baldassarro da Lecce si maritava con Girolamo Rubino e portava in dote una masseria detta \"li Baldassarri\".\nVilla Baldassarri, non avendo mai avuto una propria Universit\u00e0, andava soggetta, quanto ai beni, ai catasti delle Universit\u00e0 di Campi, Guagnano, Cellino, Sandonaci e Squinzano; finch\u00e9 nel 1811 fu svincolata da ogni dipendenza a tanti paesi e aggregata all'Universit\u00e0 di Guagnano. Se all'indipendenza civile si arriv\u00f2 solo nel 1811, l'indipendenza religiosa risale a molto tempo prima, cio\u00e8 al 1767. \nLa povert\u00e0 di mezzi e di persone non hanno impedito alla popolazione e alla parrocchia di Villa Baldassarri di vivere momenti di festa e di gioia. Oggi non mancano n\u00e9 i mezzi n\u00e9 le persone; occorre solo una scintilla che accenda una solidariet\u00e0 nuova e aiuti tutti a scoprire ci\u00f2 che serve alla crescita della comunit\u00e0.\nMonumenti e luoghi d'interesse.\nChiesa Madonna del Carmelo.\nLa Cappella del 1600 doveva essere abbastanza piccola, aveva tre altari: quello maggiore, sul quale era collocata un'immagine della Madonna del Carmelo (un dipinto a olio su tela), un secondo altare intitolato a S. Andrea Apostolo e un terzo al SS. Crocifisso.\nNella prima met\u00e0 del 1700 la Cappella veniva ingrandita una prima volta. Nel 1767, oltre all'altare maggiore, troviamo un altare dedicato alla Beata Vergine del Carmelo e un altro al SS. Crocifisso. \nCompletati i lavori, la chiesa fu benedetta nel 1801 dall'economo curato Tarentini di Guagnano.\nNella chiesa troviamo i seguenti altari:\n- altare maggiore, intitolato alla Madonna del Carmelo (il dipinto su tela non \u00e8 ancora stato distrutto);\n- altare dell'Immacolata Concezione, con una pala dipinta a olio e una statuetta della Madonna;\n- altare della Purificazione; \n- altare di S. Giuseppe, sul quale era collocata una tela dipinta a olio, raffigurante la morte del santo; \n- altare di S. Antonio Abate, con una statua del santo in pietra leccese. \nL'ultimo ampliamento della chiesetta \u00e8 stato realizzato nella prima met\u00e0 di questo secolo: sono stati ricavati il presbiterio e l'abside semicircolare nel luogo in cui sorgeva una vecchia abitazione, comprendente un vano a piano terra e uno a primo piano. I restauri sono stati pi\u00f9 numerosi degli ampliamenti; anche gli altri hanno subito numerosi spostamenti. Nel corso dell'ultimo restauro, completato nel 1957, sono stati tolti gli altri laterali, creando tra pilastro e pilastro un secondo muro, non di sostegno, ma innalzando semplicemente per poter realizzare su di esso degli affreschi. Un'intercapedine di circa quindici centimetri separa il muro nuovo da quello antico. Nella chiesa di antico, oltre ai blocchi di carparo e al materiale terroso di cui sono composti i muri sono rimasti solo due oggetti che risalgono alla fine del 1700 \u2013 una statua di S. Antonio Abate (compatrono del paese) in pietra leccese e un ciborio scolpito su un blocco unico di pietra leccese. \nDi fattura piuttosto recente le statue in cartapesta: la Madonna del Carmine col Bambino, l'Immacolata, l'Addolorata, Ges\u00f9 Morto, S. Giuseppe, S. Antonio Abate, S. Antonio di Padova, il Cuore di Ges\u00f9. \nGuardando verso l'abside, a destra, \u00e8 stato collocato il Santissimo Sacramento. La nicchia che deve essere internamente rivestita in oro, ospita il ciborio in pietra leccese. Intorno, una cornice in pietra bianca di Carovigno. Di fronte al Santissimo Sacramento \u00e8 stato realizzato un mosaico, che rappresenta la Madonna col Bambino e uno scorcio di Villa Baldassarri, opera di un'\u00e9quipe denominata \u201cAMOSAICO\u201d;\nI dipinti del soffitto sono stati realizzati nel 1955-56 da Salvatore Murra. In mezzo ai tanti tondi di angeli, due figure sono state messe in rilievo: la Madonna del Carmelo che consegna lo scapolare a S. Simone Stok e S. Antonio Abate; sopra la porta maggiore le figure dei santi Pietro e Paolo.\nMuseo del Vino, delle Arti e dei Mestieri Antichi.\nIl museo \u00e8 sito in largo San Lorenzo nella sede della scuola elementare \"Cosimo Scalinci\".\nLa sua istituzione fu prevista nel progetto di collaborazione Italia-Grecia \"Wine NET\" e grazie al contributo di GAL Terre d'Arneo. \nLe sale all'interno sono adibite a esposizione e a degustazione di prodotti tipici territoriali.\nSociet\u00e0 sportive.\nLa societ\u00e0 di riferimento per l'atletica \u00e8 l'Abacus Villa Baldassarri.\nLa societ\u00e0 Abacus (Associazione BAldassarrese CUlturale Sportiva) nasce nel 2001 ed \u00e8 affiliata sia all'ACSI sia alla FIDAL. Tra gli atleti che compongono la societ\u00e0 fanno parte tutte le categorie maschili e femminili che partecipano a competizioni di livello regionale e nazionale, conseguendo importanti risultati anche in manifestazioni di rilievo in atletica.\nOrganizzata dall'Abacus Villa Baldassarri \u00e8 la Corsa Terre del Negramaro ormai arrivata alla 17\u00aa edizione.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP105 Guagnano-Villa Baldassarri\", \"SP365 San Donaci-Villa Baldassarri-Strada statale 7 ter Salentina\".\nFerrovie.\nLe stazioni ferroviarie pi\u00f9 vicine sono quelle di Salice Salentino e di Guagnano entrambe poste sulla linea Martina Franca-Lecce delle Ferrovie del Sud Est.\nAeroporti.\nGli aeroporti civili pi\u00f9 vicini sonno"}
{"id": "1395853", "revid": "186518", "url": "https://it.wikipedia.org/wiki?curid=1395853", "title": "Villa Baldassarre", "text": ""}
{"id": "1395859", "revid": "120525363", "url": "https://it.wikipedia.org/wiki?curid=1395859", "title": "Iperfullerene", "text": "L'iperfullerene (pi\u00f9 noto col termine inglese di hyperfullerene o buckyonions) \u00e8 una forma che pu\u00f2 considerarsi allotropica del carbonio. In genere con questo nome si intende sia la forma pi\u00f9 semplice, costituita da una molecola di fullerene \"rivestita\" da un ulteriore strato di carbonio, sia le forme di peso molecolare maggiore. Sono molecole costituite interamente di carbonio, ibridazione \"sp\"2, che prendono la forma di un insieme di sfere vuote concentriche. Appaiono come una polvere di colore grigio o nero, di massa molecolare che pu\u00f2 variare da un minimo di 2280 g/mol ad un massimo di 10080 g/mol.\nNomenclatura.\nClasse molecolare relativamente recente, si denominano indicando gli strati, partendo dall'interno, e il numero di atomi di carbonio costituenti lo strato. Le molecole sono costituite da strati concentrici di sfere formate da esagoni concatenati tra loro da un numero fisso di pentagoni, quindi in ogni strato \u00e8 il solo numero di esagoni a variare. Si dividono in due categorie, con o senza lo strato interno C60. Come il fullerene \"single-walled\" da cui originano derivano il nome da Richard Buckminster Fuller, architetto celebre per aver diffuso la cupola geodetica.\nUsi proposti altre informazioni.\nLa molecola, stante la disposizione vicina degli elettroni dell'orbitale molecolare \u03c0 del legame C-C costituenti il doppio legame dei singoli strati, mostra particolari caratteristiche ottiche ed elettroniche.\nI fullereni sono stati proposti per il confinamento, al loro interno, di elementi radioattivi, prevedendo meccanismi di assorbimento quantistico della radiazione emessa."}
{"id": "1395860", "revid": "24281", "url": "https://it.wikipedia.org/wiki?curid=1395860", "title": "The Popes", "text": ""}
{"id": "1395863", "revid": "729019", "url": "https://it.wikipedia.org/wiki?curid=1395863", "title": "Borsa sierosa", "text": "Con il termine borsa sierosa (definita anche borsa sinoviale o borsa mucosa) in anatomia si intende una piccola sacca contenente del liquido viscoso detto liquido sinoviale, rivestita da una membrana sinoviale. Si forma nelle sedi in cui un tendine o un legamento sfregano contro un altro tessuto, e la sua funzione \u00e8 proprio quella di ridurre l'attrito e di attutire gli urti. Le borse contengono fluido sinoviale e si ritrovano in prossimit\u00e0 delle pi\u00f9 importanti articolazioni del corpo.\nEtimologia.\nIl termine borsa deriva dal latino tardo b\u016drsa, che a sua volta deriva dal greco \u03b2\u03cd\u03c1\u03c3\u03b1 ossia pelle, e sta per contenitore.\nTipi.\nEsistono vari tipi di borsa: avventizia, sottocutanea, sinoviale, interlegamentosa, sottomuscolare, sottofasciale.\nLe borse muscolari e tendinee vengono dette \"borse profonde\" in contrapposizione alle borse sottocutanee, tipiche \"borse superficiali\". Talvolta le borse profonde sono anche chiamate \"guaine sierose\".\nQuando qualsiasi superficie del corpo \u00e8 sottoposta a sollecitazioni ripetute, una borsa avventizia tende a svilupparsi in tale zona. Infatti va tenuto presente che mentre alcune borse sono identificabili in tutti gli individui, altre si formano solo secondariamente a seguito di eventi traumatici o patologici, spesso di tipo professionale e legati a microtraumi.\nFunzione.\nLo scopo principale delle borse \u00e8 quello di proteggere le strutture fra le quali sono interposte.\nInoltre determinano una migliore distribuzione del carico e delle sollecitazioni alle quali vengono sottoposte le strutture della articolazione.\nImmunit\u00e0.\nLa sinovia non \u00e8 irrorata dal sangue. Per tale motivo la sua immunit\u00e0 dipende da un processo particolare, cos\u00ec come accade per il fluido sieroso dell'occhio\nPatologia.\nL'infezione o l'irritazione di una borsa conduce ad una borsite cio\u00e8 ad una infiammazione della borsa. Genericamente il termine per indicare una malattia della borse \u00e8 \"borsopatia\". Quando la borsa si infiamma, anche a seguito di microtraumi sportivi, si ha la vera e propria borsite. La borsite pu\u00f2 essere, \"sierosa\" quando, nello stadio iniziale dell'infiammazione, vi \u00e8 una forte presenza di liquido e \"secca\" quando, in uno stadio pi\u00f9 avanzato della malattia, il liquido si assorbe facilitando l'attrito osseo."}
{"id": "1395867", "revid": "3732", "url": "https://it.wikipedia.org/wiki?curid=1395867", "title": "Vallecchi", "text": "La Vallecchi \u00e8 una storica casa editrice italiana.\nStoria.\nDalla fondazione al 1946.\nSin dal 1914 Attilio Vallecchi era titolare di uno stabilimento tipografico in Via Ricasoli. Oltre a stampare \u00abLa Nazione\u00bb il principale quotidiano fiorentino, era attivo nella pubblicazione di opere dei futuristi e delle giovani generazioni dei letterati fiorentini: era noto il suo sodalizio culturale con Giovanni Papini ed Ardengo Soffici. Nel 1919 fond\u00f2 una casa editrice col suo nome nella sede di via Ricasoli.\nFin dall'inizio pubblic\u00f2 diverse riviste letterarie: \"Il Leonardo\", \"La Voce\", \"Lacerba\", \"Il Selvaggio\", \"L\u2019Ultima. Rivista di poesia e metasofia\". Inoltre fu l'editore di numerosi autori di primo piano nella cultura italiana del Novecento. Stamp\u00f2, tra le altre, le opere di Giovanni Papini, Ardengo Soffici, Bruno Cicognani e Dino Campana.\nUscirono per i suoi tipi anche opere di:\nIl primo direttore editoriale della casa editrice fu Ernesto Codignola. Dal 1923 cur\u00f2 tutte le collane edite da Vallecchi: Il pensiero moderno, La nostra scuola, Uomini e idee, Collana storica, Classici antichi, Classici moderni, La critica letteraria, Fontana viva, Manuali scientifici, Classici filosofici commentati, Classici italiani commentati.\nNel 1931 nacque la Biblioteca Vallecchi, una delle prime collane economiche nella storia dell'editoria italiana: libri di oltre 300 pagine con sovraccoperta e rilegatura in cartone messi in vendita al prezzo di 3 lire. Inizi\u00f2 una nuova grande stagione della casa editrice fiorentina. Gli autori di punta della Vallecchi negli anni trenta furono Romano Bilenchi e Alfonso Gatto (quest'ultimo fu anche redattore di una rivista che comparve nel 1938, \"Campo di Marte\"). Vallecchi continu\u00f2 a pubblicare anche le opere prime di giovani promettenti autori: nel 1941 esord\u00ec con \"Il tappeto verde\" Vasco Pratolini.\nDal 1946 al 2000.\nNel 1946 Attilio Vallecchi muore. La direzione della casa editrice passa al figlio Enrico, che continua nella tradizione del padre pubblicando opere di nomi illustri della cultura (Carlo Bo, Geno Pampaloni, Angelo Fiore, Tommaso Landolfi, Armando Meoni e altri). Lo stesso Pampaloni viene nominato direttore della casa editrice, nel tentativo di risollevarne le sorti, gi\u00e0 declinanti.\nNel 1958 crea la collana per ragazzi \"Il Martin Pescatore\", per opera di Donatella Ziliotto che ne fu anche direttrice fino alla chiusura sette anni pi\u00f9 tardi per difficolt\u00e0 economiche dell'editore.\n\u00c8 di questi anni, infatti, un periodo di crisi dell'azienda che verr\u00e0 venduta nel 1962 e riacquistata da Enrico Vallecchi nel 1983. Nei due successivi decenni, con la consulenza letteraria di Giorgio Luti e la direzione editoriale di Alberto Busignani, nasce la nuova collana \"Narratori Vallecchi\", che comprende anche nomi nuovi. In questo periodo la presenza sul mercato si fa sempre pi\u00f9 rarefatta.\nGli anni duemila.\nNel 1999 la Vallecchi, che ormai ha ridotto al minimo le proprie pubblicazioni (in magazzino era obsoleto, vi si trovavano molte opere datate ma pochi nuovi titoli), viene acquisita da Fernando Corona. L'editore teramano tenta di valorizzarne il catalogo, in particolare, con ristampe su richiesta, e occupandosi anche di edizioni d'arte e architettura. In particolare, vengono riedite in ristampa anastatica la storica rivista \"Lacerba\" e la collana \"Officine del '900\".\nFernando Corona rimane al timone della casa editrice fino alla sua scomparsa, avvenuta il 16 ottobre 2020. Nel 2019 il marchio \u00e8 stato acquisito dal Gruppo Maggioli, che nel 2021 ha rilevato la propriet\u00e0 della casa editrice."}
{"id": "1395868", "revid": "767487", "url": "https://it.wikipedia.org/wiki?curid=1395868", "title": "Peggio di cos\u00ec si muore", "text": "Peggio di cos\u00ec si muore \u00e8 un film del 1995 diretto da Marcello Cesena. \u00c8 l'unica pellicola realizzata dal gruppo comico Broncoviz.\nTrama.\nCarlo ed Anna tornano dal viaggio di nozze transoceanico e scambiano una loro valigia all'aeroporto. A casa, dopo aver scassinato la serratura, trovano pi\u00f9 di mezzo miliardo di lire in contanti. Lui vorrebbe cercare i proprietari per restituire il denaro, mentre Anna vorrebbe tenersi i soldi, anche perch\u00e9 scopre che le banconote non sono segnate. L'intera somma viene spesa per acquistare un grande alloggio di 160\u00a0m\u00b2 che si trova sopra al negozio di fotografia che i due gestiscono.\nDopo aver ristrutturato l'appartamento, viene organizzata una grande festa, e tra gli invitati si presentano due individui che per regalo portano la valigia dei coniugi. Durante la festa due ragazzi riprendono con una videocamera i vari ospiti; quando uno dei due malviventi viene ripreso dalla videocamera, reagisce in malo modo. Anna si spaventa quando intravede una pistola sotto la giacca del malvivente.\nAlla fine della festa rimangono solo i due malviventi che spiegano come hanno trovato i proprietari dell'altra valigia e che non intendono rinunciare ai loro soldi, frutto dell'ultima annunciata truffa. Chiedono, quindi, di rimettere in vendita l'appartamento, e che sarebbero ripassati dopo 15 giorni. Trascorsi i 15 giorni, mentre Anna si trova sola in casa, si presenta Carmine che con uno stratagemma si fa aprire la porta. Anna reagisce richiudendola a forte velocit\u00e0 tranciandogli il pollice.\nI due vanno in bagno per aprire l'armadietto del pronto soccorso, ma dalla pistola di Carmine parte un colpo che lo colpisce al piede: l'uomo perde l'equilibrio cadendo nella vasca da bagno piena d'acqua e, trascinandosi dietro una radio accesa, muore folgorato: il cadavere viene murato nella dispensa.\nCarlo ed Anna decidono di fuggire e si rifugiano da Claudio, fratello di Anna, che vive in una baita isolata sulle Dolomiti. Insieme ai coniugi viaggia con loro lo spirito di Carmine. Intanto Jack, l'altro malvivente, si introduce nell'appartamento trovandolo vuoto. Intanto anche un ispettore di Polizia entra nella casa rimasta vuota, scoprendo il cadavere di Carmine nella dispensa; interroga la madre di Anna che gli fornisce il modo di ritrovarli.\nRaggiunti alla baita da Jack, che minaccia con una pistola anche Mirna, Carlo ed Anna tentano un'ultima disperata fuga in auto."}
{"id": "1395873", "revid": "729019", "url": "https://it.wikipedia.org/wiki?curid=1395873", "title": "Stazione di Albano Laziale", "text": "La stazione di Albano Laziale, \u00e8 situata sulla linea ferroviaria Roma-Albano, posta nelle vicinanze del centro storico di Albano Laziale. \u00c8 gestita da RFI che la colloca nella categoria \"silver\".\nStoria.\nOriginariamente la stazione era di transito, in quanto il tratto ferroviario in questione era il primo di una linea che originariamente, superato Albano Laziale, proseguendo per Cecchina, arrivava fino a Nettuno.\nDal 1927, con la chiusura del tratto Albano Laziale-Cecchina, la stazione \u00e8 divenuta capolinea terminale.\nIl 22 dicembre 1947 venne attivato l'esercizio a trazione elettrica, con linea aerea alla tensione di .\nStrutture e impianti.\nLa stazione dispone di un fabbricato viaggiatori e di due banchine che servono i rispettivi due binari tronchi di arrivo. Subito dopo fuori della stazione, nei pressi di via Giuseppe Verdi, \u00e8 ancora presente il binario che si dirigeva in direzione Nettuno. Ad oggi \u00e8 usato come parcheggio dalle automobili.\nNel 2015 sono stati svolti dei lavori di riqualificazione dell'impianto, consistiti nell'allungamento dei marciapiedi dei 2 binari, in modo da poter ospitare convogli composti da 5 carrozze anzich\u00e9 da 4.\nMovimento.\nLa stazione \u00e8 interessata dal traffico generato del servizio FL4, svolto da Trenitalia, che opera sull'intera linea."}
{"id": "1395874", "revid": "181699", "url": "https://it.wikipedia.org/wiki?curid=1395874", "title": "Capacit\u00e0 d'agire", "text": ""}
{"id": "1395877", "revid": "729019", "url": "https://it.wikipedia.org/wiki?curid=1395877", "title": "Stazione di Villetta", "text": "La stazione di Villetta \u00e8 una fermata ferroviaria situata sulla linea Roma-Albano. \u00c8 posta nel comune di Castel Gandolfo e, solo per una piccola parte, nel comune di Albano Laziale ed \u00e8 atta a servire la zona molto popolata, compresa fra le due localit\u00e0.\nStoria.\nLa fermata di Villetta venne attivata nel 1984.\nStrutture e impianti.\nLa fermata si compone di una banchina coperta da una pensilina. Non presenta un fabbricato viaggiatori.\nServizi.\nRFI assegna alla fermata la categoria \"bronze\".\nMovimento.\nLa fermata \u00e8 servita dai treni regionali della linea FL4, eserciti da Trenitalia."}
{"id": "1395880", "revid": "122935652", "url": "https://it.wikipedia.org/wiki?curid=1395880", "title": "In nuce (album)", "text": "In nuce, o Queen in nuce, \u00e8 un album bootleg del 1995, che contiene brani degli Smile, di Freddie Mercury e dei Queen.\nPubblicato solo in Italia, dalla Milestone Records, \u00e8 un album che raccoglie le prime canzoni del gruppo che ora conosciamo come Queen.\nDescrizione.\nL'album contiene una serie di brani registrati da alcuni membri della band dei Queen dal 1969 al 1973. In particolare include: due canzoni pubblicate come singolo da Freddie Mercury nel 1973 con lo pseudonimo Larry Lurex (\"Going Back\" e \"I Can Hear Music\"), una canzone dei Queen incisa nel 1972 e non inclusa nel loro album di debutto del 1973 (\"Mad The Swine\"), cinque canzoni degli Smile (gruppo formato da due futuri membri dei Queen, Brian May e Roger Taylor, insieme a Tim Staffell) registrate nel 1969 e gi\u00e0 pubblicate nell'EP \"Gettin' Smile\" del 1982.\nNel 2012 \u00e8 stato ripubblicato con l'aggiunta di due tracce bonus."}
{"id": "1395882", "revid": "729019", "url": "https://it.wikipedia.org/wiki?curid=1395882", "title": "Stazione di Castel Gandolfo", "text": "La stazione di Castel Gandolfo \u00e8 una fermata ferroviaria posta sulla linea Roma-Albano, a servizio dell'omonimo comune.\nLa fermata conta un unico binario servito da un marciapiede e possiede un piccolo fabbricato viaggiatori.\nStoria.\nLa stazione di Castel Gandolfo venne attivata prima del 1902. venne declassata a fermata.\nIl 22 dicembre 1947 venne attivato l'esercizio a trazione elettrica, con linea aerea alla tensione di .\nMovimento.\nLa stazione \u00e8 servita da treni regionali svolti da Trenitalia sulla relazione denominata FL4 nell'ambito del contratto di servizio stipulato con la Regione Lazio."}
{"id": "1395884", "revid": "729019", "url": "https://it.wikipedia.org/wiki?curid=1395884", "title": "Stazione di Pantanella", "text": "La stazione di Pantanella \u00e8 una fermata ferroviaria posta sulla linea Roma-Albano, a servizio della localit\u00e0 di Pantanelle, frazione dei comuni di Ciampino e Marino.\nStoria.\nLa fermata di Pantanella venne attivata il 19 settembre 1989.\nMovimento.\nLa fermata \u00e8 servita dai treni regionali gestiti da Trenitalia in servizio sulla linea regionale FL4 (tratta Roma-Albano).\nInterscambi.\nLa fermata \u00e8 servita da autobus extraurbani COTRAL."}
{"id": "1395892", "revid": "836193", "url": "https://it.wikipedia.org/wiki?curid=1395892", "title": "Torino Madonna di Campagna", "text": ""}
{"id": "1395894", "revid": "1305772", "url": "https://it.wikipedia.org/wiki?curid=1395894", "title": "Asellus Borealis", "text": "Asellus Borealis (\u03b3 Cnc / \u03b3 Cancri / 43 Cancri) \u00e8 una stella situata nella costellazione del Cancro avente magnitudine apparente +4,67. L'origine del nome \u00e8 correlata all'ammasso aperto M44, denominato \"Il Presepe\", in virt\u00f9 della posizione della stella nella costellazione (la parola \"Asellus\" significa \"asino\" nella lingua latina). A differenza di Asellus Borealis, che si trova all'estremo nord della costellazione, la stella Asellus Australis (\u03b4 Cancri) si trova nell'estremo meridionale.\nSituata a 158 anni luce dal Sistema Solare, Asellus Borealis \u00e8 catalogata come una gigante bianca di tipo spettrale A1 IV..\nLa temperatura superficiale, stimata a partire dal suo tipo spettrale, \u00e8 di circa 9400 K mentre la sua luminosit\u00e0 \u00e8 equivalente a 29 soli, ed il suo raggio \u00e8 il doppio del Sole.\nDai parametri luminosit\u00e0 e raggio \u00e8 possibile stimare la sua massa, circa 2,3 volte di quella solare.\nIl mescolamento dei gas dovuto alla sua rapida rotazione (79 km/s) comporta una composizione chimica normale che la esclude dal gruppo di stelle peculiari.\nAsellus Borealis possiede due compagne visuali rispettivamente a 1 e 2 minuti d'arco.\nLa seconda, denominata Gamma Cancri B, \u00e8 una stella doppia.\nCiononostante, nessuna delle due \u00e8 influenzata dalla gravit\u00e0 di Asellus Borealis, perch\u00e9 si trovano semplicemente sulla stessa linea visuale"}
{"id": "1395895", "revid": "209345", "url": "https://it.wikipedia.org/wiki?curid=1395895", "title": "Gamma Cancri", "text": ""}
{"id": "1395896", "revid": "287204", "url": "https://it.wikipedia.org/wiki?curid=1395896", "title": "Asellus Australis", "text": "Asellus Australis (Asinello meridionale, \u03b4 Cancri, 47 Cancri) \u00e8 una stella della costellazione del Cancro, la seconda pi\u00f9 brillante della costellazione. Dista 136 anni luce dal sistema solare, e la sua magnitudine apparente \u00e8 +3,94.\nDelta Cancri \u00e8 situata appena a 5 minuti d'arco a nord dell'eclittica, di conseguenza sono frequenti le sue congiunzioni con la Luna o i pianeti, mentre in casi pi\u00f9 rari \u00e8 possibile anche un'occultazione.\n\u00c8 una stella gigante arancione distante 220 anni luce di classe spettrale K0III. La sua massa \u00e8 un paio di volte quella del Sole, mentre il raggio \u00e8 11 volte superiore."}
{"id": "1395897", "revid": "209345", "url": "https://it.wikipedia.org/wiki?curid=1395897", "title": "Delta Cancri", "text": ""}
{"id": "1395898", "revid": "1787046", "url": "https://it.wikipedia.org/wiki?curid=1395898", "title": "G\u0103iceana", "text": "G\u0103iceana \u00e8 un comune della Romania di 3.007 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: Arini, G\u0103iceana, Hu\u021bu, Pope\u0219ti."}
{"id": "1395899", "revid": "287204", "url": "https://it.wikipedia.org/wiki?curid=1395899", "title": "Gaiceana", "text": ""}
{"id": "1395901", "revid": "287204", "url": "https://it.wikipedia.org/wiki?curid=1395901", "title": "Al Tarf", "text": "Al Tarf (\u03b2 Cnc / \u03b2 Cancri / 17 Cancri) \u00e8 una stella della costellazione del Cancro.\nStella gigante arancione, di classe spettrale K4IIIBa0.5, dista 290 anni luce e, con una magnitudine apparente di 3,5, \u00e8 la stella pi\u00f9 luminosa della costellazione.\nIl nome proprio non \u00e8 da confondersi con Alterf, nome proprio della stella Lambda Leonis.\nCaratteristiche fisiche.\nAl Tarf \u00e8 una gigante con una bassa temperatura superficiale di 4000 K circa, con un diametro una cinquantina di volte quello solare e una luminosit\u00e0 660 volte a quella solare. Se fosse al posto del Sole riempirebbe l'orbita di Mercurio.\n\u00c8 una stella al bario in uno stato avanzato della sua evoluzione. Nata come stella di 3 masse solari ha terminato da tempo la fusione dell'idrogeno ed ora sta convertendo l'elio in elementi pi\u00f9 pesanti come carbonio ed ossigeno.\nHa una debole compagna di magnitudine 14 a circa 29 secondi d'arco, probabilmente una nana rossa, che sembra avere lo stesso moto proprio. Se fosse una compagna reale disterebbe almeno 2600 U.A. dalla principale, considerata per\u00f2 l'enorme distanza non \u00e8 possibile stabilire un periodo orbitale, in quanto dovrebbe essere come minimo di 76.000 anni, un tempo troppo lungo per un qualsiasi studio al riguardo."}
{"id": "1395902", "revid": "209345", "url": "https://it.wikipedia.org/wiki?curid=1395902", "title": "Beta Cancri", "text": ""}
{"id": "1395906", "revid": "767487", "url": "https://it.wikipedia.org/wiki?curid=1395906", "title": "Ghime\u0219-F\u0103get", "text": "Ghime\u0219-F\u0103get (in ungherese \"Gyimesb\u00fckk\") \u00e8 un comune della Romania di 5.156 abitanti, ubicato nel distretto di Bac\u0103u, nella regione storica della Moldavia."}
{"id": "1395908", "revid": "287204", "url": "https://it.wikipedia.org/wiki?curid=1395908", "title": "Ghimes-Faget", "text": ""}
{"id": "1395913", "revid": "1305772", "url": "https://it.wikipedia.org/wiki?curid=1395913", "title": "Dominicani", "text": ""}
{"id": "1395914", "revid": "287204", "url": "https://it.wikipedia.org/wiki?curid=1395914", "title": "Iota Cancri", "text": "Iota Cancri (\u03b9 Cnc, \u03b9 Cancri; 48 Cnc, 48 Cancri) \u00e8 un sistema binario situato nella costellazione del Cancro e che si trova a circa 298 anni luce dal Sistema Solare.\nLe due componenti distano tra loro circa 30,6 secondi d'arco, permettendo di essere risolte anche da telescopi non particolarmente potenti.\nOsservazione.\nGrazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nIl sistema \u00e8 formato da Iota Cancri A, una stella gigante brillante gialla, di magnitudine +4,02 la cui classe spettrale \u00e8 stata variamente classificata come G8Iab, G7,5IIIa o G8II; possiede una temperatura superficiale di 5000 K, una massa 3,5 volte quella solare e una luminosit\u00e0 circa 215 volte la luminosit\u00e0 solare.\nIota Cancri A possiede un nucleo di elio che si sta riscaldando: la sua et\u00e0 \u00e8 stimata essere di circa 260 milioni di anni, e fino a un milione di anni fa la stella doveva essere una stella bianco-azzurra di sequenza principale di classe B.\nLa stella compagna, Iota Cancri B, \u00e8 invece una stella bianca di sequenza principale di classe spettrale A3V di magnitudine +6,57, la cui temperatura \u00e8 risultata essere 8800 kelvin; possiede una massa appena superiore a quella del Sole e una luminosit\u00e0 16 volte quella della nostra stella.\nLa distanza minima tra le due stelle \u00e8 di circa 2800 UA, indicando un periodo orbitale di almeno 65000 anni."}
{"id": "1395916", "revid": "254059", "url": "https://it.wikipedia.org/wiki?curid=1395916", "title": "Rifugio Ciampedie", "text": "Il rifugio Ciampedie \u00e8 un rifugio situato nel comune di Vigo di Fassa (TN), in val di Fassa, nel gruppo del Catinaccio, Dolomiti, a 1.998 metri di quota.\nCaratteristiche e informazioni.\nIl rifugio \u00e8 di propriet\u00e0 della SAT ed ha una capienza di 27 posti letto, disponibili per\u00f2 solo durante il periodo estivo. Durante il periodo invernale il rifugio offre comunque il servizio di ristorazione. Il rifugio \u00e8 aperto dall'inizio di giugno fino alla fine di ottobre nel periodo estivo, invece nel periodo invernale resta aperto nel periodo tra Natale e Pasqua.\nAccessi.\nGli accessi pi\u00f9 comodi al rifugio Ciampedie sono quelli con gli impianti di Vigo di Fassa (attraverso la funivia omonima) e da Pera di Fassa (con i tre tronchi della seggiovia del Vajolet). Inoltre ci sono vari accessi escursionistici o turistici:"}
{"id": "1395918", "revid": "1776051", "url": "https://it.wikipedia.org/wiki?curid=1395918", "title": "Gioseni", "text": "Gioseni \u00e8 un comune della Romania di 4100 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 divenuto autonomo a seguito della Legge N. 67 del 23 marzo 2005, distaccandosi dal comune di Tama\u0219i. Il comune si trova sul lato sinistro del fiume Siret, a 20 km sud di Bac\u0103u. "}
{"id": "1395920", "revid": "4711", "url": "https://it.wikipedia.org/wiki?curid=1395920", "title": "Impero di Serbia", "text": ""}
{"id": "1395925", "revid": "767487", "url": "https://it.wikipedia.org/wiki?curid=1395925", "title": "Gl\u0103v\u0103ne\u0219ti", "text": "Gl\u0103v\u0103ne\u0219ti \u00e8 un comune della Romania di 3.571 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 5 villaggi: Frumu\u0219elu, Muncelu, Gl\u0103v\u0103ne\u0219ti, Putredeni, Raze\u0219u."}
{"id": "1395926", "revid": "287204", "url": "https://it.wikipedia.org/wiki?curid=1395926", "title": "Glavanesti", "text": ""}
{"id": "1395938", "revid": "767487", "url": "https://it.wikipedia.org/wiki?curid=1395938", "title": "Gura V\u0103ii", "text": "Gura V\u0103ii \u00e8 un comune della Romania di 6.183 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: Cap\u0103ta, Dumbrava, Gura V\u0103ii, Motuce\u0219ti, P\u0103ltinata, Temelia."}
