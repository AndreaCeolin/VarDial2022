{"id": "1303794", "revid": "54354", "url": "https://it.wikipedia.org/wiki?curid=1303794", "title": "Parque Central de Arona", "text": "Il Parque Central de Arona \u00e8 uno spazio pubblico di 42.000 m\u00b2, ubicato nel centro turistico di Playa de Las Am\u00e9ricas, nel comune di Arona, a Tenerife, Isole Canarie. Dispone di varie piazze, giochi per bambini e parcheggi. Confina con la scuola pubblica, il tribunale, un ospedale, un complesso residenziale e varie strade.\nIl parco \u00e8 sorto per volont\u00e0 del Cabildo de Tenerife, progettato da GBGV Arquitectos (Arch. Jorge Mosquera Pan\u00edagua) e dal botanico Carlo Morici. Ha una rete di sentieri che collega una serie di piazze a geometr\u00eda triangolare. Una sezione \u00e8 ricoperta da varie specie di palme, inserite in un paesaggio dominato da due piramidi coperte di piante tappezzanti. Nello spazio con flora autoctona del Sud di Tenerife, il torrente chiamato Barranco del Camis\u00f3n attraversa il parco, densamente ripiantato con flora nativa. La scuola \u00e8 circondata da allineamenti di alberi di tamarindo e macadamia, a frutti commestibili.\nCirca un terzo della superficie ospita una collezione di oltre 40 specie di palme, piantate a distanze regolari di 6 x 6\u00a0m, a volte intercalate da alberi tropicali. Abbondano quelli della famiglia delle Bombacaceae, fra cui \"Chorisia speciosa\", \"Bombax ceiba\", \"Ceiba pentandra\" e vari baobab: \"Adansonia digitata\" e \"Adansonia grandidieri\". La piazza pi\u00f9 vicina al palazzo di giustizia ha 10 esemplari di baobab africano (\"Adansonia digitata\").\nIl resto della superficie ospita la flora autoctona della costa Sud di Tenerife. Una gran parte era stata distrutta con il passare degli anni, per cui Morici ha disegnato una ricostruzione ambientale della macchia costiera canaria, tipicamente caratterizzata da \"Euphorbia balsamifera\" (tabaiba) e \"Euphorbia canariensis\" (card\u00f3n). In vari punti sono stati piantati alberi di \"Pistacia atlantica\" (alm\u00e1cigo) che \u00e8 l'albero ufficiale del Comune di Arona, e varie dozzine di esemplari di \"Dracaena draco\" (drago). Parecchie \"Phoenix canariensis\" (palme canarie) seguono il corso del torrente."}
{"id": "1303796", "revid": "287204", "url": "https://it.wikipedia.org/wiki?curid=1303796", "title": "Lago Mattmark", "text": "Il lago Mattmark (in tedesco \"Mattmarksee\") \u00e8 un bacino artificiale che si trova nella valle Saastal nel Vallese della Svizzera.\nLa diga di Mattmark fu costruita tra il 1960-1965. Non \u00e8 in cemento armato ma \u00e8 realizzata con materiali naturali. \u00c8 la pi\u00f9 voluminosa di questo genere in Europa.\nIl 30 agosto del 1965 il ghiacciaio dell'Allalin si stacc\u00f2 in blocco e cadde nel lago; nella sciagura perirono 88 operai che lavoravano alla costruzione della diga."}
{"id": "1303798", "revid": "694292", "url": "https://it.wikipedia.org/wiki?curid=1303798", "title": "Chiese di San Miniato", "text": ""}
{"id": "1303800", "revid": "110651157", "url": "https://it.wikipedia.org/wiki?curid=1303800", "title": "Episodi di Baywatch Nights (prima stagione)", "text": ""}
{"id": "1303804", "revid": "767487", "url": "https://it.wikipedia.org/wiki?curid=1303804", "title": "Adapis", "text": "Adapis \u00e8 un genere di primati fossili vissuti in Europa, i cui resti risalgono all'Eocene superiore (circa 40 milioni di anni fa). Molti fossili di questi animali sono stati rinvenuti nel corso dell' '800 presso la collina di Montmartre.\nUn primate molto primitivo.\nDescritto per la prima volta nel 1822, \"Adapis parisiensis\" fu il primo primate fossile a essere descritto, all'infuori dell'uomo. La descrizione scientifica avvenne grazie a Georges Cuvier, il quale era convinto, in base alla forma dei denti, che i resti fossili appartenessero a un artiodattilo estinto antenato della famiglia dei bovidi, e quindi lo chiam\u00f2 \"Adapis\", che significa \"antenato del toro sacro (Api)\". Successivamente si comprese che questo animale era un antichissimo primate, vagamente simile agli attuali lemuri del Madagascar.\nStile di vita.\nLe orbite piccole suggeriscono che fosse un animale diurno. In base alla morfologia dei denti(con molari dotati di alte creste taglienti), si pensa che \"Adapis \"fosse un animale arboricolo che si nutriva di foglie. Le zampe fanno supporre che fosse piuttosto lento, ma comunque fosse un buon arrampicatore; il suo modo di muoversi doveva assomigliare a quello degli attuali nitticebi (\"Nycticebus coucang\") o del potto (\"Perodicticus potto\").\nSpecie.\nLa specie pi\u00f9 nota \u00e8 \"Adapis parisiensis\", ben conosciuta grazie a numerosi rest fossili rinvenuti nelle cave di gesso vicino a Montmartre. Altre specie descritte nel genere \"Adapis \"sono \"A. magnus\" (a volte ascritto in un genere a parte, \"Leptadapis\"), e \"A. sudrei\". Gli ultimi resti di \"Adapis \"datano all'Oligocene inferiore (circa 33 milioni di anni fa). \"Adapis\" rappresenta il membro maggiormente conosciuto della sua famiglia e anche l'ultimo a sopravvivere: si estinse durante quel ricambio faunistico noto in Europa come Grand Coupure.\nBibliografia.\nFleagle, J.G. 1999. Primate Adaptation and Evolution. Academic Press: New York."}
{"id": "1303808", "revid": "1982", "url": "https://it.wikipedia.org/wiki?curid=1303808", "title": "OTEC", "text": ""}
{"id": "1303810", "revid": "287204", "url": "https://it.wikipedia.org/wiki?curid=1303810", "title": "Clarence Robbins", "text": "Noto per aver scritto la sceneggiatura del film scandalo \"Freaks\" (1932), diretto da Tod Browning, prodotto dalla Metro Goldwyn Mayer."}
{"id": "1303811", "revid": "47767", "url": "https://it.wikipedia.org/wiki?curid=1303811", "title": "Georges Rodenbach", "text": "Nacque a Tournai e studi\u00f2 a Gand, dove si fece amico del poeta \u00c9mile Verhaeren. Rodenbach esercit\u00f2 le professioni di avvocato e giornalista. Trascorse gli ultimi dieci anni della sua vita a Parigi come corrispondente del \"Journal de Bruxelles\" ed era amico intimo di Edmond de Goncourt e del pittore simbolista Lucien L\u00e9vy-Dhurmer. Pubblic\u00f2 otto raccolte di poesie e quattro romanzi, oltre a racconti, opere teatrali e opere di critica. Produsse alcune opere parigine puramente imitative; ma una parte rilevante della sua produzione \u00e8 l'espressione di un appassionato idealismo dei tranquilli borghi fiamminghi, nei quali aveva passato la sua infanzia e la sua prima giovinezza. Nella sua pi\u00f9 celebre opera, \"Bruges-la-Morte\" (1892), lo scrittore spiega che il suo obiettivo \u00e8 quello di evocare la citt\u00e0 come un essere vivente, associato agli umori dello spirito, che consiglia, che dissuade, che incita all'azione.\n\u00c8 sepolto nel cimitero di P\u00e8re-Lachaise."}
{"id": "1303812", "revid": "709565", "url": "https://it.wikipedia.org/wiki?curid=1303812", "title": "Ben 10", "text": " \nBen 10 \u00e8 una serie televisiva animata statunitense, creata dal gruppo \"Man of Action\", prodotta da Alex Soto e trasmessa originariamente sulla rete Cartoon Network dal 27 dicembre 2005 e dal 14 settembre 2009 nel pomeriggio di Italia 1. La serie \u00e8 composta da quarantanove episodi, divisi in quattro stagioni.\nLa storia \u00e8 incentrata sul protagonista Ben Tennyson, un bambino che grazie all'Omnitrix acquisisce il potere di trasformarsi, inizialmente, in dieci differenti alieni. Il genere della storia spazia dalla fantascienza e il fantastico, all'orrore.\nLa serie ha avuto tre sequel (\"Ben 10 - Forza aliena\", ' e ') e in seguito un quiz televisivo dal titolo \"Ben 10 la sfida\", una serie reboot intitolata \"Ben 10\" e un film TV intitolato \"Ben 10 - Il segreto dell'Omnitrix\".\nTrama.\nBenjamin \"Ben\" Tennyson \u00e8 un ragazzino di dieci anni amante delle avventure, dei fumetti e di tutto ci\u00f2 che \u00e8 \"anormale\". Una volta terminata la scuola, si appresta entusiasta a trascorrere una lunga e avventurosa vacanza in campeggio con il camper del nonno Max, ben presto per\u00f2, tutto il suo entusiasmo svanisce, quando scopre che la dovr\u00e0 trascorrere con sua cugina Gwen; la scoperta risulta fastidiosa per entrambi e diventa causa di litigi. Alla fine gli animi si calmano e nonno Max riesce a portarli a visitare una foresta, i due cugini per\u00f2, rimangono astiosi fra loro, e la cena naturalistica preparata da nonno Max, contribuisce a peggiorare il clima a tal punto di far andare via Ben. D'un tratto Ben osserva una luce verde precipitare al suolo; spinto dalla curiosit\u00e0, va subito a vedere e, all'interno di una capsula, trova un oggetto simile ad un orologio, il quale, animato di volont\u00e0 propria, si attacca immediatamente al braccio di Ben che cerca invano di rimuoverlo premendo per errore un pulsante che lo trasforma all'istante in un alieno di fuoco, \"Inferno\".\nL'inizio.\nAll'inizio Ben \u00e8 spaventato, dopo per\u00f2 si accorge che \u00e8 in grado di sparare palle di fuoco, cos\u00ec inizia a prendere confidenza con le sue nuove sembianze, anche se per sbaglio appicca un incendio alla foresta. Intanto, Gwen e nonno Max intravedono del fumo e subito capiscono l'accaduto. Quando arrivano per spegnere il fuoco, Gwen vede Ben sotto forma di alieno di fuoco e gli getta dell'acqua addosso, Ben cerca di spiegarsi ma Gwen non lo ascolta. Alla fine Gwen capisce la vera identit\u00e0 dell'alieno di fuoco, perch\u00e9 quest'ultimo le urla, arrabbiato, il tradizionale insulto che usa nei suoi confronti, \"rospa\". Dopo aver spento l'incendio, Ben, Gwen e nonno Max si riuniscono per discutere della faccenda, Ben \u00e8 in preda al panico perch\u00e9 non vuole rimanere un mostro di fuoco per sempre, ma, proprio quando lo dice, una luce rossa illumina un simbolo posto al centro del suo corpo e Ben ritorna normale. Ben capisce approssimativamente come far funzionare l'orologio, rimanendo sveglio tutta la notte. Verso l'alba, per\u00f2, dallo spazio appare un'astronave che si trasforma in un gigantesco robot alieno, che distrugge tutto il campeggio mettendo in fuga tutti i campeggiatori. Ma, quando anche Gwen e nonno Max sono sul punto di scappare, Ben decide di affrontare il robot e si trasforma in un mostro fatto di diamante. Ben cerca di attaccare il robot, ma il droide alieno lo sconfigge senza problemi. Inizialmente Ben pensa che l'alieno in cui si \u00e8 trasformato non sia in grado di fare niente, ma scopre le potenzialit\u00e0 dell'alieno quando si accorge di essere in grado di scagliare diamanti e rigenerarsi. Alla fine Ben riesce a distruggere il robot alieno dopo avergli rivolto contro un suo stesso raggio laser per effetto della rifrazione. Dopo la vittoria contro il robot alieno, Ben decide di diventare un supereroe e di salvare tutte le persone che ne hanno bisogno e ci\u00f2 lo rende ancora pi\u00f9 antipatico alla cugina Gwen.\nL'estate.\nL'avventura estiva di \"Ben 10\" inizia con la scoperta che l'orologio che ha trovato si chiama Omnitrix, che viene considerato l'arma pi\u00f9 potente della galassia e che, se in mani sbagliate, pu\u00f2 diventare pericolosissimo. L'orologio gli crea tantissimi nemici, primo fra tutti il malvagio Vilgax, un alieno simile ad una piovra umanoide, che far\u00e0 di tutto per ottenere l'Omnitrix e con esso conquistare la galassia, infatti il robot alieno che aveva precedentemente attaccato il campeggio \u00e8 proprio un suo emissario. Ben dovr\u00e0 affrontare tante avventure, imparando anche a ragionare a dovere (cosa non comune per lui) e a saper usare ogni alieno nel posto giusto al momento giusto, anche se l'orologio non sar\u00e0 mai completamente sotto il suo controllo e questo susciter\u00e0 diversi momenti comici, come la continua trasformazione di Ben in alieni che non aveva inizialmente selezionato.\nLa prima parte.\nLa trama della prima serie del cartoon si svolge principalmente intorno alla contesa tra Ben e Vilgax per il possesso dell'Omnitrix. All'inizio della serie, Vilgax \u00e8 seriamente ferito dal conflitto a fuoco tra la sua astronave ed un'altra, sulla quale viaggiava l'Omnitrix prima che venisse spedito sulla Terra con una capsula di salvataggio, per motivi che verranno scoperti successivamente. Vilgax cerca di recuperare l'Omnitrix prima mandando vari droni robot a combattere contro Ben, poi, essendo ormai completamente guarito, provvede lui stesso, ma viene fermato ogni volta da Ben, Gwen e Nonno Max. Inoltre, durante la serie alcuni indizi portano a pensare che Max sappia pi\u00f9 degli alieni di quanto voglia far credere ai nipoti, fino alla rivelazione che lui aveva gi\u00e0 incontrato e combattuto Vilgax in passato e che faceva parte di un'organizzazione segreta, i Risolutori, il cui compito era occuparsi degli alieni presenti sul pianeta Terra. Una trama pi\u00f9 sottile della serie coinvolge invece Ben, costretto dagli eventi a \"crescere\" e ad imparare ad usare l'Omnitrix responsabilmente, con particolare enfasi nell'episodio .\nLa seconda parte.\nLa seconda serie coinvolge vari nemici, inoltre, Ben con l'aggiunta di Rotolone nell'Omnitrix scopre che pu\u00f2 trasformarsi in altri tipi d'alieni oltre ai 10 originali. Per quanto riguarda la trama legata all'Omnitrix, il pi\u00f9 rilevante di essi \u00e8 Kevin 11, un ragazzo con superpoteri particolari. Kevin \u00e8 in grado di assorbire vari tipi di energia e rilasciarli quando ne ha bisogno. Kevin incontra Ben per la prima volta nella prima serie, proprio nell'episodio \"Lo Strano Kevin\", e, in occasione di quell'incontro, assorbe inavvertitamente parte dell'energia dell'Omnitrix, assorbendo con essa alcuni dei poteri dell'orologio. Kevin diventa cos\u00ec l'antitesi di Ben. A causa del grande potere dell'orologio, Kevin si trasforma definitivamente in un alieno che non \u00e8 altri che l'unione delle dieci forme originali dell'orologio e Kevin incolpa Ben di questo. Verso la fine della serie anche Vilgax fa il suo ritorno, alleandosi con Kevin, cercando di riuscire insieme dove avevano fallito singolarmente in precedenza. Ma falliscono di nuovo, venendo inoltre intrappolati nel Vuoto Totale, una dimensione alternativa nella quale gli alieni pericolosi venivano in passato rinchiusi prima dai galvaniani e poi dai Risolutori. Un altro importante episodio \u00e8 la distruzione di Pelle d'Oca, uno degli alieni di Ben che, in uno degli episodi, scappa dall'orologio, cambia forma, diventando pi\u00f9 potente, e pianifica di impossessarsi dell'orologio e conquistare la galassia. Ma viene sconfitto e distrutto da Ben tramite la luce solare, visto che la nuova forma dell'alieno non gli consente di essere esposto alla luce. Parallelamente alle sfide che coinvolgono Ben, Gwen si ritrover\u00e0 pi\u00f9 volte ad affrontare lo Stregone e sua nipote Incantatrice, un'avversaria molto potente in grado di usare la magia, la quale diventer\u00e0 la sua principale antagonista e alla quale sottrarr\u00e0 il libro degli incantesimi. Il libro le permetter\u00e0, grazie al fatto di essere, a detta di Incantatrice, \"dotata di un'aura magica\", di apprendere le basi della magia e riequilibrer\u00e0 il rapporto nella serie con Ben e il suo Omnitrix in quanto le permetter\u00e0 di essergli maggiormente d'aiuto e di salvare a sua volta delle vite. Ognuno dei tre Tennyson diventa quindi molto importante nell'economia della squadra: Ben con il suo Omnitrix, Gwen con la magia, nonno Max con le sue esperienze e tecnologie da Risolutore.\nLa terza parte.\nLa terza serie ha un formato simile a quello della seconda serie, ma ancora pi\u00f9 \"dark\". I pochi episodi che fanno parte della trama vera e propria riguardano alieni somiglianti ai tradizionali mostri tratti da film horror, che Ben acquisisce come nuove forme tramite il loro contatto con l'Omnitrix. Una luce di colore viola, causata da un dispositivo di teletrasporto creato dall'alieno simile al Mostro di Frankenstein, Dottor Vicktor, preannuncia il loro arrivo. Vicktor, come si scoprir\u00e0 pi\u00f9 avanti, \u00e8 fedele a Pelle d'Oca, che sar\u00e0 riportato in vita da lui stesso pi\u00f9 tardi nel corso della terza serie stessa. L'ex alieno di Ben trama di far piombare la Terra nell'oscurit\u00e0 pi\u00f9 totale usando un raggio al corrodio, un minerale che sulla Terra non esiste, proiettato da una stazione spaziale e ritrasmesso su tutta la superficie terrestre da un trasmettitore nel Nuovo Messico, cosa che dovrebbe permettergli di conquistare per sempre i suoi pieni poteri e di regnare incontrastato sul pianeta. Il suo tentativo viene per\u00f2 ancora una volta fatto fallire da Ben; Pelle d'Oca muore nuovamente a causa della sua esposizione alla luce diretta del Sole, ma alla fine Ben scoprir\u00e0 che il DNA di Pelle d'Oca \u00e8 stato riaggiunto all'Omnitrix, non pi\u00f9 nella sua forma originale ma nella nuova.\nLa quarta parte.\nLa quarta e ultima stagione riguarda gli ultimi eventi che accadono durante la vacanza dei Tennyson prima del ritorno a casa. Gli episodi legati alla trama raccontano del conflitto tra Ben ed il capo dei Cavalieri Immortali, Re Eterno. Quest'ultimo recluta molti tra i nemici che Ben si \u00e8 fatto durante l'estate e forma un gruppo di supercattivi, i Terribili 10 (che comprende Re Eterno, il Cavaliere Ninja Robot Immortale, l'unico nemico inedito dei dieci, l'incredibile Sublimino, i tre Mostri del Circo, che ora fanno capo proprio a Sublimino, Rojo, Incantatrice, Clancy e il Dr Animus). I suoi obiettivi sono sconfiggere i Tennyson e rubare una fonte inesauribile di energia, la Sub-Energia, dal Monte Rushmore, base dei Risolutori. Ben sconfigge Re Eterno, causando inoltre la distruzione dei volti del Monte Rushmore durante il combattimento.\nLa fine dell'estate.\nLa serie termina con il rientro a casa di Ben alla fine delle vacanze, dove torna alla sua vita di tutti i giorni, ritornando, da eroe che era, ad essere ignorato e preso in giro da tutti. Inoltre, si ritrova inaspettatamente Gwen come compagna di scuola, poich\u00e9, dopo gli avvenimenti dell'estate, la ragazza si \u00e8 trasferita anch'essa a Bellwood. Succede per\u00f2 che i Tennyson vengono nuovamente attaccati da Vilgax e per combatterlo sono costretti ad \"arruolare\" i genitori di Ben, Carl e Sandra. Il ritorno anche di nonno Max nel team fa s\u00ec che tutta la famiglia si ritrovi unita nel combattere l'arcinemico di Ben. Vilgax viene infine attirato da Ben in un gasdotto costruito dal padre di Ben e fatto esplodere all'interno sconfiggendolo una volta per tutte facendo credere a Ben che Vilgax sia morto nell'esplosione. Ben grazie a nonno Max cancella la memoria ai suoi genitori facendo tornare segreta la sua identit\u00e0 di supereroe alieno.\nAmbientazione.\nLa famiglia Tennyson vive negli Stati Uniti d'America, precisamente nella cittadina di Bellwood, ma le vicende del cartone si svolgono anche nella galassia e nello spazio cosmico.\nEpisodi.\nLa serie \u00e8 divisa in 4 stagioni, per un totale di 49 puntate. In ogni episodio, Ben affronta una sfida diversa, attraversando un'impresa lunga e pericolosa per salvare il mondo che ama.\nL'interno dell'Omnitrix.\nIl soggetto principale delle serie \u00e8 l'Omnitrix, un apparecchio alieno simile ad un orologio trovato da Ben nel primo episodio. Usandolo, Ben pu\u00f2 trasformarsi in una variet\u00e0 di alieni diversi, che lui utilizza per combattere i vari nemici delle serie. Come spiegato nel cartoon, l'Omnitrix funziona trasferendo del DNA alieno a Ben, trasformandolo per un breve periodo di tempo nell'alieno scelto da lui (ma non sempre l'alieno che vuole) e poi ritrasformandolo nella sua forma umana. Come spiegato in \", il tempo limitato in cui l'orologio \u00e8 attivo (circa 10 minuti) serve per proteggere chi usa l'orologio dall'essere dominato dal DNA alieno.\nPer prevenire il problema di un semplice furto dell'Omnitrix da Ben, l'Omnitrix \u00e8 strutturato in modo che rimuoverlo dal polso di chi lo utilizza sia molto difficile. Inoltre, quando qualcuno prova a rimuoverlo, l'orologio emette un fascio di energia in tutte le direzioni, atto a scoraggiare l'eventuale ladro. Nei rari casi in cui qualcuno \u00e8 riuscito a rimuovere l'apparecchio, sembra che ci sia voluta un'enorme quantit\u00e0 di tempo o macchinari tecnologicamente molto avanzati per avere successo.\nCome gi\u00e0 ricorrente, cos\u00ec come in occasionali punti della trama, l'Omnitrix tende a funzionare in modi diversi dai desideri di Ben. A volte lo trasformer\u00e0 nell'alieno sbagliato, smetter\u00e0 di funzionare nel momento meno adatto, o semplicemente non si attiver\u00e0 per niente. Vari episodi mostrano che almeno una parte di questo comportamento \u00e8 causata dalla mancanza di familiarit\u00e0 di Ben con l'orologio e alcuni episodi mostrano come la conoscenza dell'orologio da parte di alcuni soggetti li porti a farlo funzionare con molta pi\u00f9 facilit\u00e0 di Ben. Quando usato con il suo pieno potenziale, l'Omnitrix pu\u00f2 funzionare all'infinito e tramite il volere di chi lo usa, piuttosto che dalla selezione manuale. Se Ben viene gravemente ferito, il potere dell'Omnitrix si terminer\u00e0 all'istante.\nLe origini dell'Omnitrix sono spiegate in \". Il suo creatore, Azmuth, spiega che lui lo costru\u00ec per provvedere ad una migliore intesa tra le varie specie aliene dell'universo - il proverbiale \"mettersi nei panni degli altri\". A quello scopo, l'Omnitrix assorbe e integra i DNA di alieni per l'uso di colui che lo utilizza. A causa del potenziale combattivo di alcuni alieni, specialmente quelli che Ben usa pi\u00f9 comunemente nei suoi combattimenti, l'orologio venne visto come un'arma distruttiva da Vilgax. Spaventato che qualcuno potesse usare l'Omnitrix per gli scopi sbagliati, Azmuth install\u00f2 un dispositivo di autodistruzione in esso, che \u00e8 l'argomento principale della trama del film \" Ben 10: Il segreto dell'Omnitrix\".\nSe le sue origini sono strane, ancor pi\u00f9 strano \u00e8 il suo funzionamento: l'Omnitrix non \u00e8 altro che un dispositivo \"wireless\" che si collega a Primus, un pianeta vivente creato da Azmuth, e che tramite il \"flusso del codone\" (un liquido verde che scorre su tutto il pianeta contenente il DNA di tutti gli esseri viventi dell'universo) trasmette le informazioni dei vari corredi genetici all'orologio e permette a Ben Tennyson di trasformarsi. I malfunzionamenti e gli scherzi causati dall'Omnitrix sono dovuti ad un malfunzionamento di questa trasmissione, ovviamente causato da Ben mentre trafficava con l'orologio, e come sistema d'emergenza l'Omnitrix gli trasmetteva un'informazione genetica casuale pur di permettergli la trasformazione.\nGli alieni principali sono:\nFilm TV.\nTre film dedicati a \"Ben 10\" sono stati distribuiti tra il 2007 e il 2012. Il primo \u00e8 un film d'animazione chiamato \"Il segreto dell'Omnitrix\", nel quale l'Omnitrix viene accidentalmente impostato per autodistruggersi e Ben deve assolutamente rintracciare il creatore del dispositivo per fermare il countdown. Il film and\u00f2 in onda negli Stati Uniti il 10 agosto 2007, mentre nel Regno Unito il 22 ottobre 2007. Michael Ouweleen ha descritto il nemico del film, Vilgax, come un \"Dart Fener senza senso dell'umorismo\". Una diversa versione de \"Il segreto dell'Omnitrix\" introduceva un nuovo alieno dell'Omnitrix (Milleocchi), che prendeva il posto dell'originale (Inferno) nella sequenza iniziale, and\u00f2 in onda il 1\u00ba settembre 2007. Una terza versione (con XLR8 nella sequenza iniziale) and\u00f2 in onda il 20 ottobre 2007. Durante la premi\u00e8re di \"Forza aliena\", venne spiegato che \"Il segreto dell'Omnitrix\" doveva inizialmente essere il finale cronologico della serie di \"Ben 10\", anche se fu trasmesso molto prima dell'ultimo episodio, che infatti non fa parte del canone della serie.\nIl secondo \u00e8 un film dal vivo intitolato \"Ben 10 - Corsa contro il tempo\", che and\u00f2 in onda su Cartoon Network il 21 novembre 2007. La trama si svolge presumibilmente prima de \"Il ritorno a casa\" e si sviluppa quando Ben, Gwen e nonno Max fanno ritorno nella cittadina di Bellwood per provare a tornare nuovamente alla \"normalit\u00e0\". Sfortunatamente, le loro vite vengono sconvolte ancora una volta da un misterioso alieno di nome Eon, che rivela di avere un'inaspettata connessione con l'Omnitrix. Il film fu diretto da Alex Winter. Winter dichiar\u00f2 alla conferenza stampa di presentazione del film, nel 2007, che le sue intenzioni erano che \"questa cosa somigliasse ad un film sugli X-Men\", che fosse un'avventura epica, \"pi\u00f9 vicina alla cinematografia che all'animazione\" e che fosse adatta a tutte le et\u00e0. La produzione del film termin\u00f2 nell'ottobre 2007.\nIl terzo film \u00e8 uscito nel 2012, circa tre anni dopo la fine della serie, ed \u00e8 in prodotto in CGI.\nSequel.\n\"Ben 10 - Forza aliena\" \u00e8 il seguito della prima serie di Ben 10 ed avviene cinque anni dopo la serie originale. Ci\u00f2 ha portato indirettamente questa serie ad assumere toni pi\u00f9 cupi rispetto alla precedente. La serie fu trasmessa per la prima volta negli Stati Uniti su Cartoon Network il 18 aprile 2008. Ha esordito anche in Canada, su Teletoon. Esiste un videogame del cartone per Nintendo DS, Wii, PlayStation 2 e PlayStation Portable. Dalla serie \u00e8 stato anche tratto un episodio crossover con la serie animata \"Generator Rex\", intitolato \".\nLa produzione di un altro sequel, \", venne trasmessa da Cartoon Network nel 2010. La serie avviene un anno dopo la fine di \"Forza aliena\".\nLa quarta serie \"\", avviene due anni dopo la terza serie, andando comunque in cronologia e con una nuova grafica.\nReboot.\nLa quinta serie \"Ben 10\", \u00e8 un reboot della prima serie con un nuovo stile grafico.\nVideogiochi.\n\"Protector of Earth\".\nNel 2007 \u00e8 stato pubblicato il primo videogioco dedicato alla serie: \"\", per PlayStation Portable, PlayStation 2, Wii e Nintendo DS."}
{"id": "1303813", "revid": "223303", "url": "https://it.wikipedia.org/wiki?curid=1303813", "title": "Laghi di Sibari", "text": "I Laghi di Sibari sono un complesso residenziale e portuale, creato su laghi artificiali di bonifica, che si trova nel golfo di Taranto, affacciato sul Mar Ionio. Il complesso risiede in prossimit\u00e0 della cittadina di Sibari, nel comune di Cassano all'Ionio (CS).\nStoria.\nI laghi furono realizzati dalla bonifica di una palude per volont\u00e0 di imprenditori friulani a met\u00e0 degli anni settanta del XX secolo. \nNel 2000 e nel 2002 i Laghi di Sibari, che contano una spiaggia di 2,5\u00a0km, hanno ottenuto la Bandiera Blu.\nInfrastrutture.\nAttualmente l'intero complesso \u00e8 costituito da quattro penisole, ognuna della quali comprende fra le 30 e le 50 ville. Inoltre si trova una darsena interna, accessibile attraverso un grande canale che termina con porte di acciaio. La zona offre quasi 3.000 posti barca.\nIl pescaggio interno della darsena \u00e8 di 2,50 metri e l'ampiezza delle Porte Vinciane che danno accesso ai laghi interni \u00e8 di 6 metri e, indicativamente, si possono ospitare imbarcazioni fino ai 18/20 metri di lunghezza. Un cantiere nautico provvede alla cura delle imbarcazioni in transito o stanziali ed \u00e8 inoltre possibile il rimessaggio delle imbarcazioni.\nIl complesso prevede vari servizi di ricezione tra cui negozi, un albergo, infrastrutture sportive, un cinema ed una chiesa. Il villaggio \u00e8 privato e sorvegliato da un corpo di vigilanza che non consente l'accesso ai non autorizzati."}
{"id": "1303814", "revid": "1982", "url": "https://it.wikipedia.org/wiki?curid=1303814", "title": "Ocean thermal energy conversion", "text": ""}
{"id": "1303815", "revid": "729019", "url": "https://it.wikipedia.org/wiki?curid=1303815", "title": "Episodi di Baywatch Nights (seconda stagione)", "text": " "}
{"id": "1303818", "revid": "363629", "url": "https://it.wikipedia.org/wiki?curid=1303818", "title": "Forkhead box P2", "text": "FOXP2 (abbreviazione di forkhead box P2) \u00e8 un gene implicato nello sviluppo delle abilit\u00e0 linguistiche. \nFOXP2 \u00e8 membro della grande famiglia di fattori di trascrizione chiamati proteine FOX. \nL'informazione derivante da mutazioni note nell'uomo e nel topo suggerisce che FOXP2 regoli geni coinvolti nello sviluppo di tessuti come il cervello, il fegato e il tratto gastro-intestinale, tuttavia non sono esattamente noti quali siano i geni regolati da FOXP2.\nStoria.\nLa ricerca del gene cominci\u00f2 inizialmente come risultato delle indagini nella famiglia KE (o K): alcuni membri di questa famiglia hanno presentato affezioni ereditarie nell'espressione e nel linguaggio e gli individui in vita risalgono a tre generazioni. Un approfondimento dello studio della famiglia ha dimostrato l'eredit\u00e0 autosomica dominante della malattia.\nFu quindi eseguito un esame del genoma dei membri affetti e di alcuni dei familiari non affetti. Questo esame iniziale limit\u00f2 le regioni coinvolte ad una sequenza interna al cromosoma 7, che l'\u00e9quipe chiam\u00f2 \"SPCH1\". La decodificazione della sequenza di questa regione fu compiuta con l'aiuto di cloni di cromosoma artificiale batterico.\nA questo punto, fu localizzato un altro individuo con una patologia simile, ma non imparentato con la famiglia. La mappatura del suo genoma condusse alla scoperta che vi era una rottura nel cromosoma 7. Ulteriori indagini hanno evidenziato una mutazione puntiforme in questo cromosoma.\nDopo aver ricostruito ed analizzato la sequenza, attualmente \u00e8 identificata col nome di gene FOXP2.\nCaratteristiche evolutive.\nLa sequenza della proteina FOXP2 \u00e8 altamente conservata. Proteine simili alla FOXP2 si possono trovare negli uccelli (ad esempio negli oscini), pesci, e rettili come l'alligatore.\nA parte il tratto poliglutamminico, codificato da una sequenza ripetuta di estensione assai variabile nei vari taxa e generi, il FOXP2 umano differisce da quello dello scimpanz\u00e9 per soli due amminoacidi, per tre amminoacidi da quello del topo, per sette amminoacidi dal diamante mandarino. \nSebbene alcuni autori abbiano supposto che differenze di due amminoacidi tra uomo e scimpanz\u00e9 possano aver condotto alla evoluzione del linguaggio negli uomini, le mutazioni si trovano in un esone dalla funzione sconosciuta. Una delle due mutazioni \u00e8 inoltre diffusa nell'ordine dei carnivori, senza che sia associato all'apprendimento di vocalizzi. \nGli oscini, che sono in grado di emettere vocalizzi appresi, non mostrano peraltro lo stesso pattern di mutazioni dell'uomo in quell'esone: ci\u00f2 suggerisce che cambiamenti nella sequenza proteica di FOXP2 non determinano la evoluzione dell'apprendimento di vocalizzi negli uomini come nei passeri. Dunque, anche se FOXP2 \u00e8 necessario per parlare, potrebbe non essere stato sempre coinvolto nella evoluzione del linguaggio.\nFunzione.\nFOXP2 \u00e8 necessario al corretto sviluppo dell'encefalo e del polmone. \nTopi \"knockout\" con una sola copia di FOXP2 presentano capacit\u00e0 di vocalizzazione significativamente ridotte da cuccioli. \nTopi \"knockout\" privi di copie funzionali di FOXP2 presentano dimensioni ridotte, anormalit\u00e0 in regioni cerebrali come le cellule di Purkinje ed insufficiente sviluppo polmonare che porta a morte dopo 21 giorni dalla nascita.\nStudi preliminari su passeri hanno inoltre suggerito che FOXP2 possa regolare i geni coinvolti nella neuroplasticit\u00e0: i livelli di FOXP2 nel cervello aumentano significativamente quando i maschi sono in fase di apprendimento o di esercizio, ma non quando eseguono il canto davanti alle femmine.\nPatologie molecolari.\nAlcuni casi di disprassia verbale dello sviluppo nell'uomo sono risultati collegati con mutazioni nel gene FOXP2.\nQuesti individui hanno piccole disabilit\u00e0 anche non cognitive ma sono incapaci di produrre i movimenti coordinati necessari per parlare. L'analisi della MRI funzionale di questi individui con difficolt\u00e0 nella parola e nella applicazione della grammatica hanno mostrato una ipoattivazione della area di Broca e del putamen, centri encefalici che si pensa siano coinvolti nelle abilit\u00e0 linguistiche. Per questi motivi, FOXP2 \u00e8 stato ritenuto il \"gene della parola e del linguaggio\". \nI ricercatori hanno anche indagato l'associazione tra FOXP2 e autismo ma senza risultati significativi.\nCi sono prove che le disabilit\u00e0 linguistiche associate a mutazioni nel gene FOXP2 non siano semplicemente il risultato di un deficit alla base del controllo motorio. Ad esempio le disabilit\u00e0 comprendono difficolt\u00e0 nella comprensione e l'immagine cerebrale degli individui affetti indica anormalit\u00e0 funzionali in regioni corticali collegate al linguaggio, dimostrando che i problemi sono estesi al di l\u00e0 del sistema motorio."}
{"id": "1303823", "revid": "694292", "url": "https://it.wikipedia.org/wiki?curid=1303823", "title": "Chiese di Pescia", "text": ""}
{"id": "1303825", "revid": "196390", "url": "https://it.wikipedia.org/wiki?curid=1303825", "title": "Marina di Sibari", "text": ""}
{"id": "1303826", "revid": "712828", "url": "https://it.wikipedia.org/wiki?curid=1303826", "title": "Peach Creek", "text": ""}
{"id": "1303827", "revid": "466539", "url": "https://it.wikipedia.org/wiki?curid=1303827", "title": "Harry Earles", "text": "Biografia.\nDi origine tedesca, \u00e8 ricordato dai cinefili per aver interpretato il nano Hans nel film \"Freaks\" (1932) di Tod Browning, nel quale la sorella Daisy Earles rivestiva il ruolo di Frieda. Assieme alle sorelle Tiny Doll e Gracie Doll aveva fondato la compagnia teatrale The Doll Family."}
{"id": "1303838", "revid": "287204", "url": "https://it.wikipedia.org/wiki?curid=1303838", "title": "Eliteserien kvinner", "text": "L'Eliteserien kvinner (conosciuta con la sigla EK) \u00e8 il massimo campionato di pallacanestro femminile della Norvegia. Il campionato della stagione 2008/09 \u00e8 stato giocato da solo 7 squadre perch\u00e9 la squadra dell'Elite Nord \u00e8 stata estromessa per bancarotta.\nIl campionato maschile \u00e8 denominato \"Basketball League Norway\"."}
{"id": "1303841", "revid": "22356", "url": "https://it.wikipedia.org/wiki?curid=1303841", "title": "Lophiodon", "text": "Il lofiodonte (gen. Lophiodon) \u00e8 un mammifero estinto, fossile dell'Eocene medio e superiore (da 45 a 40 milioni di anni fa). I suoi fossili sono stati rinvenuti in Europa.\nUn parente fossile dei tapiri.\nL'aspetto di questo animale doveva essere vagamente simile a quello di un grosso tapiro; le zampe, lunghe e robuste, sorreggevano un corpo pesante e a forma di botte. La testa era grande e probabilmente possedeva una corta proboscide, a causa della presenza di ossa nasali arretrate. La proboscide doveva servire all'animale in vita per portarsi alla bocca le molte foglie di cui il lofiodonte si cibava. Le dimensioni erano notevoli, e alcune specie potevano raggiungere la taglia di un rinoceronte. Bench\u00e9 strettamente imparentati con i tapiri, i lofiodonti si estinsero alla fine dell'Eocene, nel corso dell'evento chiamato Grand Coupure, e non lasciarono discendenti.\nResti fossili di una specie di lofiodonte (\"L. lautricense\") sono presenti al Museo di Paleontologia e Preistoria dell'Universit\u00e0 di Ferrara.\nCollegamenti esterni.\nIl lofiodonte all'Universit\u00e0 di Ferrara"}
{"id": "1303842", "revid": "990473", "url": "https://it.wikipedia.org/wiki?curid=1303842", "title": "UAZ Patriot", "text": "La UAZ Patriot \u00e8 un fuoristrada di medie dimensioni prodotto a partire dal 2005 dalla UAZ, casa automobilistica russa parte del gruppo Severstal'.\nIl contesto.\nPur avendo una linea moderna e molto automobilistica questo veicolo mantiene buone caratteristiche da fuoristrada: \u00e8 in grado di superare pendenze fino a 30\u00b0 e angoli di dosso di 35\u00b0, inoltre ha una capacit\u00e0 di guado di 50\u00a0cm, queste specifiche sono il risultato dell'adozione di sospensioni posteriori a ponte rigido, di una notevole altezza da terra e del riduttore di velocit\u00e0.\nPer la costruzione di questa vettura vengono utilizzati molti componenti prodotti da terze parti ad alta specializzazione, questo ha permesso di migliorare la finitura e la qualit\u00e0 riducendo i costi di produzione; una peculiarit\u00e0 \u00e8 il nuovo cambio coreano Dymos prodotto dalla Hyundai Motor Company pi\u00f9 sfruttabile e comodo dei precedenti.\nUna capacit\u00e0 di carico di 600 kg, le doti fuoristradistiche e un prezzo abbordabile hanno permesso a questo modello di vettura di ottenere in Russia un discreto successo.\nIl motore \u00e8 il ZMZ-409.10 da 2693 cm\u00b3 4 cilindri e 16 valvole gi\u00e0 montato sulla 469/Hunter, eroga oltre 128 CV al regime di rotazione di 4400 giri/min e ha una coppia motrice di 217 N\u00b7m a 2500 giri che consente alla Patriot di superare i 150 km/h di velocit\u00e0 massima."}
{"id": "1303844", "revid": "76963", "url": "https://it.wikipedia.org/wiki?curid=1303844", "title": "Thomas Gibson", "text": "\u00c8 noto soprattutto per aver interpretato Greg Montgomery nella sit-com \"Dharma &amp; Greg\", dal 1997 al 2002, e per il ruolo di Aaron Hotchner nella serie televisiva \"Criminal Minds\", dal 2005 al 2016.\nBiografia.\nEsordisce nel 1987, partecipando alla soap opera \"Beautiful\"; in seguito ha preso parte ad altre soap opera quali \"Cos\u00ec gira il mondo\" e \"Destini\". Nel 1992 esord\u00ec al cinema nel film \"Cuori ribelli\", l'anno seguente recita in \"La natura ambigua dell'amore\" e \"L'et\u00e0 dell'innocenza\". Verso la met\u00e0 degli anni novanta entra a far parte del mondo delle serie televisive. Dal 1994 al 1998 interpreta il dr Daniel Nyland in \"Chicago Hope\", grazie a cui ottiene un ruolo nell'ultimo film di Stanley Kubrick, il controverso \"Eyes Wide Shut\", mentre nel 2000 recita in \"I Flintstones in Viva Rock Vegas\". Dal 1997 al 2002 interpreta il razionale Greg Montgomery, marito dell'esuberante Dharma (interpretata da Jenna Elfman), nella sit-com \"Dharma &amp; Greg\".\nDal 2005 al 2016 interpreta il ruolo dell'agente supervisore Aaron \"Hotch\" Hotchner nella serie \"Criminal Minds\". L'11 agosto 2016 Gibson fu sospeso dopo due episodi della dodicesima stagione del telefilm \"Criminal Minds\", in seguito a un alterco avvenuto sul set con lo scrittore-produttore della serie televisiva. Successivamente Gibson si \u00e8 scusato per il confronto in una dichiarazione, sostenendo che la controversia sarebbe nata in seguito a alcune divergenze creative in un episodio che Gibson stava dirigendo (avendone gi\u00e0 diretti sei della serie dal 2013). Il giorno seguente, ABC Studios e CBS Television Studios, che co-distribuiscono \"Criminal Minds\", rilasciarono una dichiarazione, annunciando la fine del contratto di Gibson con la serie televisiva. Fu quindi definita l'uscita del personaggio di Aaron Hotchner dalla trama della serie televisiva, dato che Gibson non girer\u00e0 pi\u00f9 alcuna scena nella serie.\nVita privata.\nNel 1993 ha sposato l'attrice Christine Parker, con la quale ha avuto tre figli, James (1999), Agatha Marie (2004) e Travis (2002). La famiglia vive a San Antonio, Texas. Gibson e sua moglie si sono separati nel 2011 e hanno aperto la pratica di divorzio nel 2014. All'inizio di febbraio 2018 il divorzio \u00e8 diventato ufficiale."}
{"id": "1303855", "revid": "1938966", "url": "https://it.wikipedia.org/wiki?curid=1303855", "title": "Eseguibile EXE", "text": "L'estensione EXE identifica, nei sistemi operativi MS-DOS, OS/2 e Windows, un file che contiene codice eseguibile, cio\u00e8 un programma o un driver di dispositivo. Oltre alle istruzioni di codice eseguibile, i file EXE contengono di solito anche i dati e le risorse (immagini, testi, icone ecc.) necessarie all'interfaccia grafica o in generale al funzionamento del codice.\nFormati di file eseguibili.\nSotto la generica estensione EXE si possono trovare in realt\u00e0 molti formati eseguibili diversi di cui i pi\u00f9 comuni sono:\nAltri formati.\nOltre a questi, esistono alcuni particolari formati eseguibili come il W3 (un gruppo di file LE, usato solo nel file WIN386.EXE), il W4 (un gruppo di file LE compressi, usato solo nel file VMM32.VXD), i formati DL, MP, P2, P3 (gli ultimi tre usati da Phar Lap extender) e probabilmente altri.\nFormati e compatibilit\u00e0.\nMolti formati eseguibili avanzati incorporano uno stub DOS, cio\u00e8 un programma DOS minimale; quindi anche i file in formato LX e PE iniziano sempre con le due lettere \"MZ\" del vecchio formato DOS: se si esegue sotto DOS un programma per Windows, il DOS caricher\u00e0 ed eseguir\u00e0 lo stub che mostrer\u00e0 a video un messaggio di errore e poi terminer\u00e0. Invece i sistemi operativi Windows o OS/2 non caricheranno lo stub DOS e inizieranno il caricamento dalla locazione del file successiva allo stub, dov'\u00e8 presente l'identificatore \"PE\" o \"LX\"."}
{"id": "1303859", "revid": "503924", "url": "https://it.wikipedia.org/wiki?curid=1303859", "title": "Tantum Ergo Sacramentum", "text": "Il Tantum Ergo Sacramentum \u00e8 un inno liturgico in Latino estratto (si tratta delle ultime due strofe) dal \"Pange lingua\", composto da San Tommaso d'Aquino per la celebrazione della solennit\u00e0 del Corpus Domini su espressa richiesta di papa Urbano IV.\nGli altri due inni attribuiti a san Tommaso sono \"O salutaris Hostia\" e \"Panis Angelicus\".\nIl canto di questo inno \u00e8 indicato nella celebrazione della benedizione eucaristica.\nIl \"Liber Usualis\" prevede sette versioni del \"Tantum Ergo\" da cantarsi in giorni differenti.\nAl \"Tantum Ergo Sacramentum\" (seguito da due orazioni), e al \"Pange Lingua\" sono collegate due indulgenze, valide anche per le anime dei defunti.\nMusica.\nIl Tantum ergo \u00e8 stato musicato da moltissimi musicisti, anche in pi\u00f9 versioni: il solo Vincenzo Bellini ha composto:\nGioachino Rossini ha composto una versione per organo e tenore. Vanno anche ricordate versioni di Wolfgang Amadeus Mozart, Giuseppe Verdi, Franz Joseph Haydn, Pierluigi da Palestrina, Anton Bruckner, Fran\u00e7ois Couperin, Franz Liszt, Franz Schubert, nonch\u00e9 edizioni rock e pop, tra le quali merita di essere ricordata quella di Danilo Sacco, con i Nomadi e con la sua nuova \"band\". La versione di gran lunga pi\u00f9 conosciuta e pi\u00f9 eseguita nelle celebrazioni liturgiche rimane comunque quella in canto gregoriano; piuttosto simile a quella gregoriana \u00e8 la versione in canto ambrosiano."}
{"id": "1303860", "revid": "153409", "url": "https://it.wikipedia.org/wiki?curid=1303860", "title": "Monte (Corsica)", "text": ""}
{"id": "1303864", "revid": "110157", "url": "https://it.wikipedia.org/wiki?curid=1303864", "title": "Museo civico di storia naturale (Verona)", "text": "Il museo civico di storia naturale \u00e8 un museo di Verona ospitato dal 1833 in palazzo Pompei, Lungadige Porta Vittoria, 9. Raccoglie circa 3 milioni di reperti.\nStoria del museo civico.\nIl museo civico di Verona \u00e8 fra i pi\u00f9 prestigiosi d'Italia e d'Europa e la sua storia inizia secoli fa. \nIl farmacista Francesco Calzolari, che aveva una farmacia in piazza delle Erbe, la Campana d\u2019Oro, inizi\u00f2 ad interessarsi alle erbe medicinali che nascevano sul Monte Baldo e cre\u00f2 a Verona un suo museo naturalistico (tra i primi al mondo, chiamato \"Stanza delle meraviglie\") attorno alla met\u00e0 del XVI secolo e che si pu\u00f2 considerare il primo nucleo delle collezioni museali.\nLe successive collezioni sono state raccolte poi da altre importanti e colte personalit\u00e0 veronesi a partire dal Seicento e dal Settecento come medici, farmacisti, erboristi e nobili che per ragioni di interesse personale e studio hanno iniziato a raccogliere in modo sistematico diversi campioni e reperti legati all'approfondimento scientifico e naturalistico.\nIl moderno museo civico di storia naturale \u00e8 stato fondato come museo civico di Verona nel 1861, quando tutte le collezioni cittadine, sia di arte sia naturalistiche sono state riunite nella stessa sede di palazzo Pompei. Successivamente con il riordino delle collezioni operata da Antonio Avena nel 1926, furono separate. Le collezioni naturalistiche rimasero a palazzo Pompei mentre le collezioni d'arte antica furono trasferite al Museo archeologico al teatro romano e al Museo civico di Castelvecchio. Le collezioni d'arte moderna vennero sistemate nel 1939 nella Galleria d'arte moderna Palazzo Forti.\nDurante la seconda guerra mondiale l'edificio sub\u00ec bombardamenti e danneggiamenti, riparati nel dopoguerra. Venne ricostruito nella sua parte pi\u00f9 interna e quando fu riaperto al pubblico, nel 1952, divenne una delle strutture museali naturalistiche fra le pi\u00f9 importanti d'Italia ed alla sua inaugurazione intervenne il Presidente della Repubblica Luigi Einaudi.\nSedi.\nIl museo ha due sedi. \nEsposizioni naturalistiche.\nIl materiale \u00e8 solo in parte esposto in 16 grandi sale, e molte collezioni sono mantenute nei depositi museali considerando che l'istituzione conserva oltre due milioni di reperti, tutti appartenenti al comune di Verona oppure allo stato italiano. Le esposizioni hanno come scopo primario la divulgazione naturalistica e sono studiate per gli alunni delle scuole, per gli adulti pi\u00f9 o meno esperti e per gli studiosi italiani e stranieri che conducono ricerche sulla storia naturale. Per questi ultimi sono accessibili la biblioteca, i diversi laboratori ed i depositi dove sono conservate le collezioni non in esposizione. \nSezioni espositive:\nBotanica.\nNella sezione botanica del museo sono presenti 130.000 esemplari di \"piante crittogamiche\", 120.000 esemplari di \"piante vascolari\", e ci sono anche erbari di \"Teratologia\". Da menzionare il Fondo Uberto Tosco, costituito dalla donazione (1975) della biblioteca e del prezioso erbario appartenuti al botanico torinese, conservatore onorario del museo e amico di Sandro Ruffo.\nNella sala di Bolca e di altri siti locali della sezione di paleontologia sono presenti fossili di esemplari di piante tropicali, come palme del genere Latanites, vissute 50 milioni di anni fa.\nGeologia e paleontologia.\nUna sala del museo tra le pi\u00f9 interessanti raccoglie moltissimi fossili che provengono in particolare dai giacimenti fossiliferi di Bolca ma anche da altri siti veronesi, come monte Vegroni, monte Postale, monte Purga e Negrar.\nSono presenti molti reperti paleontologici, in particolare riguardanti vertebrati fossili. Fanno parte della collezione molti pesci fossili provenienti da Bolca, per un totale di 2.500 esemplari, classificati e reperibili, ed a questi si sono aggiunti altri 239 esemplari, sempre di pesci fossili provenienti da Bolca, donati dal dottor Baja nel 1982.\nIl museo conserva anche circa 150.000 esemplari di mammiferi che arrivano da numerose collezioni, inoltre fossili di invertebrati (8.000 esemplari), di piante e di crostacei.\nIl settore di geologia conserva campioni di rocce che contengono una grande variet\u00e0 di minerali tipici del territorio e di altre zone, non solo nazionali.\nPreistoria.\nLe collezioni sulla preistoria del museo provengono da ricerche e scavi condotti nella provincia di Verona. In particolare ci sono reperti provenienti dalle palafitte del lago di Garda, tra cui pi\u00f9 di 4.000 oggetti di bronzo, reperti provenienti dai monti Lessini, del paleolitico, provenienti soprattutto dal Ponte di Veja e Fumane, reperti dell'et\u00e0 del bronzo trovati nella bassa veronese. Ci sono anche alcuni reperti preistorici provenienti dalla Puglia.\nZoologia.\nLe collezioni di zoologia riguardano l'intera fauna italiana, e soprattutto specie invertebrate.\nIn particolare sono presenti:\nSala Museo Zangheri.\nIl museo civico di storia naturale di Verona ospita le collezioni del grande naturalista forlivese Pietro Zangheri che costituiscono un vero e proprio museo di storia naturale della Romagna. Per meglio valorizzare l'importante materiale, il 17 dicembre 2009 \u00e8 stata inaugurata un'apposita sala espositiva intitolata \"Sala Museo Zangheri\", sita al piano primo rialzato di Palazzo Pompei."}
{"id": "1303869", "revid": "79642", "url": "https://it.wikipedia.org/wiki?curid=1303869", "title": "Mark Nishita", "text": ""}
{"id": "1303870", "revid": "121074684", "url": "https://it.wikipedia.org/wiki?curid=1303870", "title": "Torre del Marzocco", "text": "La Torre del Marzocco \u00e8 un'antica torre d'avvistamento risalente al XV secolo e che si innalza a Livorno, all'interno delle aree portuali situate a nord della citt\u00e0.\nEssa deve il suo nome alla presenza del \"marzocco\", il leone rampante simbolo della Repubblica di Firenze; il leone, raffigurato in una banderuola bronzea posta alla sommit\u00e0 della cuspide, and\u00f2 perduto in mare nel corso del XVIII secolo, quando fu rovinosamente colpito da un fulmine.\nOdoardo Warren a met\u00e0 del Settecento, nella sua relazione delle fortificazioni toscane, la definisce la pi\u00f9 bella torre delle coste italiane.\nStoria.\nIn epoca medioevale l'area del Marzocco era parte di Porto Pisano, lo scalo portuale della Repubblica di Pisa, attivo sin dall'epoca romana (\"Sinus pisanus\").\nDecaduta Pisa e con essa il suo porto, nel 1421 la Repubblica di Firenze ottenne il pieno controllo sul Castello di Livorno, il piccolo villaggio situato in una cala a sud di Porto Pisano.\nLa Torre del Marzocco rappresenta la prima grande opera realizzata dal governo fiorentino a Livorno e fu costruita sulle rovine della Vermiglia; alcuni ne attestano la costruzione attorno alla met\u00e0 del XV secolo, mentre per altri fu edificata a partire dal 1423 sulle rovine di una torre d'epoca pisana.\nAncora pi\u00f9 incerto \u00e8 il nome del progettista: in passato \u00e8 stato caldeggiato il nome di Filippo Brunelleschi, ma persino l'attribuzione pi\u00f9 comune a Lorenzo Ghiberti \u00e8 stata recentemente messa in discussione.\nNegli ultimi anni \u00e8 stata avanzata la suggestiva ipotesi che il disegno della torre sia opera di Leon Battista Alberti, uno dei massimi architetti del Rinascimento, che potrebbe aver lavorato alla torre labronica tra il 1457 ed il 1464.\nSuccessivamente, nel 1535, il duca Alessandro de' Medici fece costruire un fortilizio alla base del Marzocco per sistemarvi l'artiglieria.\nLa torre, restaurata dopo il 1737 quando un fulmine ne danneggi\u00f2 la sommit\u00e0, nei primi decenni del Novecento \u00e8 stata inglobata nelle crescenti strutture del porto labronico.\nDescrizione.\nDi forma ottagonale, la torre si innalza su un basamento a tronco di piramide ed \u00e8 chiusa alla sommit\u00e0 da un ballatoio aggettante (sorretto da una teoria di mensole) e da una copertura a cuspide.\nLa costruzione, alta circa 54 metri, ha un perimetro del fusto di 12 metri; \u00e8 rivestita completamente in marmo bianco dei Monti Pisani e su ciascuno degli otto spigoli reca impresso il nome del vento ad esso corrispondente (Mezzod\u00ec, Iscilocho, Levante, Grecho, Tramontana, Maestro, Ponente, Gherbino). Sotto i ponti dei beccatelli dell'ultimo piano sono scolpiti i quattro emblemi fiorentini: il giglio, la croce del popolo, il leone marzocco della repubblica, il drago ghibellino sotto gli artigli dell'aquila guelfa. Su ognuno degli otto lati si presenta solo una piccola finestra per piano, lasciando la totale vigilanza esterna su 360\u00b0 all'ultimo piano, coperto dalla galleria perimetrale oggi scomparsa. \nNel pavimento della galleria vi sono delle aperture circolari fornite di chiusini in pietra ad uso di piombatoie o caditoie con le quali era possibile colpire con pietre o palle lapidee chi si avvicinasse con intenzioni ostili al piede della torre.\nAlla torre si accedeva, mediante un ponte levatoio posto all'altezza del primo piano e collegato ad una scala esterna, distaccata dalla facciata con una torretta isolata, e successivamente da una piccola porticciola posta sul lato meridionale, dalla quale si sale per una ripida e stretta scala in mattoni al primo piano.\nAll'interno conta di sette piani fuori terra ed \u00e8 presente nelle fondamenta una cisterna per la raccolta dell'acqua pluviale che, scorrendo lungo le lisce pareti marmoree, veniva raccolta nel cordolo di marmo posto tra il fusto e il basamento a scarpa, dove un piccolo condotto la scaricava nel serbatoio sottostante.\nIl fortino mediceo \u00e8 successivo e la circonda con un andamento irregolare, seguendo la linea degli scogli del tempo, essendo allora la torre isolata dalla costa. Vi si accedeva solo per mare tramite un piccolo molo con scalo posto sul lato nord-est; all'interno del fortino si trovavano alcune costruzioni basse che venivano utilizzate come casotto della polvere, stanze del comandante, forno, corpo di guardia ed un vasto magazzino posto sotto il bastioncino meridionale sulla cui copertura era posta una batteria di spingarde. La piccola guarnigione era armata con sei cannoni, quattro spingarde e vari fucili e munizioni.\nSui lati nord-nordovest della torre si vedono ancora scolpiti stemmi ed iscrizioni che ricordano i vari comandanti del presidio:\nDal ballatoio sulla sommit\u00e0 nei giorni di maggiore visibilit\u00e0 si gode un panorama a 360\u00b0 che abbraccia da Viareggio a Pisa, nell'interno fino a Cascina, le colline livornesi e verso sud fino all'Elba con le altre isole.\nArchitettura.\nLa critica ha osservato per la Torre del Marzocco una possibile derivazione dalla celebre Torre dei Venti di Atene, un edificio a pianta ottagonale dell'antica Grecia caratterizzato da immagini in rilievo delle divinit\u00e0 corrispondenti agli otto venti.\nQuesta affinit\u00e0 testimonierebbe quindi l'elevato grado di cultura del progettista, profondo conoscitore della cultura ellenica e probabilmente tra i maggiori architetti dell'epoca.\nLa \"torre dei venti\" greca ha le facciate corrispondenti ai venti, mentre la torre del Marzocco ha gli spigoli corrispondenti ai venti.\nLa Torre del Marzocco nel Cinema.\nNegli anni venti del Novecento, le acque antistanti la Torre del Marzocco, tra Calambrone e la Fortezza Vecchia, sono state teatro della battaglia navale del film Ben Hur (1925)."}
{"id": "1303875", "revid": "834", "url": "https://it.wikipedia.org/wiki?curid=1303875", "title": "X-face", "text": ""}
{"id": "1303886", "revid": "1031941", "url": "https://it.wikipedia.org/wiki?curid=1303886", "title": "Liber Usualis", "text": "Il Liber usualis Missae et Officii, ma pi\u00f9 comunemente Liber usualis, \u00e8 un libro liturgico che contiene una raccolta dei canti gregoriani utilizzati dalla Chiesa cattolica nel rito romano. Dei canti vengono trascritti i testi e la melodia nella sola notazione quadrata.\nLa prima edizione risale al 1896, effettuata dai monaci dell'Abbazia di Solesmes. Sono seguite diverse edizioni e dopo il Concilio Vaticano II non ha avuto pi\u00f9 nuove edizioni.\nIl \"Liber Usualis\" \u00e8 diffuso in tutto il mondo in latino, anche se attualmente viene sostituito dal pi\u00f9 aggiornato \"Graduale Triplex\" dove nel repertorio, oltre alla notazione quadrata, viene trascritta anche la notazione sangallese e metense e dove la scelta dei brani \u00e8 pi\u00f9 meditata.\nContenuto.\nDopo l\"'Ordo Missae\", cio\u00e8 il testo della Messa, \u00e8 presente una piccola guida al canto gregoriano indirizzata ai cantori meno esperti con indicazioni nell'esecuzione della salmodia.\nSeguono i canti dell'ordinario della messa e tutti i salmi nei loro otto toni e il Magnificat, che vengono impiegati nella recita del Breviario romano e nella Liturgia delle Ore.\nSi prosegue con il proprio del Tempo: per ogni giorno del calendario liturgico sono segnati tutti i canti che devono essere eseguiti nella vigilia, nelle lodi mattutine, nell'ora terza, sesta, nona, nei Vespri, nella Compieta e nella Messa.\nI canti che riguardano la Liturgia delle Ore sono contenuti in quella parte del libro detta \"Antiphonarium\", mentre quelli che riguardano la Messa sono nella parte dei \"Gradualia\".\nNell'insieme \u00e8 formato da una raccolta eterogenea di brani. Se la maggior parte dei pezzi appartiene al patrimonio genuino del canto gregoriano, un'altra buona parte \u00e8 di pi\u00f9 recente data e porta le caratteristiche pi\u00f9 o meno visibili del luogo e dell'epoca di composizione (Messa ed Ufficio della SS.ma Trinit\u00e0 per esempio). Altri pezzi arrivano perfino ad allontanarsi nettamente dallo stile gregoriano (Adoro te devote, Stabat Mater) o vi si oppongono completamente (O filii et filiae, Adeste fideles), pur rimanendo \"musica religiosa\"."}
{"id": "1303892", "revid": "125957574", "url": "https://it.wikipedia.org/wiki?curid=1303892", "title": "Giuseppe Chiovenda", "text": "Biografia.\nSi laure\u00f2 a Roma, dove fu allievo di Vittorio Scialoja.\nInizi\u00f2 la sua carriera di giurista insegnando nelle Universit\u00e0 degli Studi di Parma (1902), Bologna (1905), Napoli (1905) e successivamente Roma (1907). Fu socio nazionale della Accademia dei Lincei e rettore del Regio Istituto Superiore di Studi Commerciali e Amministrativi dell'Universit\u00e0 degli Studi di Roma \"La Sapienza\" dal 1911 al 1913.\nNel 1924 con Francesco Carnelutti fond\u00f2 e diresse la \"Rivista di diritto processuale civile\".\nPensiero.\nIl suo pensiero \u00e8 considerato riferimento portante nella stesura del codice di diritto processuale civile del 1940. Strenuo sostenitore del principio dell'oralit\u00e0, fu redattore del progetto di riforma dello stesso codice nel 1919.\nChiovenda \u00e8 riconosciuto come uno dei maggiori esponenti della dottrina giuridica italiana, al punto da essere chiamato il \"Sommo Chiovenda\". In particolare influenz\u00f2 la dottrina processualistica conferendole un influsso rigorosamente scientifico e superandone l'ancillarit\u00e0 rispetto al diritto sostanziale. Come allievo di Scialoja risent\u00ec, soprattutto nei primi lavori e nelle scelte metodologiche, dell'insegnamento romanistico. \nRiconoscimenti.\nCol DPR 10 dicembre 1959, il suo paese natale mut\u00f2 il nome in Premosello-Chiovenda in suo onore.\nOpere.\nLe sue opere principali:"}
{"id": "1303896", "revid": "672775", "url": "https://it.wikipedia.org/wiki?curid=1303896", "title": "Ferrovia Genova-Pisa", "text": "La ferrovia Genova-Pisa \u00e8 una delle principali linee ferroviarie italiane, che corre lungo la costa ligure da Genova a Pisa attraversando la Riviera Ligure di Levante e la Versilia.\nLa linea, interamente a doppio binario, oltre a Genova e Pisa attraversa anche i capoluoghi di La Spezia, Carrara e Massa. Superata Pisa, in direzione sud, la direttrice tirrenica prosegue fino a raggiungere Roma.\nStoria.\nLa linea nasce dall'unificazione di due progetti distinti. Il primo riguardava una linea tra Pisa e Massa come espansione del gi\u00e0 esistente nodo di Pisa, mentre il secondo era quella che venne chiamata \"ferrovia ligure\". Entrambe le tratte furono concesse inizialmente alle Strade Ferrate Livornesi.\nLa ferrovia toscana.\nLa prima tratta, tra Pisa Porta Nuova (dal 1939 Pisa San Rossore) e Viareggio (dal 1936 Viareggio Scalo), di 19 chilometri, venne aperta il 15 aprile 1861, seguita, nel dicembre dello stesso anno, dal collegamento con la stazione di Pisa Centrale, verso sud e dalla tratta Viareggio-Pietrasanta, di 10 chilometri, verso nord.\nNel 1862 vengono aperti altri due tratti di linea: il 1\u00ba febbraio tra Pietrasanta e Seravezza, di soli 3,5 chilometri, e il 1\u00ba novembre quello tra Seravezza e Massa, di 7 chilometri.\nLa ferrovia ligure.\nIl progetto di una ferrovia ligure che unisse Ventimiglia con Massa (e il resto delle ferrovie esistenti nell'Italia centrale) fu deciso con apposita Reale Legge del 27 ottobre 1860, ma la sua realizzazione, a causa dell'impervia costa ligure, si rivel\u00f2 tra le pi\u00f9 difficili e costose del periodo.\nIl primo tronco del progetto, di 17 chilometri, tra Massa e Sarzana con la stazione intermedia di Avenza-Carrara, venne aperto in due sezioni: da Massa fino ad Avenza il 26 dicembre 1862 e da Avenza a Sarzana il 15 maggio 1863, seguito dalla gi\u00e0 pi\u00f9 difficoltosa tratta Sarzana-Vezzano Ligure-La Spezia aperta il 4 agosto 1864. Nel 1865 le Strade Ferrate Livornesi, concessionarie della linea, furono assorbite dalle Strade Ferrate Romane (SFR).\nUn tratto in particolare del primo tronco, dalla stazione di Avenza fino a quella di Sarzana, venne interessato nell'ottobre del 1881 dal deragliamento di un treno diretto.\nIl 23 novembre del 1868 venne aperta la prima parte genovese della linea con l'inaugurazione della tratta, di 36 chilometri, tra Genova Brignole (allora capotronco) e Chiavari, seguita poi dal prolungamento su Sestri Levante, aperto all'esercizio il 25 aprile 1870. Nel frattempo, nel 1869, le SFR, in difficolt\u00e0 economiche, avevano ceduto la linea alle Strade Ferrate dell'Alta Italia (SFAI).\nIl 25 luglio 1872, con l'apertura della \"galleria traversata\", che unisce ancor oggi Genova Brignole e Genova Piazza Principe, la linea esistente fino a Sestri Levante cess\u00f2 di essere un troncone isolato e venne collegata alla linea diretta oltre Appennino, ma soprattutto alla linea per Ventimiglia che nel frattempo era stata gi\u00e0 completata.\nSestri Levante-La Spezia.\nQuesto fu il tratto che present\u00f2 le maggiori difficolt\u00e0 dell'intero progetto. La ferrovia doveva correre per lunghi tratti (e in alcuni lo fa tuttora) a contatto con il mare e doveva seguire la tortuosit\u00e0 della costa per ridurre il pi\u00f9 possibile il numero e la lunghezza delle gallerie.\nAnche le inclementi condizioni meteorologiche dell'inverno del 1872 crearono problemi a causa di smottamenti e violente mareggiate, che richiesero di realizzare varianti in corso d'opera. Inoltre, essendo lunghi tratti della costa inaccessibili da terra, si doveva ricorrere al trasporto dei materiali via mare e quindi le condizioni meteo marine erano determinanti per la durata dei lavori.\nFinalmente il 22 luglio 1874 la tratta fu attivata e con essa la linea poteva dirsi conclusa. Quest'ultimo tratto di linea fu veramente rivoluzionario poich\u00e9 fece cessare l'isolamento dei piccoli paesi della costa ligure di Levante, tra cui le famose Cinque Terre, che finalmente disponevano di un collegamento diretto con il resto del mondo.\nSolamente in questo tratto erano state perforate 51 gallerie per un totale di oltre 28 chilometri sui 44 totali e costruiti 23 ponti per una lunghezza totale di quasi un chilometro.\nOvviamente, a causa delle penalizzanti condizioni orografiche del territorio e delle difficolt\u00e0 realizzative incontrate, la linea era stata costruita tutta a binario unico; il raddoppio fu concluso solamente nei primi mesi del 1970 con l'apertura dell'ultima tratta tra Framura e Monterosso, tratto che comprendeva anche le nuove stazioni di Levanto e Bonassola.\nElettrificazione.\nLa linea Genova-La Spezia venne elettrificata in due fasi:\nCaratteristiche.\nLa circolazione \u00e8 gestita e controllata con sistema di comando e controllo (SCC) di RFI, la societ\u00e0 del Gruppo Ferrovie dello Stato responsabile della gestione dell'infrastruttura, che supervisiona la circolazione ferroviaria dal posto centrale di Pisa per il tratto che va da Civitavecchia fino a Sestri Levante (circa 420 chilometri) e dal posto di Genova Teglia per il tratto da Sestri Levante al nodo di Genova.\nPercorso.\nLasciata la stazione di Genova Brignole, la ferrovia percorre il territorio del levante cittadino che lascia solo in corrispondenza dell'ex fermata di Sant'Ilario. Il paesaggio, caratterizzato dal transito fra ville, costa e scogliere, rimane pressoch\u00e9 immutato lungo tutto l'arco del Golfo Paradiso, fino a Camogli-San Fruttuoso.\nOltrepassato il promontorio di Portofino, la linea segue il Golfo del Tigullio servendone le localit\u00e0 turistiche, da Santa Margherita Ligure fino a Riva Trigoso. Inizia da qui il tratto ligure autorizzato alle maggiori velocit\u00e0, grazie al raddoppio a monte della linea eseguito in tempi pi\u00f9 recenti.\nLa linea attraversa quindi le localit\u00e0 da Moneglia a Monterosso, da dove ha inizio il tratto di attraversamento delle Cinque Terre, con lunghe gallerie ed improvvisi scorci sul Mar Ligure. La zona presenta, fra un borgo e l'altro, caratteristiche scogliere a strapiombo che hanno reso celebre questo tratto di ferrovia.\nDalla stazione di La Spezia Centrale il paesaggio muta radicalmente e la linea si porta nell'interno raggiungendo, superati i bivi per il porto e la ferrovia Pontremolese, la piana di Luni, ultima propaggine della Liguria.\nIn territorio toscano la linea percorre le provincie di Massa e Carrara e di Lucca, mantenendosi quasi al centro della piana formatasi nei secoli fra la catena delle Alpi Apuane e la costa. In tale tratta erano un tempo numerose le intersezioni e gli interscambi con l'esteso sistema di tranvie extraurbane che comprendeva la tranvia Carrara-Marina di Carrara, quella di Massa, la cosiddetta \"litoranea di Viareggio\" e la Viareggio-Camaiore.\nRaggiunta Viareggio si supera il bivio per Lucca e Firenze, fino ad oltrepassare il Serchio; ormai entrati nella piana pisana, si arriva a Pisa San Rossore. Tale impianto presenta un'atipica disposizione del fabbricato viaggiatori, disposto nel triangolo formato dalla diramazione della ferrovia per Lucca; in occasione della costruzione del fabbricato che avrebbe dovuto ospitare l'SCC, poi spostato in altra sede, furono rinvenuti i resti dell'antico porto di epoca romana. Poco distante si accede alla nota piazza dei Miracoli, con la sua torre pendente. Utilizzata per il ricovero del materiale per lavori all'armamento ferroviario da parte della ditta CEMES, \u00e8 ancora presente a nord della stazione la rimessa che ospitava il treno reale quando il sovrano italiano dimorava nella tenuta di San Rossore.\nIl viadotto ferroviario sull'Arno marca l'imminenza della fine della linea in corrispondenza della stazione di Pisa Centrale.\nI tracciati abbandonati.\nDa Genova a La Spezia.\nRimangono diverse vestigia dei tratti dismessi in conseguenza dei raddoppi effettuati nell'ambito di Genova negli anni dieci e a partire dagli anni trenta nel tratto Sestri Levante-La Spezia.\nNel capoluogo ligure sono tuttora visibili parte dei manufatti come una porzione del ponte sul rio Vernazza a Sturla o un casello lungo via Gianelli a Quinto.\nNel tratto compreso fra Deiva Marina e Riva Trigoso le gallerie ferroviarie sono state adattate per la circolazione stradale a senso unico alternato regolato da semafori; due tronchi di pista ciclabile Ciclopedonale Maremonti sul vecchio sedime ferroviario sono stati invece realizzati fra Levanto e Bonassola e tra Bonassola e la stazione di Framura.\nDa La Spezia a Pisa.\nL'unica variante di tracciato realizzata nel tratto da Pisa a La Spezia fu quella tra Sarzana e Arcola, tra il 1908 e il 1911. Il percorso originario, a binario unico, si diramava dalla stazione di Sarzana alla chilometrica 158+007,71, scavalcando il fiume Magra con il ponte poi demolito e attraversando un monte con una galleria di e di raggio di curvatura di per poi reinnestarsi dopo una lunga controcurva nella linea preesistente poco prima di Arcola, in corrispondenza della progressiva chilometrica 160+677,12. Sia il ponte che la galleria prendevano il nome dal monte San Ginesio.\nSi scelse di realizzare un nuovo tracciato in variante a causa delle precarie condizioni delle opere d'arte, il ponte sul Magra e la galleria, e delle limitazioni strutturali che erano connesse al vecchio tracciato: il problema principale era infatti il ponte di San Ginesio, concepito per ospitare un solo binario e non predisposto per il raddoppio, oltre al fatto che si sarebbe dovuto realizzare una nuova galleria parallela a quella esistente, in curva e gi\u00e0 in cattive condizioni.\nIl nuovo ponte, edificato tra il 1\u00ba giugno 1908 e terminato definitivamente nel dicembre 1910, venne realizzato per ospitare i due nuovi binari di linea, larghezza della sede , 13 luci da ciascuna. Il 14 e 15 marzo 1911 si effettuarono le visite propedeutiche all'apertura del nuovo tracciato, che avvenne il 1\u00ba aprile 1911.\nLa variante venne costruita in due sezioni e 4 lotti: il primo (la prima sezione) fra le chilometriche 164.886,53 e 160.677,12 dell'importo di lire, il secondo (la seconda sezione) comprendente il ponte sul Magra costato lire, il terzo relativo alla costruzione dell'impalcatura metallica al sottovia per la strada provinciale Sarzana-Spezia dell'importo di lire e il quarto e ultimo per il rafforzamento del rilevato a monte verso La Spezia del costo di lire.\nTraffico.\nFin dalla sua attivazione, la ferrovia Genova-Pisa fu interessata da un consistente traffico in virt\u00f9 del suo carattere di linea principale per i collegamenti dell'area ligure-piemontese, con la Toscana, la Lombardia ed il sud Italia.\nServizi a lunga percorrenza.\nTradizionalmente percorsa dai grandi treni espressi Torino-Roma, la ferrovia Tirrenica ha visto la presenza sia di servizi regolari che di treni periodici e turistici provenienti dai valichi con la Francia e la Svizzera. Fra i treni pi\u00f9 prestigiosi si ricordano l'espresso letti e cuccette \"Palatino\" o il Rapido \"Tirreno\", o ancora il \"Genova Sprint\", svolto dapprima con elettromotrici ALe 601, poi con l'ETR 300 \"Settebello\".\nNel 1989 l'attivazione di un nuovo orario cadenzato da parte delle FS port\u00f2 all'istituzione di una serie di treni Intercity sulla linea, che comportarono la diminuzione delle relazioni dirette oltre Roma.\nNel 2010 la linea fu interessata dalla circolazione dei primi treni a lunga percorrenza privati, a cura della societ\u00e0 Arenaways, poi fallita.\nServizi regionali.\nLa particolare disposizione dei centri costieri, soprattutto nell'area ligure, favor\u00ec fin dall'inizio l'istituzione di servizi omnibus a corto raggio per il collegamento di paesi e frazioni.\nTali servizi si dimostrarono particolarmente preziosi sia nella citt\u00e0 di Genova, grazie alla presenza di numerosi caselli e fermate, sia nella zona delle Cinque Terre, priva di collegamenti stradali.\nDopo la riforma che in Italia vide il passaggio alle Regioni delle competenze sui trasporti locali, il trasporto ferroviario regionale si \u00e8 attestato su due principali gruppi di servizi, entrambi svolti da Trenitalia:\nServizi merci.\nDopo la riforma che a partire dal 2001 port\u00f2 alla liberalizzazione del trasporto merci su ferro, sono diverse le imprese ferroviarie che hanno stipulato contratti di trazione con spedizionieri ed operatori logistici. In particolare, sulla ferrovia Genova-Pisa hanno circolato o circolano regolarmente treni di Trenitalia Cargo, poi Mercitalia Rail (traffici generati dal porto di Genova), DB Cargo Italia (traffico Rho-Scarlino), FuoriMuro (traffici passanti sulle due Riviere liguri), Oceanogate (traffici generati dal porto della Spezia), Del Fungo Giera (impresa cessata\u00a0\u2013poi Rail One e in seguito Compagnia Ferroviaria Italiana \u2013 , traffici da Genova e Livorno), Rail Cargo Carrier Italia (fino al 2011) e Serfer (traffici sporadici)."}
{"id": "1303902", "revid": "253269", "url": "https://it.wikipedia.org/wiki?curid=1303902", "title": "Melina Kanakaredes", "text": "Biografia.\nMinore di tre sorelle, nasce in Ohio da una famiglia di origine greca, dopo gli studi alla \"Firestone High School\" e alla \"Ohio State University\", debutta nel 1991 nella soap opera \"Sentieri\", ricoprendo il ruolo di Eleni Andros fino al 1995.\nUscita dal cast della soap opera, prende parte ad alcuni episodi di \"NYPD Blue\".\nNegli anni seguenti prende parte a film come \"Spy\", \"Il giocatore\" e \"15 minuti - Follia omicida a New York\", dove ha interpretato la fidanzata di Robert De Niro. Nel 2000 interpreta Sally nel musical di Broadway \"Cabaret\". Nel 2002, per via delle sue origini greche, era stata presa in considerazione per il ruolo da protagonista nella commedia \"Il mio grosso grasso matrimonio greco\", ma dovette rifiutare perch\u00e9 incinta.\nDal 1999 al 2002 ha interpretato la dottoressa Sydney Hansen nella serie tv \"Providence\", mentre dal 2004 al 2010 interpreta la detective Stella Bonasera in \"\", affiancando il detective Mac Taylor, interpretato da Gary Sinise.\nInterpreta Atena nel film del 2010 \"Percy Jackson e gli dei dell'Olimpo - Il ladro di fulmini\", di Chris Columbus.\nNel 2011 scrive una lettera che si trova nella raccolta di Joseph Galliano, con l'introduzione di J. K. Rowling.\nVita privata.\nDal 1992 \u00e8 sposata con lo chef Peter Constantinides, il quale gestiva un ristorante greco a Columbus, in Ohio. La coppia ha due figlie, Zoe (nata nel 2000) e Karina Eleni (nata nel 2003). Vivono a Los Angeles, California."}
{"id": "1303907", "revid": "63760", "url": "https://it.wikipedia.org/wiki?curid=1303907", "title": "Harpsichord", "text": ""}
{"id": "1303912", "revid": "105463251", "url": "https://it.wikipedia.org/wiki?curid=1303912", "title": "Interchange File Format", "text": "Interchange File Format, o IFF, \u00e8 un formato di file creato da Electronic Arts nel 1985 per gestire in modo simile tipi di file di diverso formato e permettere ai pi\u00f9 vari programmi di utilit\u00e0 di adoperare questi file nel loro contesto di lavoro, ad esempio un programma di scrittura con caratteristiche multimediali, avrebbe potuto caricare sia file IFF di immagini IFF/LBM (interleaved bitmap), sia file IFF audio IFF/SND e creare cos\u00ec file IFF di testo (IFF/FTXT) che sarebbero stati documenti con un contenuto multimediale.\nIl formato IFF fu creato apposta per permettere ai programmi della Electronic Arts, ed in particolare DeLuxe Paint e DeLuxe Music di funzionare con il computer Amiga di Commodore, e subito venne adottato dalla CBM come standard di riferimento per tutti i tipi di file per quella piattaforma.\nCaratteristiche.\nI file IFF sono presenti in vari FORM e a seconda del tipo di file sono codificati univocamente, e finch\u00e9 lo standard IFF fu mantenuto dalla Commodore, era a disposizione degli sviluppatori un elenco ufficiale di tutti i Form.\nIl file IFF \u00e8 suddiviso al suo interno in tanti chunk di dati. Anche i chunk sono stati codificati univocamente.\nLo standard IFF influenz\u00f2 in parte i successivi tipi di file AIFF, GIF, TIFF e PNG. Per tale motivo spesso gli utenti del web utilizzano dei software convertitori appositamente creati per la conversione di immagini tra i vari formati. Il sistema pi\u00f9 semplice \u00e8 quello di utilizzare una qualunque versione del noto Ulead Photo Express assicurandosi per\u00f2, prima di cercare di aprire un'immagine con estensione .IFF, di sostituire la stessa con l'estensione.JPG (JPeg). Con lo stesso Ulead Photo Express \u00e8 possibile inoltre salvare qualunque fotografia in vari formati, tutti compatibili per Amiga e Commodore."}
{"id": "1303918", "revid": "29990", "url": "https://it.wikipedia.org/wiki?curid=1303918", "title": "Pala (arte)", "text": ""}
{"id": "1303932", "revid": "228587", "url": "https://it.wikipedia.org/wiki?curid=1303932", "title": "Grieben", "text": ""}
{"id": "1303933", "revid": "486946", "url": "https://it.wikipedia.org/wiki?curid=1303933", "title": "US Bitonto", "text": ""}
{"id": "1303934", "revid": "486946", "url": "https://it.wikipedia.org/wiki?curid=1303934", "title": "Bitonto Calcio", "text": ""}
{"id": "1303937", "revid": "1543377", "url": "https://it.wikipedia.org/wiki?curid=1303937", "title": "\u00c1d\u00e1m Vass", "text": "Caratteristiche tecniche.\nInterno di centrocampo, Vass pu\u00f2 giocare anche come mediano.\nCarriera.\nClub.\nA novembre del 2004 lo Stoke City lo prelev\u00f2 giovanissimo dal Ferencv\u00e1ros, squadra ai vertici del campionato ungherese, e lo inser\u00ec nel settore giovanile. Con la squadra della Football League non totalizz\u00f2 nessuna presenza.\nRifiutata l'offerta di rinnovo del contratto con lo Stoke, pass\u00f2 al Brescia il 19 giugno 2007, a paramentro zero.\nIl 14 giugno 2009 nella semifinale dei playoff contro l'Empoli segna il suo primo gol nel Brescia e nel Campionato italiano.Nella stagione 2009-2010 contribuisce alla promozione in Serie A delle rondinelle, e nella stagione successiva viene impiegato con una certa regolarit\u00e0.\nIl 2 luglio 2012, rimasto svincolato dal Brescia, firma con i romeni del CFR Cluj.\nFa il suo esordio con il club rumeno il 14 luglio in occasione della Supercoppa di Romania persa ai rigori contro la Dinamo Bucure\u015fti, complice un serio infortunio al metatarso rimediato in allenamento salta pi\u00f9 di met\u00e0 stagione ritornando per le battute finali del campionato chiudendo la stagione con 15 presenze e nessuna rete.\nLa stagione successiva rescinde il contratto che lo legava al club rumeno per un'altra stagione restando svincolato. firma un contratto annuale con opzione per la stagione successiva con i belgi dell'Oostenda facendo il suo esordio all'undicesima giornata di campionato nella sconfitta avvenuta per 3-0 contro Mechelen subentrando al 37' del primo tempo a Michiel Jonckheere. A gennaio 2014 ritorna in patria dopo dieci anni accasandosi con l'MTK Budapest dove esordisce alla diciottesima giornata nello 0-0 esterno contro l'Halad\u00e1s, segna il suo primo gol con il nuovo club nel derby cittadino vinto per 4-0 contro l'Ujpest.\nNazionale.\nHa giocato per l' e per l'. Il 15 novembre 2006 debutt\u00f2 con la nazionale maggiore contro il , diventando cos\u00ec il calciatore pi\u00f9 giovane dello Stoke City a debuttare con una nazionale maggiore.\nStatistiche.\nPresenze e reti nei club.\n\"Statistiche aggiornate al 16 dicembre 2019.\""}
{"id": "1303943", "revid": "287204", "url": "https://it.wikipedia.org/wiki?curid=1303943", "title": "Adam Vass", "text": ""}
{"id": "1303948", "revid": "89688", "url": "https://it.wikipedia.org/wiki?curid=1303948", "title": "Jun'ichi Sat\u014d", "text": "Entrato di diritto fra i pi\u00f9 importanti registi giapponesi d'animazione a partire dagli anni novanta per il suo influsso nel campo della commedia e del genere brillante, \u00e8 noto soprattutto per le serie di grande successo \"Sailor Moon\" e \"Keroro\". Il suo stile si caratterizza per la forte impronta comica, la presenza di un cast corale con personaggi fortemente caratterizzati ed i continui rimandi all'immaginario otaku. Collabora spesso con l'illustratrice e character designer Ikuko It\u014d, dal tratto morbido e curvilineo.\nOpere.\nAnime.\nLe opere riportate di seguito si intendono dirette (o co-dirette) da Jun'ichi Sat\u014d solo se compare il segno \"\u2713\" nella colonna Regia generale. Nella colonna Note sono indicati i dettagli e le eventuali altre fasi della realizzazione dei cartoni animati a cui Sat\u014d si \u00e8 dedicato nella sua carriera, come la produzione, il soggetto, lo storyboard, la co-direzione di intere serie, la regia di singoli episodi, le collaborazioni con Ikuko It\u014d (segnalate dal segno \"\u2713\") o altro ancora.\nLe opere sono elencate con titolo in kanji, r\u014dmaji e traduzione; quelle edite anche in Italia sono indicate nella colonna Titolo in italiano.\nManga.\nJun'ichi Sat\u014d ha partecipato anche alla realizzazione di alcuni fumetti, collegati ai suoi anime, come sceneggiatore. Le note sono indicate dopo il punto e virgola \";\", le collaborazioni con Ikuko It\u014d sono segnalate dal segno \"\u2713\"."}
{"id": "1303949", "revid": "1310927", "url": "https://it.wikipedia.org/wiki?curid=1303949", "title": "Campionato Sul-Mato-Grossense", "text": "Il Campeonato Sul-Mato-Grossense \u00e8 il campionato di calcio dello stato del Mato Grosso do Sul, in Brasile. \u00c8 organizzato dal 1979 dalla \"Federa\u00e7\u00e3o de Futebol do Mato Grosso do Sul (FFMS)\". Prima del 1979 le squadre del Mato Grosso do Sul disputavano il Campeonato Matogrossense, in quanto il Mato Grosso e il Mato Grosso do Sul formavano un unico stato."}
{"id": "1303954", "revid": "640277", "url": "https://it.wikipedia.org/wiki?curid=1303954", "title": "Mercury-Atlas 10", "text": "La missione Mercury-Atlas 10 (MA-10) avrebbe dovuto essere una missione del programma Mercury della NASA programmata per l'ottobre 1963.\nLa missione.\nAll'inizio del 1963 la NASA riteneva che tra l'ultima Mercury (la Mercury-Atlas 9) ed il primo volo con equipaggio del Programma Gemini sarebbero passati uno o due anni. Per evitare un cos\u00ec lungo stop venne pianificata una nuova missione. Vi erano ancora altri veicoli spaziali che potevano essere modificati per una missione di un giorno. Successivamente questo compito fu assegnato alla MA-9 mentre alla MA-10 venne assegnata una missione di due giorni. Alla fine il programma fu nuovamente modificato e la missione venne estesa a tre giorni. Alan Shepard fu scelto come pilota e chiam\u00f2 la capsula Freedom 7-II.\nL'11 maggio 1963, quando la Mercury 9 si apprestava a partire, la NASA annunci\u00f2 che qualora la MA-9 fosse stata un successo, sarebbe stata l'ultimo volo di una Mercury. Il corpo astronauti della NASA fece pressioni sul presidente Kennedy chiedendo un ulteriore lancio. Kennedy rispose che la scelta doveva essere presa dai dirigenti NASA.\nIl 12 giugno 1963 James Webb annunci\u00f2 alla commissione sullo spazio del senato degli Stati Uniti d'America che il programma Mercury aveva raggiunto tutti i suoi obiettivi e che la NASA avrebbe dato la priorit\u00e0 al programma Gemini. Questo sanc\u00ec la fine della possibile missione MA-10.\nLa NASA concluse il suo contratto con la McDonnell Aircraft il 13 giugno 1963. La Mercury-Atlas 10 (Freedom 7-II) venne riposta a Cape Canaveral e non vol\u00f2 mai. Alan Shepard fu proposto per la Gemini 3, ma fu tenuto a terra per un problema all'orecchio interno. Non vol\u00f2 pi\u00f9 fino al 1971, quando and\u00f2 sulla Luna con l'Apollo 14."}
{"id": "1303963", "revid": "287204", "url": "https://it.wikipedia.org/wiki?curid=1303963", "title": "The Celts (album)", "text": "The Celts \u00e8 la riedizione dall'album di debutto del 1987 della musicista e cantante irlandese Enya (\"Enya\"), pubblicato nel novembre 1992 dalla Warner Music.\nIl Disco.\nDescrizione.\nThe Celts \u00e8 la riedizione sotto la Warner Music (casa discografica di Enya a partire dal disco Watermark del 1988) del primo album intitolato semplicemente \"ENYA\" pubblicato nel 1987 che conteneva i brani eseguiti dall'artista irlandese per la colonna sonora del documentario della BBC \"The Celts\" che, come suggerisce il titolo, era incentrato sulla cultura dell'antico popolo che abitava l'Irlanda.\n\"ENYA\" ebbe un discreto successo solo in Irlanda ma rimase alquanto sconosciuto nel resto del mondo, in seguito al grande successo dei due album \"Watermark\" e \"Shepherd Moons\" la Warner Music decise di riproporlo nel 1992 cambiando titolo e creando un nuovo artwork.\nLanciato dal singolo \"The Celts\", l'album riesce a portare alla ribalta i brani meno noti della cantante, contenuti nel suo album di debutto. Dalla pubblicazione di \"The Celts\", la versione originale di \"Enya\" non venne pi\u00f9 prodotta.\nLa riedizione ottiene una notevole fama e supera, insieme a \"Enya\", 6 milioni di copie vendute."}
{"id": "1303965", "revid": "1469484", "url": "https://it.wikipedia.org/wiki?curid=1303965", "title": "Pala d'altare", "text": "Una pala d'altare o ancona \u00e8 un'opera pittorica, o anche scultorea, di genere religioso che, come dice il termine, si trova sull'altare delle chiese. Pu\u00f2 essere realizzata su un supporto rigido,(legno, ferro ecc.) o su tela di grandi dimensioni.\nStoria.\nOrigini.\nLe prime pale d'altare vennero realizzate intorno all'XI secolo ma ebbero poi un grande sviluppo a partire dalla fine del XIII secolo e nei secoli seguenti. Esse ornavano gli altari delle chiese cristiane e potevano assumere strutture e forme diverse. \nLa pala d'altare trae origine dal dossale, tavola rettangolare, per lo pi\u00f9 di andamento orizzontale, con figure canoniche quali la Madonna col Bambino o Cristo, affiancate da altri santi o da scene della loro vita. Successivamente si pass\u00f2 alla coordinazione di pi\u00f9 tavole distinte, coordinate da cornici, generando strutture complesse quali il trittico o il polittico a seconda che si trovino tre o pi\u00f9 pannelli affiancati, dove al pannello centrale erano accostate figure di santi e apostoli, sempre in forma simmetrica. \nNel XIV secolo, nel Duomo di Siena, mentre sull'altare maggiore campeggiava la canonica \"Maest\u00e0\", si iniziarono a decorare gli altari laterali con pale che raffiguravano scene della vita della Vergine, aumentando la gamma di soggetti possibili, legati per la prima volta anche a singoli episodi evangelici.\nDiffusione.\nIl polittico godette di grande popolarit\u00e0 per tutto il Quattrocento e oltre, e le suddivisioni si fecero sempre pi\u00f9 complesse: figure nella zona mediana, mezze figure in quella superiore (cimasa), una predella con altre storie come base. Ogni pala era poi contornata da una ricca cornice, che nel Medioevo era intagliata coi caratteristici riccioli e punte gotiche, mentre nel Rinascimento, si ispirava molto di pi\u00f9 all'arte romana classica, disponendosi in candelabre verticali, ovuli e rosette. Ogni santo della pala recava il nome e/o attributi di riconoscimento: ad esempio san Pietro le chiavi, santa Caterina d'Alessandria la ruota, san Paolo la spada, Maria Maddalena il vasetto d'unguento. Non bisogna dimenticare infatti che essendo a quell'epoca la popolazione quasi sempre analfabeta, l'arte era spesso intesa come mezzo didattico per insegnare le Scritture. Le tecniche medievali e in parte quattrocentesche erano basate sulla tempera su tavola.\nNel nord Europa sono frequenti pale a sportelli apribili, anche a pi\u00f9 livelli, che permettevano la realizzazione di un vasto programma iconografico oltre alla enfatizzazione dei momenti liturgici annuali. Spesso questi sportelli apribili avevano la zona anteriore policroma, e quella posteriore a grisaglia, sovente dipinta con l'Annunciazione.\nDal polittico alla pala rinascimentale.\nDurante il Rinascimento fiorentino si inizi\u00f2 a sviluppare una predilezione per le tavole uniche di forma quadrata o rettangolare, dotate magari di predella e pilastrini decorati, che vengono anche dette \"pale\" in senso stretto, in contrapposizione ai polittici. La transizione dal polittico gotico alla pala rinascimentale fu graduale. Innanzitutto si cominci\u00f2 con l'installare la cornice lignea dopo anzich\u00e9 prima della pittura, aumentando l'autonomia della seconda (dal 1430 circa). Nel primo quarto del XV secolo si inizi\u00f2 poi a prediligere le tavole rettangolari, che permettevano una migliore organizzazione prospettica dello spazio. L'architettura dipinta inizi\u00f2 a prendere il sopravvento su quella dell'intelaiatura e al tempo stesso il rapporto tra il dipinto e l'architettura circostante entro cui l'opera doveva essere collocata si fece pi\u00f9 stretto. Un passo fondamentale in questo senso fu la pala dell'\"Annunciazione Bartolini Salimbeni\" di Lorenzo Monaco (1420-1425), dove la scena era inserita come parte integrante degli affreschi della cappella, riprendendo le proporzioni e la gamma cromatica delle scene parietali. Una pala fortemente innovativa fu l'\"Annunciazione Martelli\" di Filippo Lippi (1440 circa), che rinunciava a qualsiasi elemento gotico quale cuspidi e pinnacoli in favore di un rigoroso schema geometrico che ben si armonizzava con l'architettura brunelleschiana della chiesa di San Lorenzo in cui si trovava. Ancora pi\u00f9 in l\u00e0 si spinse Beato Angelico nella \"Pala di San Marco\" (1438-1443), che riprese nel trono di Maria un'architettura analoga a quella del coro della chiesa, progettato da Michelozzo.\nLa Controriforma.\nDurante il periodo Barocco, quando era ormai diffuso il culto di alcuni santi fortemente sostenuto dalla Controriforma, si pass\u00f2 ad un'unica opera su tela, solitamente raffigurante il patrono della chiesa. \nPi\u00f9 frequenti in Europa che in Italia, troviamo pale scolpite e spesso dipinte, a basso o ad altorilevo, in tutti i materiali lavorabili: legno, ogni sorta di pietra, osso e avorio. Dall'epoca barocca \u00e8 facile incontrare, oltre ad enormi tele scenograficamente incorniciate di stucchi e colonne, dei veri e propri gruppi scultorei a tutto tondo. \nNella Spagna essa assume la particolare forma del retablo, struttura composita che riveste l'intera parete di fondo del presbiterio, fino al soffitto, e che \u00e8 solitamente scolpita con colori vivacissimi. Va ricordato che le pale d'altare erano sempre accompagnate da incorniciature e strutture atte ad appendere tendaggi e cortine che ne permettevano lo svelamento.\nSoppressioni e smembramenti.\nLa struttura stessa delle pale, suddivisa in tavole, ne ha permesso con grande facilit\u00e0 lo smembramento, soprattutto nel periodo delle soppressione delle istituzioni religiose tra XVIII e XIX secolo, ma anche ogni qual volta il mutato gusto e le mode richiedevano la sostituzione di vecchie pale, per quanto all'epoca della loro realizzazione fossero magari state considerate capolavori, con altre di gusto pi\u00f9 moderno.\nMolti polittici sono cos\u00ec stati smembrati o hanno perso la loro cornice originale. Accade quindi frequentemente che, in seguito alla vendita sul mercato antiquario, che in quest'ambito ebbe il suo periodo d'oro tra il XIX e la prima met\u00e0 del XX secolo, i vari pannelli che facevano parte di uno stesso polittico siano oggi dispersi tra pi\u00f9 musei e collezioni, spesso in citt\u00e0 e nazioni diverse. Non mancano esempi di danneggiamenti pi\u00f9 gravi, come la frammentazione di una pala in piccole sezioni, magari con l'intenzione di salvare il salvabile e distruggere le parti ritenute guaste, come con la \"Pala Baronci\" di Raffaello. \nTutti gli artisti hanno contribuito alla realizzazione di pale d'altare, arredo necessario alla liturgia fino alla Riforma liturgica. Fra i pi\u00f9 importanti che si sono cimentati in queste opere possiamo ricordare Giotto, Duccio di Buoninsegna, Simone Martini, Pietro e Ambrogio Lorenzetti, Andrea Mantegna, Masaccio, Piero della Francesca, Correggio, Lorenzo Lotto, Tiziano, Caravaggio, Bernini, Tiepolo, Bernardino Butinone e Bernardo Zenale ma anche i Fiamminghi Juan de Flandes, Jan Van Eyck, o il tedesco Matthias Gr\u00fcnewald.\nTecniche.\nNel Medioevo, e per tutto il '400, come supporto venivano utilizzate tavole di legno, affiancate tramite incastri e incorniciate. Il legno veniva poi ricoperto con una tela fissata con colla di coniglio (incamottatura) che ha lo scopo di ammortizzare i movimenti del legno rispetto agli strati superiori. Questi consistono in pi\u00f9 mani di una mistura di colla di coniglio e gesso, che permettevano il raggiungimento di una superficie perfettamente liscia e levigata. Questa risulta ideale sia per la doratura, realizzata con lamina d'oro, che per la pittura praticata mescolando i pigmenti con tuorlo d'uovo. \nCon lo sviluppo e la riscoperta quattrocentesca della pittura ad olio, ad opera della scuola fiamminga, questo tipo di miscela, che consente effetti di naturalismo molto pi\u00f9 efficaci della tempera, fin\u00ec per sostituirla del tutto. Tale materiale inoltre, rendeva pi\u00f9 facile la realizzazione di grandi formati. Un'ulteriore differenza dal medioevo fu la scomparsa dei cosiddetti fondi oro prediligendo elementi paesaggistici. \nA partire dal '500, e per tutto il periodo barocco, anche la tavola venne accantonata per preferire la tela come supporto. Questa, opportunamente munita di telaio di sostegno, veniva ricoperta con una colorazione uniforme bruno rossastra, molto scura, sopra la quale venivano modellate le figure, tramite sovrapposizione di toni pi\u00f9 chiari, in modo che la scena emergesse dal buio con suggestivi effetti di luce.\nIn epoca barocca, inoltre, ebbero diffusione anche pale d'altare scultoree caratterizzate da un diverso aggetto delle varie figure in rilievo (quasi a \"tutto tondo\" o comunque in altissimo rilievo quelle in primo piano fino allo \"stiacciato\" di quelle di sfondo) al fine di accentuare la profondit\u00e0 prospettica della scena raffigurata. Archetipo di questo nuovo tipo di pala \u00e8 \"L'incontro tra il papa Leone magno e Attila\" (1646-1653), realizzato da Alessandro Algardi per la basilica di San Pietro. Altro rilevante esempio di pala marmorea barocca \u00e8 la \"Lapidazione di santa Emerenziana\" di Ercole Ferrata (1660) che si trova (insieme ad altre pale scultoree che con la prima compongono un ciclo) nella chiesa romana di Santa Agnese in Agone.\nCuriosit\u00e0.\nLa pala d'altare \u00e8 anche nota con il termine anc\u00f3na, da cui deriva, in alcune aree dell'Italia meridionale, il termine \"cona\" che \u00e8 ancora usato per indicare una nicchia per la collocazione delle immagini sacre. Le \"anconette\" sono dipinti di piccole dimensioni destinate a culti circoscritti a luoghi particolari o privati: ad esempio, a Venezia esiste il Ponte dell'Anconeta il cui nome deriva proprio da questa origine."}
{"id": "1303973", "revid": "89688", "url": "https://it.wikipedia.org/wiki?curid=1303973", "title": "Junichi Sato", "text": ""}
{"id": "1303974", "revid": "767487", "url": "https://it.wikipedia.org/wiki?curid=1303974", "title": "Francesco Pernigo", "text": "Carriera.\nClub.\nCresciuto nell'Audace, pass\u00f2 al , dove disput\u00f2 otto stagioni. Passato al , dove conquist\u00f2 anche un posto in Nazionale italiana, vi rimase due stagioni, per poi passare alla Pro Patria e chiudere la carriera nel Verona.\nHa collezionato complessivamente 212 presenze in Serie A, con 75 reti. \u00c8 ancora il miglior realizzatore in massima serie sia del Venezia che del Modena.\nNazionale.\nIn Nazionale gioc\u00f2 due sole volte, in occasione dei Giochi Olimpici di Londra, segnando cinque reti: quattro agli Stati Uniti ed una alla Danimarca."}
{"id": "1303975", "revid": "2075211", "url": "https://it.wikipedia.org/wiki?curid=1303975", "title": "Jes\u00fas Navas", "text": "\u00c8 il primatista assoluto di presenze (571) in tutte le competizioni con la maglia del Siviglia, club del quale detiene anche il record di apparizioni (91) nelle competizioni UEFA per club.\nBiografia.\nDi origini gitane, \u00e8 soprannominato \"El duende de Los Palacios\" o \"Jesusito\" ed \u00e8 il fratello di Marco Navas, anche lui calciatore. Nel 2009 ha dichiarato di far parte del Cammino neocatecumenale, cos\u00ec come ne fa parte il resto della sua famiglia.\nCaratteristiche tecniche.\nNavas gioca prevalentemente nel ruolo di ala destra, si distingue soprattutto per la notevole velocit\u00e0 palla al piede in contropiede, molto abile anche nell'effettuare cross ed assist ai compagni. Duttile tatticamente, durante la sua carriera calcistica ha arretrato il suo raggio d'azione, giocando costantemente come terzino destro.\nCarriera.\nClub.\nSiviglia.\nNavas entr\u00f2 a far parte della squadra riserve del Siviglia nel 2002, all'et\u00e0 di 16 anni. Nella stagione 2002-2003 collezion\u00f2 8 presenze nella Squadra riserve. Alla fine della stagione successiva fu promosso in prima squadra, dove riusc\u00ec a giocare in 7 occasioni. Nel campionato 2004-2005 fu inserito di nuovo nella Squadra B, e dopo 4 partite il Siviglia decise di promuoverlo in prima squadra. Nel giugno 2011 rinnova il contratto con il Siviglia fino al giugno del 2015 \nManchester City.\nIl 4 giugno 2013 viene formalizzato il suo trasferimento al Manchester City, per 17,5 milioni di euro, col contratto formalizzato successivamente l'11 giugno seguente, dopo lo svolgimento delle visite mediche a New York. Sigla i suoi primi due gol con la maglia dei \"Citizens\" il 24 novembre 2013, nella vittoria casalinga per 6-0 contro il Tottenham, realizzando la prima rete 14 secondi dopo l'avvio dell'incontro. Con il Manchester City in quattro stagioni, raccoglie globalmente tra tutte le competizioni, 183 presenze segnando 8 reti.\nRitorno al Siviglia.\nIl 1\u00ba agosto 2017, dopo essersi svincolato dal Manchester City, viene annunciato dopo quattro anni, il suo ritorno al Siviglia. Il 20 settembre seguente, \u00e8 decisiva una sua rete nella partita interna vinta 1-0 contro il Las Palmas, dove nell'occasione taglia anche il traguardo delle 400 presenze in maglia andalusa. Il 3 gennaio del 2020 in occasione della partita interna pareggiata per 1-1 contro l'Athletic Bilbao raggiunge quota 500 presenze con il club biancorosso. Nel giugno del 2021, tramite il presidente Jos\u00e9 Castro, viene annunciato il suo rinnovo con i \"Rojiblancos\" per altri tre anni.\nNazionale.\nHa esordito nella nazionale spagnola il 14 novembre 2009 nell'amichevole contro l'Argentina, vinta per 2-1, sostituendo nel finale della gara Andr\u00e9s Iniesta. Quattro giorni dopo gioca nella partita contro l'Austria, terminata 5-1 per le furie rosse.\nNel maggio 2010 Vicente del Bosque lo convoca per il Mondiale in Sudafrica, dove giocher\u00e0 diversi spezzoni di partita, tra cui anche la vittoriosa finale, vincendo cos\u00ec l'11 luglio 2010 il Campionato mondiale di calcio 2010.\nNel giugno del 2012 viene inserito dal CT Del Bosque nella lista dei 23 che parteciperanno alla vittoriosa spedizione di Euro 2012 in Polonia e Ucraina. Nella terza giornata del girone eliminatorio va a segno nella vittoria per 0-1 ai danni della Croazia, vittoria che consegna alla Spagna l'accesso ai quarti di finale da prima del girone.\nNel giugno 2013 viene convocato per disputare la Confederations Cup 2013.\nTuttavia nel marzo 2019 Navas torna a disputare una partita con la nazionale spagnola dopo oltre cinque anni, dove il CT delle \"furie rosse\" Luis Enrique, lo schiera come titolare nella vittoria per 2-1 della Spagna, in casa contro la Norvegia, in un match valido per le qualificazioni agli Europei 2020. Oltre a subentrare pochi giorni dopo, nella partita vinta per 2-0 fuori casa contro Malta, il 7 giugno successivo, va a segno nella vittoria in trasferta per 4-1 contro le isole F\u00e6r \u00d8er.\nStatistiche.\nTra club, nazionale maggiore e nazionali giovanili, Navas ha disputato globalmente 844 partite segnando 54 reti, alla media di 0,063 gol a partita.\nPresenze e reti nei club.\n\"Statistiche aggiornate al 2 novembre 2021.\"\nCronologia presenze e reti in nazionale.\n "}
{"id": "1303976", "revid": "76963", "url": "https://it.wikipedia.org/wiki?curid=1303976", "title": "Patrick Stump", "text": "\u00c8 il cantante, chitarrista ed occasionalmente anche pianista della band punk rock Fall Out Boy.\nCarriera.\nPatrick ha finito la scuola nel \"Glenbrook South High School\", ma non \u00e8 riuscito ad entrare nell'universit\u00e0 a causa del troppo impegno con il gruppo. I suoi genitori hanno divorziato quando aveva appena otto anni ed \u00e8 andato a vivere con il padre, cantante di musica folk, ed il fratello Kevin, violinista.\nPatrick fa parte del gruppo Fall Out Boy da quando aveva 17 anni. Inizialmente, era il batterista della band ma, scoperte le sue doti canore, divent\u00f2 la prima voce, ed i Fall Out Boy assunsero come batterista Andy Hurley.\nQuando era adolescente faceva parte dei Public Display of Infection, una band dei sobborghi di Chicago.\nInsieme a tutti gli altri membri del gruppo, Patrick ha avuto una parte nella serie \"One Tree Hill\". Inoltre, nel 2007, ha lavorato con i Gym Class Heroes.\nNel 2008 ha partecipato all'album dei Good Charlotte \"Greatest Remixes\" nella canzone \"Little Things\"."}
{"id": "1303981", "revid": "1305772", "url": "https://it.wikipedia.org/wiki?curid=1303981", "title": "Villa Oliva", "text": ""}
{"id": "1303985", "revid": "110157", "url": "https://it.wikipedia.org/wiki?curid=1303985", "title": "Gauliga 1935-1936", "text": "L'edizione 1935-1936 della Gauliga vide la vittoria finale del ."}
{"id": "1303988", "revid": "110157", "url": "https://it.wikipedia.org/wiki?curid=1303988", "title": "Hassel (Sassonia-Anhalt)", "text": "Hassel \u00e8 un comune di 994 abitanti della Sassonia-Anhalt, in Germania.\nAppartiene al circondario (\"Landkreis\") di Stendal (targa SDL) ed \u00e8 parte della comunit\u00e0 amministrativa (\"Verwaltungsgemeinschaft\") di Arneburg-Goldbeck.\nSuddivisione amministrativa.\nIl territorio comunale si divide in 4 zone (\"Ortsteil\"), corrispondenti al centro abitato di Hassel e a 3 frazioni:"}
{"id": "1303998", "revid": "110157", "url": "https://it.wikipedia.org/wiki?curid=1303998", "title": "Gauliga 1936-1937", "text": "L'edizione 1936-1937 della Gauliga vide la vittoria finale dello ."}
{"id": "1303999", "revid": "38120", "url": "https://it.wikipedia.org/wiki?curid=1303999", "title": "Damian (personaggio)", "text": ""}
{"id": "1304003", "revid": "767487", "url": "https://it.wikipedia.org/wiki?curid=1304003", "title": "La natura ambigua dell'amore", "text": "La natura ambigua dell'amore (\"Love and Human Remains\") \u00e8 un film del 1993 diretto da Denys Arcand, tratto dalla pi\u00e8ce \"Resti umani non identificati\" di Brad Fraser.\nTrama.\nDavid \u00e8 un cinico bisessuale, ex attore ora cameriere, che gira i locali \"gay\" notturni in cerca d'avventure, venendo corteggiato da un giovane \"gay\". Candy \u00e8 la coinquilina di David, indecisa se cedere a un barista \"playboy\" o assecondare le sue pulsioni lesbiche verso un'insegnante. Poi vi sono Bernie, bancario apparentemente eterosessuale e Benita prostituta sadomaso. Tutti loro sono anime che vagano in una Montr\u00e9al notturna, in cerca della propria identit\u00e0 e d'amore, mentre un \"serial killer\" vaga per la citt\u00e0 mietendo vittime... Potrebbe essere uno di loro o dei loro amici..."}
{"id": "1304004", "revid": "92719", "url": "https://it.wikipedia.org/wiki?curid=1304004", "title": "Delfini di fiume", "text": ""}
{"id": "1304005", "revid": "92723", "url": "https://it.wikipedia.org/wiki?curid=1304005", "title": "Estonia svedese", "text": "L'Estonia fu un possedimento dell'Impero svedese dal 1561 al 1719, quando fu ceduta all'Impero russo con il Trattato di Nystad, alla fine della Grande guerra del Nord. Il possedimento nacque quando la parte settentrionale dell'attuale Estonia fu unita al dominio svedese nel 1561. La citt\u00e0 di Tallinn e le contee di Harjumaa, L\u00e4\u00e4ne-Virumaa, Raplamaa e J\u00e4rvamaa si arresero nel 1561, e quella di L\u00e4\u00e4nemaa fu conquistata nel 1581."}
{"id": "1304006", "revid": "709565", "url": "https://it.wikipedia.org/wiki?curid=1304006", "title": "Episodi de I Griffin (prima stagione)", "text": "La prima stagione della serie animata I Griffin, composta da 7 episodi, fu trasmessa negli Stati Uniti su Fox dal 31 gennaio al 16 maggio 1999. La versione italiana fu trasmessa su Italia 1 dal 5 novembre al 17 dicembre 2000. \n\"Soldi dal cielo\".\nTrama.\nPeter va a un party organizzato dagli amici, ma alla fine di questo si ritrova completamente ubriaco. Il suo alcolismo lo porta a perdere il lavoro, cos\u00ec si rivolge all'assistenza sociale, che gli concede una somma particolarmente generosa. Nonostante ci\u00f2 Peter, sperperando il denaro, perde la fiducia di Lois. Pentitosi, decide di buttare via da un dirigibile i suoi ultimi soldi durante il Superbowl, ma questo gesto lo porta all'arresto e alla condotta davanti al tribunale. Nel frattempo Stewie costruisce un fucile a raggi per il controllo della mente, che usa in seguito sul giudice, salvando Peter dalla prigione e ridandogli il lavoro.\n\"I teledipendenti\".\nTrama.\nMentre stava insegnando a guidare a Meg, Peter distrugge l'antenna satellitare, mettendo fuori uso la televisione in tutta la citt\u00e0. Non potendo soffrire l'assenza della TV, Lois gli suggerisce di passare pi\u00f9 tempo con la famiglia. Questo piano inizialmente funziona, ma si ritorce contro lo stesso Peter quando fa impazzire la famiglia. Nel frattempo, dopo che Lois lo obbliga a mangiare i broccoli, Stewie tenta di costruire un'arma in grado di distruggere tutte le verdure del pianeta.\n\"L'uomo in bianco\".\nTrama.\nLois si arrabbia con Peter quando scopre che ha permesso a Meg di andare a una festa il giorno del primo compleanno di Stewie. Quello che Meg non sa \u00e8 che sta andando a quella che \u00e8 in realt\u00e0 una setta, e mentre Peter la riporta a casa, il leader della setta li segue. Stewie riconosce nel leader \"l'uomo in bianco\", ossia colui che vuole riportarlo nella \"bastiglia ovarica\".\n\"Questione di denti\".\nTrama.\nQuando Peter va alla partita di calcio di Chris, colpisce inavvertitamente una donna incinta, che credeva fosse un uomo. Costretto agli arresti domiciliari, Peter trasforma la cantina in un bar, e Lois finisce per rubargli la scena. Intanto Stewie crea una macchina del tempo per oltrepassare \"l'orribile fase della dentizione\".\n\"Eroe non per caso\".\nTrama.\nUna nuova famiglia si trasferisce vicino ai Griffin, e sebbene Peter non abbia voglia di andare a fare la loro conoscenza, Lois fa rapidamente amicizia con Bonnie, mentre Meg cerca di fare colpo sul loro figlio, Kevin. Peter scopre che Joe \u00e8 un campione di baseball, ma quando lo invita a giocare nella partita aziendale, scopre che il nuovo vicino \u00e8 handicappato. Ma quando Joe diventa l'idolo del pubblico, Peter decide di diventare anche lui un eroe.\n\"Non solo scout\".\nTrama.\nChris viene buttato fuori dagli scout e Peter chiede al capo di dargli un\u2019ultima possibilit\u00e0. In seguito Chris si dimette da solo e Peter per far s\u00ec che suo figlio venga nuovamente rimesso, lo porta nella Grande Mela insieme al resto della sua famiglia (eccetto Brian che rimane a casa). Durante il tragitto Peter pensa di aver perso strada e sentendo dei dolori allo stomaco decide di fare sosta ad un casin\u00f2 indiano. Finito di andare in bagno, Peter vede Lois giocare a un video poker, il quale avrebbe scommesso la loro macchina nel gioco. Peter cerca in tutti i modi di riavere la sua macchina e per averla dovr\u00e0 andare nei boschi a cercare una visione per vedere se ha il sangue indiano. Pi\u00f9 tardi Chris rivela al padre che a lui non interessava andare agli scout, ma disegnare, e per questo Peter accetta le sue scuse. Una volta riavuta la macchina indietro la famiglia ritorna a Quahog.\n\"Brian: ritratto di un cane\".\nTrama.\nPeter convince Brian a mettere da una parte il suo orgoglio e a farlo iscrivere a un concorso canino per vincere un po' di soldi extra, ma quando discutono su un gioco di abilit\u00e0 andato male Brian decide di averne abbastanza con l'essere un cittadino di seconda classe. Il suo tentativo di far valere i propri diritti civili gli varr\u00e0 una sentenza di abbattimento, dalla quale dovr\u00e0 tirarsi fuori."}
{"id": "1304009", "revid": "69275", "url": "https://it.wikipedia.org/wiki?curid=1304009", "title": "Hot Shots! - La madre di tutti i film", "text": ""}
{"id": "1304017", "revid": "1833487", "url": "https://it.wikipedia.org/wiki?curid=1304017", "title": "Ramiro Ortiz", "text": "Biografia.\nSi laure\u00f2 all'Universit\u00e0 di Napoli nel 1902 con una tesi in filologia romanza.\nPerfezionatosi all'Istituto di Studi Superiori di Firenze, ebbe come maestri Guido Mazzoni, Ernesto Giacomo Parodi e Pio Rajna.\nNel 1909 giunse in Romania per insegnarvi lingua e letteratura italiana su mandato del Ministero dell'Istruzione.\nIl 17 dicembre 1913 Ortiz fu nominato titolare della cattedra di Lingua e Letteratura Italiana all'Universit\u00e0 di Bucarest. Scoppiata la Grande Guerra, nel 1916 lasci\u00f2 la Romania, dove torn\u00f2 tre anni dopo.\nNel 1921 fond\u00f2 a Bucarest la rivista \"Roma\" (uscita sino al 1933).\nFond\u00f2 l'Istituto di Cultura Italiana nella capitale romena, inaugurato il 7 aprile 1924 e trasformato in istituzione dello Stato italiano il 2 aprile 1933.\nPer i suoi meriti Ortiz fu accolto nell'Accademia Romena quale membro onorario.\nNel 1933 pass\u00f2 all'Universit\u00e0 di Padova a succedere a Vincenzo Crescini sulla cattedra di Lingue e letterature neolatine. Il suo successore sulla cattedra di Bucarest fu Alexandru Marcu.\nMor\u00ec a Padova il 26 luglio 1947."}
{"id": "1304021", "revid": "767487", "url": "https://it.wikipedia.org/wiki?curid=1304021", "title": "Newcleus", "text": "I Newcleus erano un gruppo di musica elettronica e hip hop attivi soprattutto negli anni ottanta.\nBiografia.\nI Newcleus prendono origine da un collettivo di disc jockey di Brooklyn conosciuto come Jam-On Productions, composto da Ben \"Cozmo D\" Cenac, sua cugina Monique Angevin e suo fratello Pete, tutti adolescenti ancora presi dagli impegni scolastici. Molti membri si avvicendarono nel gruppo, ma nel 1979 la formazione si era incentrata su Cenac, la futura moglie Yvette \"Lady E\" Cook, Monique Angevin e il futuro marito Bob \"Chilly B\" Crafton.\nIl loro primo singolo, \"\"Jam on Revenge (the Wikki-Wikki Song)\", entr\u00f2 nella \"Top 40\" delle classifiche R&amp;B del 1983 e quello successivo, \"Jam on It\", ebbe un buon successo anche nell'ambito pop. \"Computer Age (Push the Button)\"\" era un singolo pi\u00f9 maturo, con parti rappate ed effetti elettronici pi\u00f9 sofisticati, ma nonostante questo ottenne pi\u00f9 o meno la stessa popolarit\u00e0 dei pezzi precedenti.\nIl primo album del gruppo (che intanto aveva cambiato il nome in Newcleus), \"Jam on Revenge\" (1984), fu soggetto a dure critiche e il disco dell'anno dopo, \"Space Is the Place\", risult\u00f2 essere peggio di quello precedente. Con l'avvento dei Run DMC e il loro hip hop con influenze rock i gruppi come i Newcleus, che si basavano sulla musica elettronica, dovettero affrontare un periodo di inesorabile declino.\n&lt;br&gt;I Newcleus per\u00f2 continuano a registrare, facendo qualche sporadica comparsa a partire dal 1989, senza per\u00f2 entrare mai in classifica; il loro prossimo lavoro, \"Returned to Earth\", dovrebbe uscire entro la fine del 2007."}
{"id": "1304025", "revid": "38096", "url": "https://it.wikipedia.org/wiki?curid=1304025", "title": "Gyula von Milv\u00e1nyi-Csesznegi", "text": ""}
{"id": "1304038", "revid": "136473", "url": "https://it.wikipedia.org/wiki?curid=1304038", "title": "Would", "text": ""}
{"id": "1304044", "revid": "1305772", "url": "https://it.wikipedia.org/wiki?curid=1304044", "title": "Rooster (Alice in Chains)", "text": "Rooster \u00e8 un singolo del gruppo musicale statunitense Alice in Chains, pubblicato il 22 febbraio 1993 come quarto estratto dal secondo album in studio \"Dirt\".\nDescrizione.\nLa canzone fu scritta dal chitarrista Jerry Cantrell per il padre, soprannominato appunto Rooster e che aveva combattuto la guerra del Vietnam; il soprannome era legato all'infanzia del padre di Cantrell, i cui capelli crescendo ricordavano la forma della cresta di un gallo. Erroneamente si pensava fosse legato alla 101st Airborne Division, dove il padre di Cantrell era di servizio, i quali indossavano una toppa che raffigurava un'aquila dalla testa bianca nordamericana; non essendoci aquile in territorio vietnamita, la cosa pi\u00f9 vicina ad esse risultavano essere i galli, per questo si riferivano ad essi chiamandoli \"chicken men\", uomini polli.\nRiguardo alla canzone, su \"Music Bank\", box set del 1999, Jerry Cantrell dichiar\u00f2: \nIl padre di Cantrell si aggiunse agli Alice in Chains durante lo show di Tulsa del 30 settembre 2006.\nVideo musicale.\nIl video musicale della canzone contiene brutalit\u00e0 e violenze simili a quelle di \"Apocalypse Now\".\nTracce.\nTesti e musiche di Jerry Cantrell, eccetto dove indicato."}
{"id": "1304045", "revid": "125822851", "url": "https://it.wikipedia.org/wiki?curid=1304045", "title": "Episodi de I Griffin (seconda stagione)", "text": "La seconda stagione della serie animata I Griffin, composta da 21 episodi, fu trasmessa negli Stati Uniti su Fox dal 23 settembre 1999 al 1\u00ba agosto 2000. La versione italiana fu trasmessa su Italia 1 dal 7 gennaio al 27 maggio 2001.\nA causa delle recenti controversie all'interno della serie, Mediaset decise di sospendere per un breve periodo sia la produzione che la programmazione.\n\"Lord Peter\".\nTrama.\nQuando la ricca zia di Lois muore e le lascia la sua magione, Peter \u00e8 molto eccitato di poter vivere come nelle classi sociali agiate. Si mette per\u00f2 nei guai a un'asta, dove fa un acquisto da 100 milioni di dollari, per il quale offre in garanzia la propria magione. Quando per\u00f2 scopre che non vale abbastanza, \u00e8 costretto a inventarsi uno stratagemma per salvare la situazione.\n\"Il papa e il pap\u00e0\".\nTrama.\nIl religioso padre di Peter, Francis, va in pensione e Peter gli offre di stare un po' di tempo a casa con la sua famiglia. In meno di un giorno, Francis si stufa di essere in pensione e vuole tornare a lavorare, cos\u00ec Peter lo porta alla sua fabbrica di giocattoli per assumerlo e, il suo capo, il Signor Weed, lo assume come capo reparto e Francis inizia a schiavizzare suo figlio e i suoi dipendenti. Per far tornare la ragione al padre, Peter rapisce il Papa, venuto in visita a Quahog e col suo aiuto i due si riappacificheranno.\nGuest Stars.\nCharles Durning, Dwight Schultz, Carlos Alazraqui, Florence Stanley.\n\"La fine del mondo\".\nTrama.\nPeter annulla i programmi della famiglia per l'ultimo dell'anno, in quanto \u00e8 molto spaventato dalla fine del millennio, perch\u00e9 un pollo gigante al centro commerciale gli aveva detto che sarebbe stata la fine del mondo. E non appena arriva mezzanotte, i computer improvvisamente smettono di funzionare, gli aerei cadono dal cielo, e ogni missile nucleare parte in giro per il mondo. I Griffin si mettono allora in marcia per raggiungere la fabbrica di Twinkie, unica superstite dell'olocausto nucleare, e fondare una nuova Quahog.\nGuest Stars.\nVictoria Principal, Patrick Duffy\n\"Terapia da incontinenza\".\nLois continua a trovare ogni mattina macchie di urina sul tappeto, e cos\u00ec, pensando si tratti di Stewie, costringe il piccolo a imparare a usare il water. Solo pi\u00f9 avanti si scopre che le \"perdite\" erano causate in realt\u00e0 da Brian, che decide di iniziare un ciclo di visite da uno psicoanalista per risolvere i suoi problemi di incontinenza.\n\"Il mistero della vongola scomparsa\".\nMeg trova lavoro in un ristorante dove finge di essere una ragazza madre tossicodipendente di Stewie per avere pi\u00f9 soldi e potersi comprare una borsa di Prada. Nel frattempo Peter, Quagmire, Cleveland e Joe vincono una vongola d'oro ad una sfilata che subito iniziano a contendersi finch\u00e9 non sparisce facendogli fare pace. Alla fine si scopre che \u00e8 stato Brian visto che non ne poteva pi\u00f9 del loro litigio.\n\"La vecchia signora\".\nPeter trova un nodulo sul suo petto e, preoccupato, si reca dal dottor Hartman per sottoporsi a degli esami, ma credendo che di poter rischiare la vita, decide di vendere tutto ci\u00f2 che ha di superfluo per lasciare un po\u2019 di soldi alla famiglia in eredit\u00e0. Ma quando scopre che il suo esame \u00e8 risultato negativo e che non pu\u00f2 permettersi di pagare il conto dell\u2019ospedale, si dichiara deceduto nei documenti. La Morte deve, perci\u00f2, uccidere Peter, ma, nel tentativo di catturarlo, si rompe il malleolo e non potr\u00e0 svolgere la sua professione per un po\u2019. Sar\u00e0 proprio il capofamiglia Griffin a sostituirla. \n\"Il re \u00e8 morto!\".\nLois lavora ad uno spettacolo teatrale (intitolato \"Il re e io\") che viene rovinato da Peter, avendoci aggiunto robot giganti e donne in bikini. Il pubblico non riesce a prenderlo sul serio, perci\u00f2 inizia a ridere e quindi Peter viene umiliato.\n\"Il ruggito di Peter\".\nDopo essere stato accusato di molestie sessuali nei confronti di una collega, Peter viene inviato dal suo capo a un corso di istruzione per il corretto comportamento sul posto di lavoro. Ma quando ritorna a Quahog, \u00e8 completamente cambiato, e Lois corre subito ai ripari.\n\"Piccole bugie innocenti\".\nLo spettacolo televisivo preferito di Peter viene cancellato dai palinsesti e per rimetterlo in onda finge che Chris sia un malato terminale affinche venga esaudito da un ente come suo ultimo desiderio quello di far tornare in TV la trasmissione. Quando la cosa diventa pubblica e Lois lo scopre chiede a Peter di rivelare a tutti la verit\u00e0, ma dato che ci\u00f2 che ha fatto \u00e8 un crimine che pu\u00f2 mandarlo in prigione, lui si finge di avere poteri divini con i quali ha curato il figlio. Subito delle persone iniziano a venerarlo costruendo per lui una statua d'oro. Peter sfrutta al massimo la cosa finch\u00e9 i Griffin vengono puniti con le dieci piaghe d'Egitto e quando Chris viene schiacciato dalla statua e rischia di morire Peter ammette di non essere Dio il quale lo perdona risolvendo tutto.\n\"La guerra \u00e8 guerra\".\nLois si candida per diventare presidentessa del consiglio scolastico di Quahog ma Peter si candida come suo rivale. Chris nel frattempo diventa dipendente dalla pornografia: il padre sembra quasi incoraggiare questa sua attitudine e Lois utilizza quest'arma per portarsi in vantaggio nei sondaggi. Quando sembra ormai sconfitto, Peter tira fuori una vecchia foto di Lois in abiti succinti e sull'onda dell'indignazione la donna viene sonoramente battuta: una volta eletto per\u00f2, il grasso capofamiglia capisce che il rapporto con la moglie \u00e8 pi\u00f9 importante di un'elezione e si dimette.\n\"Il talento dei Griffin\".\nPer il compleanno di Peter, Chris regala al padre un quadro da lui stesso realizzato, che quest'ultimo utilizza per coprire un buco nell'automobile. Il dipinto viene notato da un gallerista di New York, che prende sotto la sua custodia il ragazzo e lo lancia nel mondo dell'arte: per avere successo per\u00f2 il ragazzo dovrebbe abbandonare la famiglia, ma non se la sente di tradire le persone a cui vuole pi\u00f9 bene e viene per questo rispedito a casa.\n\"Quindici minuti di vergogna\".\nDopo che la sua famiglia ha messo in imbarazzo Meg durante un pigiama party con le sue amiche, questa, per vendetta, porta i genitori ad un talk show dove un produttore crea un reality show sull'assurda vita familiare dei Griffin.\n\"In viaggio con Brian\".\nBrian si offre volontario di riportare a casa Stewie dalla casa dei nonni in Florida, per rivedere sua madre Biscottina che aveva abbandonato quando era cucciolo. Nel frattempo Peter diventa dipendente dalle cassette di consulenza coniugale presentate da una porno star. \nL'episodio replicato il 21 maggio 2010 ha subito una censura nelle scene della porno star e in una scena successiva dove Peter era nudo.\n\"Lando il mito!\".\nDue ragazzi si drogano leccando rospi colombiani e Peter si traveste da studente del liceo per smascherarli. Lando, questo il nome fittizio assunto dal \"ciccione\", riesce a diventare molto popolare e Connie D'Amico, la ragazza pi\u00f9 bella e popolare della scuola, lo invita al ballo di fine anno. Contravvenendo agli ordini di Lois, Peter/Lando si reca alla festa insieme alla bella bionda ma poi la molla per Meg che diventa, per questo, molto popolare. \n\"Alla larga dalle pupe!\".\nLois ottiene un lavoro come hostess e Peter ne approfitta per volare gratis, nel frattempo Stewie si innamora di una sua coetanea che \u00e8 per\u00f2 interessata solo ai suoi biscotti.\n\"A cena con la mafia\".\nPeter regala a Lois una nuova macchina ma poi la mette in pericolo diventando complice di alcuni membri della mafia tra cui Paulie il Lardelloso il quale, credendo che Lois sia un ostacolo per l'amicizia tra lui e lo stesso Peter, d\u00e0 l'ordine di assassinarla: egli viene ucciso in un'imboscata, ma l'ordine rimane e solo il \"Padrino\" pu\u00f2 revocarlo. Dopo alcune peripezie, i coniugi Griffin saranno invitati al matrimonio della figlia del boss e si salveranno.\n\"Grasso \u00e8 bello... ma non troppo\".\nChris decide di curare i suoi problemi di peso e Peter cerca di aiutarlo mettendolo a dieta e facendogli fare sport. Non riuscendoci decide di far sottoporre Chris ad un intervento di liposuzione. Nel frattempo Stewie comincia a strafogarsi di cibo per far ingelosire Chris che non pu\u00f2 mangiare, diventando lui stesso obeso. Spaventato dalla chirurgia, Chris desiste dall'intervento: ma Peter che diventa magro e muscoloso, per la gioia di Lois torna a desiderarlo fisicamente. Tuttavia, una volta divenuto affascinante, il capofamiglia si dimostra vanesio e arrogante; un assurdo incidente lo far\u00e0 tornare grasso ma simpatico.\n\"Uno contro tutti\".\nPeter vuole costruirsi una piscina in giardino ma il sindaco Adam West, mentre guarda le carte del catasto, scopre che la casa dei Griffin non \u00e8 sulla mappa di Quahog e li costringe a diventare una nazione indipendente: Petoria. Nonostante il nuovo Stato si allei con i tradizionali nemici degli USA, non riesce ad ottenere nulla di ci\u00f2 che aveva richiesto (una piscina e, successivamente, una penna) ed \u00e8 perci\u00f2 destinato a scomparire.\n\"Prima pagina\".\nMeg comincia a scrivere sul giornale del liceo ma Peter la mette nei guai sostituendo il suo articolo con uno in cui si ipotizza l'omosessualit\u00e0 di Luke Perry. Stewie, essendo troppo basso per perseguire i suoi piani, piega Chris al suo volere.\n\"Talento sprecato\".\nLois \u00e8 in cerca di un buon pianista per battere la sua rivale in una competizione musicale e lo trova in Peter che suona perfettamente solo quando \u00e8 ubriaco: gli fa quindi ingurgitare una quantit\u00e0 industriale di birra e vince il primo premio, seppur tra i rimorsi per aver rovinato la salute del coniuge.\nCuriosit\u00e0.\nNella fabbrica di birra sono presenti Charlie Bucket e nonno Joe, i personaggi del film \"Willy Wonka e la fabbrica di cioccolato.\" \n\"Un padre in affitto\".\nDopo che Peter ha perso la fiducia in lui, Chris trova una figura paterna in Quagmire. Nel frattempo Stewie diventa paranoico dopo aver fatto un vaccino."}
{"id": "1304051", "revid": "10473", "url": "https://it.wikipedia.org/wiki?curid=1304051", "title": "Controversia storiografica sulla figura di Pio XII e l'Olocausto", "text": ""}
{"id": "1304054", "revid": "125662038", "url": "https://it.wikipedia.org/wiki?curid=1304054", "title": "Ferrovia Bologna-Firenze (alta velocit\u00e0)", "text": "La ferrovia Bologna-Firenze ad alta velocit\u00e0 \u00e8 una linea ferroviaria di propriet\u00e0 di Rete Ferroviaria Italiana che collega la citt\u00e0 di Bologna a quella di Firenze e che \u00e8 dotata degli standard ferroviari dell'Alta Velocit\u00e0 (AV) e dell'Alta Capacit\u00e0 (AC) per la maggior parte del suo percorso. Affianca e rinforza la Direttissima Bologna-Firenze.\nLa linea \u00e8 parte dell'\"Asse ferroviario 1\" della Rete ferroviaria convenzionale trans-europea TEN-T. \u00c8 gestita dalla stessa Rete Ferroviaria Italiana.\n\u00c8 lunga e si svolge, per , in galleria; il suo tempo di percorrenza a regime \u00e8 di 37 minuti.\nStoria.\nI primi cantieri per la costruzione della linea sono stati aperti nel 1996. Le operazioni di collaudo statico delle opere principali di linea, di posa dei binari e dei primi test di elettrificazione della linea sono terminate nel novembre 2008, periodo in cui sono iniziate le fasi di collaudo dell'opera e dei test di velocit\u00e0.\nIl 3 febbraio 2009, durante una delle corse-prova, un treno \"ETR 500\" ha stabilito il nuovo primato in Italia di un \"rotabile\" nazionale raggiungendo la velocit\u00e0 di 362\u00a0km/h, superando cos\u00ec il precedente \"record\" di 355\u00a0km/h ottenuto alle ore 17:23 del 1\u00ba marzo 2008 dal convoglio \"ETR 500-Y RFI\" di RFI S.p.A. nel tratto tra il Posto di Movimento Livraga e il primo bivio Parma Est, e precisamente nel territorio del Comune di Fontanellato, della linea AV-AC Milano\u2013Bologna e segnando nella galleria \"Morticine\" anche il primato nazionale di velocit\u00e0 \"indoor\".\nIl 24 marzo 2009, alla presenza delle principali autorit\u00e0, si \u00e8 svolto un viaggio di inaugurazione della tratta Bologna-Firenze su un Frecciarossa che ha viaggiato da Milano a Roma in 2 ore e 59 minuti, l'esatta percorrenza commerciale.\nL'ultimazione dei lavori da parte del contraente generale, il Consorzio Cavet, \u00e8 avvenuta il 30 giugno 2009 (data coincidente con il \"Termine Ultimo Sostanziale\" dei lavori stabilito contrattualmente) e il giorno successivo la linea \u00e8 entrata in esercizio priva di servizio commerciale. Conseguentemente Rete Ferroviaria Italiana ne ha assunto la gestione. L'apertura della tratta al servizio commerciale \u00e8 avvenuta il 4 dicembre dello stesso anno mentre l'inaugurazione si \u00e8 svolta il giorno successivo.\nL'8 maggio 2012 nell'ambito del progetto del passante ferroviario ad alta velocit\u00e0 sotterraneo di Bologna \u00e8 stato aperto all'esercizio il tronco Bivio Emilia \u2013 Bologna Centrale con termine presso il piazzale sotterraneo della stazione bolognese attivato contestualmente.\nModifiche ambientali e dell'ecosistema.\nI lavori di scavo sotto l'Appennino hanno comportato notevoli modifiche dell'ecosistema locale e, secondo alcune fonti, anche danni ambientali di una certa importanza, in particolare ai torrenti. Il deflusso di falde, torrenti, pozzi e fonti sorgive ha interessato in modo particolare le tre gallerie pi\u00f9 lunghe in localit\u00e0 Raticosa, Firenzuola e Vaglia. Nel 2013, la Regione Toscana ha avviato alcuni progetti di recupero del deflusso dei torrenti e delle acque piovane, per il parziale ripristino e risanamento della funzionalit\u00e0 idrogeologica e ambientale compromesse dall'opera.\nNel novembre 2004 \u00e8 stato intentato, da diversi attori, un processo per danni ambientali nel Mugello, contro i responsabili delle aziende costruttrici, conclusosi a Firenze il 3 marzo 2009 con la formulazione di ventisette condanne, da 3 mesi a 5 anni di reclusione, e risarcimenti per oltre 150 milioni di euro inflitte ai vertici del Consorzio di imprese. Tra gli imputati, responsabili e dipendenti Cavet, ditte in subappalto, gestori di cave e di discariche, intermediatori per i rifiuti.\nIl 27 giugno 2011 la corte d'appello di Firenze ha assolto il consorzio Cavet e 27 condannati in primo grado cancellando anche il maxi-risarcimento da 150 milioni di euro.\nIl 19 marzo 2013 la sentenza di appello \u00e8 stata annullata dalla Corte di cassazione, dopo il ricorso della Procura di Firenze. Il processo di appello-bis, si \u00e8 concluso il 21 marzo 2014, con la condanna di 19 dei 30 imputati per vari reati come traffico illecito di rifiuti ed omessa bonifica. Il 21 aprile 2016 la Corte di Cassazione, IV Sezione penale, ha annullato senza rinvio le condanne inflitte nel processo di appello.\nCosti.\nSecondo una valutazione effettuata da \"Il sole 24 ore\", questa linea, a causa del tracciato quasi interamente in galleria, \u00e8 costata circa 70 milioni di euro al chilometro, per un totale stimato di 5.20 miliardi di euro.\nCaratteristiche.\nArmamento ed elettrificazione.\nLa linea ferroviaria \u00e8 a doppio binario armata con rotaie Vignoles UNI 60 E 1 a scartamento normale () saldate elettricamente, con traverse in cemento armato precompresso da 260\u00a0cm del peso di 400\u00a0kg, distanziate di 60\u00a0cm dotate di attacco elastico Pandrol.\nL'intervia tra i binari \u00e8 di 5 metri.\nLa linea \u00e8 elettrificata a corrente alternata alla tensione di 25 kV alla frequenza di 50 hertz, tra la stazione di Bologna San Ruffillo e quella di Firenze Castello. Le tratte di avvicinamento terminali e le interconnessioni sono alimentate a corrente continua a V.\nEsercizio.\nLa circolazione sulla linea \u00e8 regolata dal Dirigente Centrale Operativo sedente a Bologna Centrale.\nIl sistema di comando e controllo (SCC) \u00e8 attivo tra Bologna San Ruffillo e Firenze Castello.\nSicurezza e segnalamento.\nLa circolazione dei treni e la sicurezza della circolazione sono assicurate dalla tecnologia ERTMS/ETCS di \"Livello 2\".\nPercorso.\nLa galleria pi\u00f9 lunga d'Italia.\nSulla linea si trova la galleria di Vaglia, lunga 18.713 m, che all'atto della sua apertura \u00e8 diventata la pi\u00f9 lunga galleria ferroviaria italiana, superando la storica grande galleria dell'Appennino, posta sull'altra linea ferroviaria che collega direttamente Bologna e Firenze, la Direttissima, e che, con i suoi 18.507 m, deteneva questo record dal lontano 1934. La galleria di Vaglia \u00e8 comunque destinata a perdere il primato in favore della galleria principale del terzo valico dei Giovi, lunga poco pi\u00f9 di 27 km, attualmente in costruzione e con apertura prevista entro il 2025.\nNella lista delle gallerie pi\u00f9 lunghe del mondo, la galleria di Vaglia occupa il quindicesimo posto."}
{"id": "1304055", "revid": "75487", "url": "https://it.wikipedia.org/wiki?curid=1304055", "title": "Scansoriopteryx heilmanni", "text": ""}
{"id": "1304057", "revid": "124516320", "url": "https://it.wikipedia.org/wiki?curid=1304057", "title": "Davor \u010cop", "text": "Biografia.\n\u00c8 il padre di Duje, calciatore croato, anche lui attaccante con un passato in Serie A.\nCaratteristiche tecniche.\nGiocatore.\nSpiccata propensione per il lavoro nel settore sinistro del campo, rapidit\u00e0 nei movimenti offensivi e buona abilit\u00e0 di palleggio, queste le doti mostrate da \u010cop nelle poche partite disputate con la maglia dell'Empoli.\nNella nat\u00eca Jugoslavia gioc\u00f2 con profitto anche nel ruolo di centrocampista offensivo, come testimoniano le 10 reti realizzate nella Dinamo Vinkovici nella stagione 1986-1987.\nCarriera.\nMilit\u00f2 in patria, l'allora Jugoslavia, nell' per otto anni, e successivamente nella per tre, aggiudicandosi nel 1986 il titolo di capocannoniere del campionato jugoslavo con 22 reti all'attivo. Con la squadra spalatina esord\u00ec il 29 settembre 1976 nei sedicesimi di finale di ritorno della Coppa delle Coppe contro il . \nL' lo acquist\u00f2 per 40 milioni di lire nell'estate 1987, ritenendolo partner d'attacco ideale per supportare lo svedese Johnny Ekstr\u00f6m. L'attaccante per\u00f2 non seppe mantenere le aspettative in Italia, scontando pi\u00f9 del previsto difficolt\u00e0 d'inserimento sia di natura tecnica che ambientale; l'allenatore Gaetano Salvemini, dopo averlo provato nelle amichevoli precampionato, lo bocci\u00f2 senza appello concedendogli solo brevi e sporadiche apparizioni, che peraltro non lasciarono il segno.\nConcluse la sua esperienza italiana venendo quindi accompagnato dalla nomea di \u00abbidone\u00bb, dopo aver collezionato solo 9 presenze in Serie A, tutte subentrando a partita in corso, senza mai andare a segno, mentre in Coppa Italia trov\u00f2 la via del gol contro la .\n\u010cop ritorn\u00f2 in patria l'anno successivo per rivestire la maglia della Dinamo Vinkovici, la sua ex squadra della quale divenne anche allenatore nella stagione 2001-2002."}
{"id": "1304062", "revid": "22475", "url": "https://it.wikipedia.org/wiki?curid=1304062", "title": "Porsche 997 GT3 RS", "text": "La Porsche 997 GT3 RS del 2006, facente parte della serie di Porsche 911 ed erede della 996 GT3 RS del 2003, \u00e8 la versione pi\u00f9 sportiva della 997 GT3 ed \u00e8 la pi\u00f9 estrema tra le Porsche di serie prodotte dalla casa di Stoccarda, dopo la nuova 911 GT2. \u00c8 destinata quasi esclusivamente all'uso in pista ma pu\u00f2 essere omologata anche per la strada.\nCaratteristiche.\nIl motore della GT3 RS \u00e8 un propulsore in grado di erogare, nella versione presentata nel 2009, 450 CV a 7600 giri che riesce a spingerla a oltre 310 km/h, con un'accelerazione 0-100 in 4 secondi netti e 0-200 in 13,3 secondi. Il cambio \u00e8 un manuale a sei rapporti.\nEsteticamente, come da tradizione per i modelli \"RS\" (abbreviazione di \"Rennsport\"), il posteriore viene allargato di 44 mm, importanti dal punto di vista della stabilit\u00e0 e non influenti sul peso, che rispetto alla versione GT3 \u00e8 inferiore di oltre 20 kg. Questa riduzione \u00e8 resa possibile dall'abbondante utilizzo di fibra di carbonio sia per interni che per esterni (in fibra di carbonio \u00e8 anche l'imponente spoiler posteriore orientabile). Gli interni sono realizzati in alcantara nera ed i 2 sedili, privi di imbottitura, in materiale ultraleggero.\nI colori standard disponibili per la carrozzeria sono grigio, nero, arancio e verde con decorazioni e cerchi neri o arancioni a seconda del colore principale.\nSolo a richiesta, invece, \u00e8 possibile ottenere la GT3 RS in uno qualsiasi dei colori offerti per la gamma Carrera, con decalcomanie e cerchi di colore nero (o, comunque, in contrasto con la tinta della carrozzeria).\nNel 2013 la Porsche ha presentato la sua erede su pista, basata sulla successiva serie 991."}
{"id": "1304064", "revid": "125621739", "url": "https://it.wikipedia.org/wiki?curid=1304064", "title": "Agostino Giustiniani", "text": "\u00c8 stato vescovo di Nebbio, nonch\u00e9 un illustre studioso e insegnante di lingue straniere e tra i pi\u00f9 importanti geografi per la sua descrizione accurata della Liguria.\nBiografia.\nPantaleone Giustiniani \u00e8 nato a Genova nel 1470 e apparteneva ad una famiglia, i De Banca, ascritta all'albergo Giustiniani, conosciuta e stimata, molto legata alla Repubblica di Genova. Il padre era infatti stato ambasciatore a Milano nel 1475, mentre il nonno Andreolo Giustiniani era stato a suo tempo governatore di Chios (Grecia).\nNel 1487, all'et\u00e0 di diciassette anni, Pantaleone entr\u00f2 nell'Ordine dei Domenicani cambiando il proprio nome in Agostino e scontrandosi con la famiglia che voleva per lui - unico figlio - un futuro pi\u00f9 nobile in virt\u00f9 delle alte cariche che avevano ricoperto i suoi antenati per la repubblica genovese.\nDurante i suoi viaggi come insegnante in tanti conventi domenicani d'Europa approfond\u00ec gli studi letterari, specie della lingua greca, ebraica, aramaica e araba. Nei suoi viaggi gli capit\u00f2 infine di soggiornare a Roma dove, grazie all'influenza di un suo parente, il cardinale Bandinelli, fu nominato vescovo di Nebbio, in Corsica, nel 1514. In tale anno cominci\u00f2 a preparare un'edizione poliglotta della Bibbia nelle lingue da lui studiate.\nNelle vesti di vescovo partecip\u00f2 al V concilio lateranense tra il 1516-1517, ma a seguito di alcuni contrasti dovette lasciare la sede vescovile di Nebbio e accett\u00f2 la proposta di trasferirsi in Francia, alla corte del re Francesco I, dove ricevette la cattedra di lingua ebraica e araba all'universit\u00e0 di Parigi. Nei cinque anni che trascorse nella capitale francese viaggi\u00f2 in altri paesi europei come l'Inghilterra e concep\u00ec il progetto di un'edizione poliglotta della Bibbia. In realt\u00e0 Giustiniani riusc\u00ec a dare alla luce soltanto il testo del \"Salterio\", stampato a sue spese nel 1516 a Genova, nell'abitazione di suo fratello Nicol\u00f2, dal tipografo Pietro Paolo Porro, chiamato per l'occasione apposta da Torino. Il \"Salterio\", edito col titolo \"Psalterium Hebraeum, Graecum, Arabicum et Chaldaicum\" e dedicato al pontefice Leone X, presentava i Salmi in latino, greco, ebraico, aramaico e arabo. I Salmi costituirono in un certo senso il nucleo iniziale di una primitiva Bibbia poliglotta, ma l'opera voluta dal Giustiniani ebbe un successo molto limitato poich\u00e9 destinata a letterati o studiosi e non certo a un vasto pubblico.\nDopo aver visitato i Paesi Bassi ritorn\u00f2 nuovamente a Nebbio nel 1521-1522 dove comp\u00ec opere di carit\u00e0 verso gli abitanti della sua diocesi, destinando alla comunit\u00e0 religiosa parte delle sue entrate. Tra le opere architettoniche che comp\u00ec nel paese c\u00f2rso vi fu l'erezione d'un nuovo palazzo episcopale e l'ampliamento della locale cattedrale.\nTra il 1526 e il 1530 scrisse un'accurata descrizione della Corsica dal titolo \"Dialogo nominato Corsica\". Nel 1536 durante un viaggio per mare tra l'isola di Capraia e la Corsica la nave sub\u00ec un naufragio nel quale Agostino per\u00ec, all'et\u00e0 di sessantasei anni.\nLa sua passione per la letteratura straniera gli permise di collezionare una vasta raccolta bibliografica, una sorta di biblioteca personale, che per testamento sarebbe stata donata dopo la morte alla Repubblica di Genova. Nel 1537 furono pubblicati, postumi, i celebri \"Castigatissimi Annali di Genova\".\nUna copia della Bibbia poliglotta \u00e8 ancora oggi conservata tra le antiche Bibbie ebraiche della Biblioteca civica Berio di Genova; il prezioso libro fu trafugato da Napoleone Bonaparte durante l'invasione francese in Liguria e solo nel 1848 un appartenente della famiglia Brignole Sale la riport\u00f2 a Genova."}
{"id": "1304066", "revid": "228587", "url": "https://it.wikipedia.org/wiki?curid=1304066", "title": "ISO 31", "text": "L'ISO 31 \u00e8 lo standard pi\u00f9 ampiamente rispettato per stile l'uso delle unit\u00e0 di misura e formule che lo coinvolgono, nei documenti scientifici ed educativi internazionali. Nella maggior parte dei paesi, le notazioni usate in manuali di scienza e di matematica alle scuole ed alle universit\u00e0 seguono molto attentamente la guida di riferimento data dall'ISO 31.\nLo standard si divide in 14 parti:\nUnificazione e integrazione con standard IEC.\nL'ISO 31 e lo standard IEC 60027 sono stati riveduti in cooperazione fra le organizzazioni ISO e IEC in maniera da essere integrati nell'unico standard ISO/IEC 80000."}
{"id": "1304069", "revid": "827882", "url": "https://it.wikipedia.org/wiki?curid=1304069", "title": "Tesla (disambigua)", "text": ""}
{"id": "1304072", "revid": "580", "url": "https://it.wikipedia.org/wiki?curid=1304072", "title": "Piazza Mercatale", "text": "Piazza Mercatale \u00e8 la pi\u00f9 grande piazza di Prato e sorge nel centro storico, \u00e8 considerata una delle piazze medievali pi\u00f9 estese in Europa. La piazza deve il suo nome al mercato settimanale che vi si tenne fino agli anni '70.\nStoria.\nLe origini.\nIl Mercatale nacque dopo che la citt\u00e0 di Prato decise di allargarsi e riservare ai traffici un'area adatta principalmente alla tratta degli animali, e in particolare mucche e vitelli. Lo spiazzo fu carpito al Bisenzio colmandolo con terra in quantit\u00e0 tale da rialzare il livello del fiume e obbligarlo a scorrere in un alveo pi\u00f9 stretto.\nNel 1153 l'area dell'attuale piazza Mercatale era ancora un ampio prato esterno alle mura della citt\u00e0, verso il greto del fiume Bisenzio. L'attuale muro merlato fu eretto dal Comune tra il 1280 e il 1330. In seguito la piazza, divisa in aree funzionali, divenne il baricentro delle relazioni sociali pratesi; dal 1529 vide affacciarsi i tiratoi voluti dall'Arte della Lana e dal XVII secolo le \"Case Nuove\" sul lato orientale, che ospitarono la prima sede del Convitto Cicognini. Vi si trovano, inoltre, una porta nelle mura (XIV secolo) verso il ponte sul Bisenzio, il Palazzo Gini e la chiesa di San Bartolomeo.\nL'Ottocento.\nNel 1817 il Comune di Prato, per dare un sostegno a cento cittadini sfortunati e miserabili, incaric\u00f2 quelle persone di rimettere a nuovo la Piazza provvedendo alla sua pulizia e soprattutto livellare l'ampia area fino ad allora costellata di buche e poggetti.\nL'architetto Giuseppe Valentini crea in quegli anni il giardino ovale e demolisce gli antichi tirato. Oltre al mercato del luned\u00ec, nella piazza si svolgevano spesso rappresentazioni sportive e tradizionali, dalla battagliola alle corse di cavalli prima e di biciclette poi.\nIl Novecento.\nAlla fine dell'Ottocento la piazza era sfruttata anche per gare di cavalli, che correvano in una pista circolare sterrata.\nNel primo Novecento una giunta socialista decret\u00f2 l'alberatura del lato ovest \"per il godimento del popolo\".\nNel 1930 la piazza aveva ancora la sua importante funzione di contenitore di tutte le manifestazioni ludiche e commerciali della citt\u00e0: mercati, fiere, esposizioni, gare sportive. Inevitabile quindi che proprio su tale piazza, adatta ad adunate e parate, il partito fascista volesse costruire la propria sede istituzionale, la cosiddetta Casa del Littorio, tra le prime in Italia.\nNel 1932 venne per questo indetto un concorso nazionale al quale parteciparono una ventina di urbanisti. Il progetto fu vinto dall'architetto Brunetto Chiaramonti al cospetto di una commissione giudicatrice con Curzio Malaparte e Ardengo Soffici che realizz\u00f2 appunto l'edificio dell'ex casa del Fascio.\nIl bando del 1930 prevedeva un edificio su due piani sul lotto piuttosto stretto ottenuto dalla demolizione dei Tiratoi realizzati da Giuseppe Valentini dopo che, con la demolizione di quelli cinquecenteschi, aveva ridato unit\u00e0 visiva all\u2019intera piazza.\nDurante la seconda guerra mondiale la piazza fu violentemente bombardata. Il 16 febbraio 1944 fu completamente rasa al suolo la chiesa di San Bartolomeo, il 7 marzo dello stesso anno and\u00f2 distrutta la quasi totalit\u00e0 dei portici a terrazza che circondavano il perimetro della piazza.\nSubito dopo la fine della guerra e dopo il laborioso sgombro delle macerie, si cominci\u00f2 a pensare alla ricostruzione della chiesa di San Bartolomeo. Nel 1947 fu indetto un concorso di progettazione per una nuova chiesa che si integrasse con le strutture superstiti in modo da formare un complesso a servizio della comunit\u00e0 cittadina. La ricostruzione fu lenta e faticosa e si concluse solo il 16 febbraio del 1958.\nOggi.\nOggi la piazza si presenta suddivisa tra un grande giardino sul lato est e un parcheggio sul versante opposto. Un percorso pendolare sottolinea la continuit\u00e0 tra l\u2019antica porta sul fiume Bisenzio e l\u2019accesso al centro storico. La piazza ha perso da tempo la sua funzione di scambio commerciale, senza per\u00f2 smettere di essere un punto di riferimento per gli abitanti della citt\u00e0 e dei dintorni.\nToponomastica.\nPer esigenze di razionalit\u00e0 toponomastica ed informatica, questo enorme spazio viene chiamato Piazza Mercatale, mentre l'esatta denominazione sarebbe \"Il Mercatale\".\nDedicata a Vittorio Emanuele II nel ventennio fascista, la piazza sub\u00ec un nuovo affronto con la deliberazione del 27 novembre del 1943 con la quale si dedicava questo spazio cittadino alla \"Repubblica\" per celebrare la costituzione della repubblica di Sal\u00f2. Un anno dopo, finalmente, fu ripristinato l'antico toponimo.\nI tiratoi.\nNel 1531 l'associazione Arte della lana aveva fatto costruire dei tiratoi. Spazi ad uso pubblico destinati ai singoli lanaioli, che qui potevano \"tirare\" e asciugare la lana. Panni, pannine, lane, sacche, balle e ceste riempivano la piazza. I panni di lana venivano stesi all\u2019aperto appendendo la parte superiore della pezza all\u2019asta orizzontale per mezzo di appositi ganci. Dopodich\u00e9 il tessuto veniva fissato anche nella parte inferiore su un apposito bastone e veniva tenuto in tensione.\nNel 1775 per\u00f2 le corporazioni pratesi delle arti furono soppresse e i tiratoi passarono sotto la gestione del Comune.\nFurono demoliti nell\u2019Ottocento.\nLa fontana del Maghero.\nL'antica fontana detta \"del Maghero\" tra via dei Saponai e via Garibaldi, risale alla fine del '500 e lo stemma oggi illeggibile era quello del Comune, mentre le ringhiere \u0096 anch'esse scomparse con il restauro del 1966 - servivano d'impedimento ai cavalli che intendevano abbeverarsi."}
{"id": "1304075", "revid": "599013", "url": "https://it.wikipedia.org/wiki?curid=1304075", "title": "Daniele Portanova", "text": "Biografia.\nTutto il ramo familiare \u00e8 emigrato da Monteverde in provincia di Avellino, \u00e8 cresciuto nella borgata popolare romana di Montespaccato.\nCoinvolto nell'ambito dell'inchiesta sul calcioscommesse della Procura di Bari, il 2 aprile 2012 viene indagato per la probabile \"combine\" di alcune partite del campionato di Serie A 2010-2011.\nIl 26 luglio viene deferito dal procuratore federale Stefano Palazzi per illecito sportivo in merito a Bologna-Bari del 2011. Il 3 agosto Palazzi richiede per lui una squalifica pari a tre anni, quindi il 10 agosto la Commissione Disciplinare della Federcalcio lo condanna a sei mesi di squalifica (reato derubricato da illecito sportivo a omessa denuncia). Il 13 agosto Palazzi presenta ricorso contro la derubricazione del reato, ma il 22 agosto in secondo grado gli viene confermata la squalifica.. In appello la squalifica viene ridotta a quattro mesi.\nNel 2013, insieme all'amico Mattia Nannini, d\u00e0 vita un marchio per una linea di abbigliamento chiamato DM.\nTifoso della Lazio, si \u00e8 offerto pi\u00f9 volte di vestire la maglia biancoceleste ma la sua offerta \u00e8 sempre stata rifiutata dalla dirigenza.\nDurante l'adolescenza ha conosciuto la napoletana Antonia con cui si \u00e8 sposato nel 2000: la coppia ha quattro figli, tra cui Manolo (2000) e Denis (2001) che hanno seguito le orme paterne diventando anche loro calciatori.\nCaratteristiche tecniche.\nDifensore alto e roccioso, ma non per questo meno veloce e abile nelle chiusure, era bravo nel gioco aereo e si rendeva spesso pericoloso nelle aree avversarie, mentre aveva meno capacit\u00e0 nella costruzione del gioco e negli appoggi.\nCarriera.\nInizi.\nInizia la carriera nelle giovanili della Roma poi passa in quelle della , squadra con la quale debutta in Serie C1 nella stagione 1997-1998. Ingaggiato dal Genoa, colleziona 6 presenze in Serie B.\nLa stagione successiva si trasferisce al , tra i cadetti. Con la squadra calabrese non riesce mai a scendere in campo, e a settembre del 1999 va all' con cui disputa 9 partite in Serie C1.\nNel 2000 \u00e8 al con cui gioca tre stagioni, la prima delle quali terminata con promozione in Serie B. Lascia il Messina dopo aver collezionato 85 presenze, 5 gol.\nSuccessivamente \u00e8 acquistato dal Napoli, sempre in Serie B. In Campania disputa 31 gare in campionato e 1 in Coppa Italia senza segnare mai e a fine stagione, con il fallimento del club partenopeo, si svincola.\nSiena.\nLa stagione successiva va al Siena e debutta in Serie A.\nEsordisce in Serie A il 12 settembre 2004 in Palermo-Siena (1-0). Nelle cinque stagioni di militanza al Siena \u00e8 spesso titolare della retroguardia e gioca con continuit\u00e0. In Toscana raggiunge 158 presenze (8 gol) in Serie A. Nella massima categoria dei calciatori del Siena, \u00e8 secondo, come numero di presenze, a Simone Vergassola.\nBologna.\nIl 19 agosto 2009 si trasferisce al in uno scambio con Claudio Terzi, \nIl 23 settembre 2009 sigla al la sua prima rete in rossoblu, momentaneo vantaggio del Bologna che vincer\u00e0 2-0. L'11 aprile 2010 segna il secondo gol rossoblu in Bologna- poi persa (2-3); tifoso della Lazio, in occasione del gol trattiene l'esultanza, comportamento che, nel momento di difficolt\u00e0 dei rossoblu, gli \u00e8 causa di critiche provenienti dalla tifoseria bolognese. Segna in Coppa Italia al Padova, dove la squadra batte gli avversari 2-1.\nIl 16 dicembre 2012, al rientro dopo quattro mesi di squalifica per calcioscommesse, realizza il suo primo gol stagionale che si rivela decisivo nella vittoria 3-2 del Bologna a Napoli.\nRitorno al Genoa.\nIl 30 gennaio 2013 si trasferisce a titolo definitivo al Genoa firmando un contratto fino al 2016. Il 17 marzo 2013 segna a Firenze il suo unico gol stagionale con la maglia dei \"grifoni\" nella partita persa 3-2 con la Fiorentina. Conclude la stagione al Genoa con 15 presenze ed un gol.\nIn seguito al ritiro di Marco Rossi, il 1\u00ba agosto 2013 diventa nuovo capitano della squadra. Il debutto stagionale \u00e8 il 17 agosto 2013 nella sconfitta ai rigori, dopo il 2-2 dei tempi regolamentari, in Coppa Italia con lo Spezia. Esordisce in campionato il 25 agosto successivo, nella trasferta di Milano con l'Inter. Il 10 novembre 2013 segna il suo primo ed unico gol stagionale, il momentaneo 1-0 nella sfida casalinga vinta 2-0 con l'Hellas Verona. Conclude la stagione con 21 presenze e un gol.\nL'11 luglio 2014 il presidente del Genoa Enrico Preziosi lo inserisce tra i giocatori cedibili e messo fuori squadra, non venendo neanche convocato per il ritiro estivo del club genovese a Neustift im Stubaital..\nIl successivo 1\u00ba settembre risolve consensualmente il contratto con il Genoa rimanendo svincolato.\nRitorno al Siena.\nDopo essersi allenato a partire dal 21 ottobre con il Robur Siena, militante in serie D, il 31 dicembre 2014 firma per la societ\u00e0 toscana, tornando quindi a Siena dopo sei anni. Con i toscani, Portanova ottiene la promozione in Lega Pro e ottiene anche lo scudetto dei dilettanti: nella finale contro l'Akragas, vinta ai rigori, ha anche realizzato una doppietta.\nIl 30 marzo 2017, dopo essere rimasto svincolato dall'estate precedente, annuncia il definitivo ritiro dal calcio giocato.\nStatistiche.\nPresenze e reti nei club.\n\"Statistiche aggiornate al 9 dicembre 2015.\""}
{"id": "1304090", "revid": "125265604", "url": "https://it.wikipedia.org/wiki?curid=1304090", "title": "J. Jonah Jameson", "text": "John Jonah Jameson, Jr. pi\u00f9 conosciuto come J. Jonah Jameson, detto anche J.J.J., \u00e8 un personaggio dei fumetti creato da Stan Lee (testi) e Steve Ditko (disegni), pubblicata dalla Marvel Comics. Appare fin dal primo numero di \"The Amazing Spider-Man\" (1963). Stan Lee, nel creare il personaggio si \u00e8 ispirato a se stesso, o meglio a come credeva di essere visto dai suoi collaboratori.\nJameson \u00e8 raffigurato come l'editore o il caporedattore del Daily Bugle, un giornale fittizio di New York City. Riconoscibile dai baffi a spazzolino, dal taglio di capelli piatto e dal sigaro sempre presente, conduce una campagna diffamatoria contro Spider-Man, riferendosi spesso a lui come una \"minaccia\" e un criminale per vari motivi, ma occasionalmente e con riluttanza alleandosi con lui. Nei primi fumetti impiega il fotoreporter Peter Parker per scattare foto di Spider-Man nella speranza di coglierlo nel mezzo di un'azione illecita, ignaro che Peter sia il supereroe stesso. Nel corso dei fumetti, Jameson ha svolto vari altri lavori, in particolare quello di sindaco di New York per diversi anni prima di dimettersi.\nLe rappresentazioni di Jameson sono cambiate nel corso degli anni. A volte viene mostrato come uno spilorcio stupidamente scontroso, testardo e pomposo che gestisce i suoi dipendenti e si risente con Spider-Man per invidia. Altri scrittori lo hanno ritratto pi\u00f9 umanamente, come un capo e un uomo di famiglia umoristicamente odioso ma premuroso che tuttavia ha mostrato grande coraggio e integrit\u00e0 di fronte ai vari cattivi con cui il Bugle entra in contatto e la cui campagna contro Spider-Man arriva pi\u00f9 da precise motivazioni politiche. In entrambi i casi, \u00e8 rimasto una parte importante del mito di Spider-Man, apparendo anche come personaggio secondario principale di Silk.\nIl figlio di Jameson, John Jameson, \u00e8 un personaggio di supporto dell'Universo Marvel che, oltre al suo lavoro come famoso astronauta, \u00e8 diventato Man-Wolf e Star-God e ha anche sposato She-Hulk, rendendo Jonah a quel punto suo suocero.\nBiografia del personaggio.\nPoco si conosce del passato di J.J. Jameson. Parte della sua vita viene spiegato nella storia \"Dietro i baffi\" in \"Spider-man's Tangled Web\" n. 20 (gennaio 2003).J.J. Jameson nacque da J. Jonah Jameson Sr. (veterano di guerra) e Betsy Jameson. Gi\u00e0 da bambino il padre lo trattava molto male, arrivando a toglierli un dente usando dello spago (legato al dente) e tirandolo con la porta. Quella fu la prima volta che si oppose al padre, che gli propose un sigaro: la madre gli url\u00f2 contro e Jonah si mise a piangere; venne picchiato dal padre perch\u00e9, secondo lui, non avrebbe dovuto farlo. Crebbe cos\u00ec odiando il padre e detestando chiunque facesse riferimento a lui. Al liceo conobbe la sua prima fidanzata, che sarebbe poi diventata sua moglie; lui la spos\u00f2 quando lei chiam\u00f2 suo padre con un insulto. Sua moglie poi mor\u00ec quando Jameson era in Corea come reporter, causandogli un grande dispiacere. Jameson odia per questo tutti i supereroi (tranne Capitan America), perch\u00e9 gli ricordano molto suo padre. Jameson ha avuto un figlio, John, dalla prima moglie e si \u00e8 quindi risposato.\nDivenne poi l'editore del quotidiano Daily Bugle. \u00c8 ancora oggi uno strenuo oppositore dei supereroi, soprattutto dell'Uomo Ragno, diffamandolo in ogni occasione nonostante le sue evidenti azioni eroiche (per smascherare quest'ultimo non ha esitato a creare lo Scorpione e gli Ammazzaragni). Non tollera soprattutto che i \"mostri in costume\", come li chiama, si prendano l'ammirazione della gente al posto di quelli che considera veri eroi, come suo figlio John, astronauta. L'unico supereroe mascherato che rispetta \u00e8 Capitan America. Jameson finanzi\u00f2 la creazione dello Scorpione (guadagnandosi il rancore di quest'ultimo, che lo incolpa per la sua condizione), oltre a quella dei vari Ammazzaragni.\nCivil War.\nDurante \"Civil War\", il Daily Bugle \u00e8 un grande sostenitore dell'Atto di registrazione. Dopo aver appreso che Peter Parker \u00e8 l'Uomo Ragno, gli fa causa.\nUn nuovo giorno.\nQuando la realt\u00e0 viene modificata dal patto tra Peter Parker, MJ e Mefisto, J.J. torn\u00f2 a non conoscere l'alter ego dell'Uomo Ragno, proprio com'era in epoca pre-Civil War. Jameson \u00e8 stato a lungo sotto stress perch\u00e9 il Daily Bugle era sull'orlo del fallimento; dopodich\u00e9 \u00e8 bastato un litigio con Peter a causargli un infarto. Jonah \u00e8 stato ricoverato in ospedale, mentre sua moglie Marla decide di vendere la propriet\u00e0 del giornale al rivale Dexter Bennet. In seguito, con una mossa a sorpresa, riesce a diventare sindaco di New York e quindi promuove campagne e squadre anti-Ragno. In seguito rinconter\u00e0 suo padre che, da piccolo, lo aveva abbandonato. Jameson lo ripudi\u00f2, per poi riappacificarsi con lui durante il suo matrimonio con May Reilly Parker, la zia di Spider-Man. Tempo dopo sua moglie verr\u00e0 uccisa dall'Ammazzaragni.\nSpider-Island.\nQuando il virus dello Sciacallo\u00a0ha fatto s\u00ec che molti newyorkesi ottenessero ragno-poteri e provocassero il caos nella citt\u00e0 Jameson \u00e8 stato infettato. \u00c8 arrivato a chiedere l'aiuto dell'Ammazzaragni, ma poi l'ha attaccato un attimo prima di trasformarsi in un ragno gigante.\nSuperior Spider-Man.\nDopo aver rubato il corpo di Peter Parker, Otto Octavius salva la Horizon Labs dai Sinistri Sei. Jameson finalmente prese a trattare Spider-Man come un eroe, sconvolgendo il fantasma di Peter.\nSi \u00e8 poi offerto di aiutare Superior Spider-Man nella sua guerra contro il crimine, e gli ha chiesto di sorvegliare l'esecuzione di Alistair Smythe, la persona che ha ucciso sua moglie. Smythe, ha cercato di scappare, ma Otto lo ha ucciso per volere di Jameson, poi lo ha costretto a cedergli il Raft portandolo a odiarlo ancora una volta.\nGoblin Nation.\nJameson ha creato un nuovo esercito di\u00a0Ammazzaragni \u00a0per annientare Spider-Man.\u00a0Questo fece infuriare\u00a0Glory Grant\u00a0perch\u00e9 il sindaco era ancora intento nelle sue vendette invece di tentare di salvare New York dalla\u00a0nazione Goblin. Osborn ha poi assunto il controllo dei robot usandoli contro Spider-Man, Spider-Man 2099 e i Vendicatori. Questa debacle ha causato uno scandalo che ha portato Jameson a dimettersi, anche se Peter Parker, ora tornato nel suo corpo, gli ha consegnato la registrazione con cui Otto lo ricattava.\nRitorno al giornalismo.\nJameson ha pensato di tornare al Bugle, ma quando ha visto un articolo che parla della sua caduta si \u00e8 sentito tradito e ha rinunciato. In seguito ha cominciato a lavorare al Fact Channel. La sua prima apparizione \u00e8 stata spostata, con suo grande dispiacere, per dare spazio a un'intervista che ha lo scopo di promuovere l'idea delle Parker Industries di una nuova super-prigione. L'intervista viene interrotta dalla Gatta Nera e da Electro. Mentre Spider-Man e Silk li affrontano, Jameson costringe il cameraman a filmare l'azione; Felicia riesce a togliere la maschera a Peter ma Jonah copre inavvertitamente l'inquadratura. Successivamente legher\u00e0 con Cindy Moon, alter ego di Silk.\nIl complotto del clone.\nQualche tempo dopo suo padre Jay morir\u00e0 a causa di una malattia genetica, e Jonah incolper\u00e0 Peter per non aver voluto usare i trattamenti dell'azienda New U Technolgies. In realt\u00e0 Peter ha fatto pi\u00f9 che bene, visto che a capo dell'azienda c'\u00e8 il nuovo Sciacallo, Ben Reilly che per far s\u00ec che Jonah gli faccia buona pubblicit\u00e0 gli fa clonare la moglie Marla. L'uomo pertanto si mette a parlar bene della New U a oltranza, sperando che lo Sciacallo gli riporti in vita il padre. A un certo punto Reilly decise di causare un'epidemia di virus Carrion a livello globale, con l'intenzione di estinguere il genere umano e riportare in vita ogni singolo individuo come clone. L'Uomo Ragno riuscir\u00e0 a fermarlo, ma la storia verr\u00e0 a galla e a causa di tutta la buona pubblicit\u00e0 fatta alla New U, Jonah perde il lavoro a Fact Channel. Privo di qualunque prospettiva, comincer\u00e0 a curare un blog diffamatorio sull'Uomo Ragno, ottenendo solo di coprirsi di ridicolo.\nAltre versioni.\nMarvel contro DC.\nDurante la saga \"Marvel contro DC\", Jameson viene trasferito a Metropolis e quindi mandato a dirigere il pi\u00f9 grande quotidiano locale e il pi\u00f9 importante dell'universo DC: il Daily Planet. Ha cos\u00ec a che fare con Clark Kent e Lois Lane. Dall'universo Marvel arriva come nuovo fotografo Peter Parker. Nel corso della storia, il Daily Planet verr\u00e0 comprato da Kingpin e Jameson avr\u00e0 una breve alleanza con il direttore del Daily Planet, Perry White.\nUltimate.\nLa versione Ultimate di Jameson \u00e8 molto simile a quella originale, sia nell'aspetto che nel carattere. Qui nutre una avversione verso gli eroi mascherati dovuta al fatto che suo figlio, John Jameson, \u00e8 morto in una spedizione nello spazio e secondo lui, solo suo figlio dovrebbe essere considerato un eroe. Durante Ultimatum, il Daily Bugle viene distrutto dall'onda di Ultimate Magneto; mentre fugge, Jonah vede Spider-Man soccorrere le persone e si convince che \u00e8 un vero eroe e lo elogia nel suo ultimo articolo.\nMarvel Zombi.\nNell'universo in cui tutti gli eroi sono stati contagiati da un virus che li rende affamati di carne umana, Jonah viene divorato dall'Uomo Ragno, diventato ormai un essere incapace di controllare la sua fame insaziabile."}
{"id": "1304091", "revid": "767487", "url": "https://it.wikipedia.org/wiki?curid=1304091", "title": "Xiangxingquan", "text": "Xiangxingquan (\u8c61\u5f62\u62f3, tipi di pugilato che imitano l'espressione) \u00e8 una categoria di stili di arti marziali cinesi che racchiude tutte quelle scuole che riproducono particolari movenze, la maggior parte delle volte di animali, ma anche di situazioni particolari (come nel caso dello Zui Baxianquan).\nRadici culturali.\nIn Cina come in svariate altre parti del mondo, l'imitazione degli animali ha una tradizione antica nelle danze e negli esercizi salutistici. Sebbene qualcuno ipotizzi un collegamento tra queste pratiche ancestrali e gli esercizi di arti marziali cinesi, non c'\u00e8 alcuna evidenza diretta di tale connessione. Sicuramente c'\u00e8 una continuit\u00e0 culturale tra tutte queste pratiche. \nLo Shangshu (\u5c1a\u4e66), uno dei testi classici cinesi, narra di danze che imitano i movimenti di 100 animali. Un altro testo classico, lo Huainanzi (\u6dee\u5357\u5b50), documenta esercizi di imitazione dell'oca che fa il bagno, la scimmia che cerca il cibo, il falco che volteggia e la tigre che guarda. Durante la dinastia Han viene creato il Wuqinxi (\u4e94\u79bd\u620f, gioco dei cinque uccelli e bestie) che imita 5 animali, cio\u00e8 ossia Hu (tigre), Xiong (orso), Lu (cervo o daino), Yuan (scimmia antropomorfa), Niao (uccello), cos\u00ec come l'esercizio imitativo degli animali di Ge Hong (\u845b\u6d2a) che include per esempio il drago che vola, la tigre che cammina, l'orso che passeggia, la tartaruga che inghiotte, il serpente che si attorciglia, l'uccello che spiega le ali, la scimmia che si accovaccia, il coniglio che si sorprende.\nStili e Forme di Xiangxingquan.\nAppartengono a questa categoria - tra gli altri - i seguenti stili e forme:\nTutti gli stili di Wushu inoltre contengono movimenti i cui nomi li riportano ai movimenti di animali. Si citano: Jinji Duli (\u91d1\u9e21\u72ec\u7acb, il gallo d'oro in equilibrio su una gamba), Baihe Liangqi (\u767d\u9e64\u4eae\u7fc5, la gru bianca dispiega le ali), Da hu (\u6253\u864e, colpire la tigre), ecc."}
{"id": "1304093", "revid": "83549", "url": "https://it.wikipedia.org/wiki?curid=1304093", "title": "Demodex follicolorum", "text": ""}
{"id": "1304103", "revid": "124123", "url": "https://it.wikipedia.org/wiki?curid=1304103", "title": "Morti nel 1420", "text": ""}
{"id": "1304106", "revid": "1522738", "url": "https://it.wikipedia.org/wiki?curid=1304106", "title": "Leland Stottlemeyer", "text": ""}
{"id": "1304107", "revid": "1522738", "url": "https://it.wikipedia.org/wiki?curid=1304107", "title": "Jack Monk", "text": ""}
{"id": "1304111", "revid": "2048534", "url": "https://it.wikipedia.org/wiki?curid=1304111", "title": "Armoriale dei trasporti e materiali dell'Esercito italiano", "text": "Questa pagina contiene le armi (stemmi e blasonature) delle unit\u00e0 facenti parte dell'Arma dei Trasporti e Materiali dell'Esercito Italiano."}
{"id": "1304116", "revid": "1522738", "url": "https://it.wikipedia.org/wiki?curid=1304116", "title": "Charles Kroger", "text": ""}
{"id": "1304122", "revid": "124123", "url": "https://it.wikipedia.org/wiki?curid=1304122", "title": "Nati nel 1050", "text": ""}
{"id": "1304123", "revid": "110157", "url": "https://it.wikipedia.org/wiki?curid=1304123", "title": "Ballot", "text": "La Ballot era una casa automobilistica francese attiva dal 1911 al 1933.\nStoria.\nIn realt\u00e0, la Ballot era gi\u00e0 presente dal 1905, anno in cui i due fratelli \u00c9douard e Maurice Ballot aprirono uno stabilimento a Parigi, fondando cos\u00ec la Casa omonima, che per\u00f2 inizialmente si occupava solo di motori marini ed industriali.\nL'attivit\u00e0 automobilistica, per\u00f2, cominci\u00f2 solo nel 1911, e comunque, non come costruttore di automobili, ma semplicemente come costruttore di motori, i quali poi venivano forniti alle Case automobilistiche che li richiedevano. Tra queste Case vi fu per esempio la Delage, la quale, prima di produrre motori in proprio, li richiedeva ad altre Case, tra cui la De Dion-Bouton e, appunto, la Ballot.\nL'attivit\u00e0 di fornitore dur\u00f2 fino allo scoppio della Prima guerra mondiale, dopodich\u00e9 la Casa cominci\u00f2 a produrre essa stessa automobili. Gi\u00e0 nel 1919 furono preparate quattro vetture da competizione dotate di un motore ad 8 cilindri in linea da 3 litri. Queste vetture erano denominate 3/8 LC e furono impiegate per la \"500 Miglia di Indianapolis\": una di esse giunse quarta, ma in generale le loro performance destarono enorme successo e stupore.\nSull'onda di tali enormi consensi, la Casa parigina cominci\u00f2 la produzione in serie di vetture alto di gamma.\nNel contempo non fu trascurata l'attivit\u00e0 sportiva, e una nuova vettura da competizione, dotata di un 8 cilindri da 4.9 litri fu impiegata per il \"Gran Premio di Francia\".\nPer quanto riguardava la produzione in serie, gli anni venti furono caratterizzati essenzialmente dalla commercializzazione della 2LT e delle sue derivate.\nNel 1927, fu lanciata la RH, una vettura di fascia alta dotata di un 8 cilindri da 2.8 litri, che poi, nel 1929 fu rialesato a 3 litri.\nDopo la crisi economica di fine decennio, la Ballot si trov\u00f2 a sua volta in grave crisi, perci\u00f2 nel 1931 fu rilevata dalla Hispano-Suiza.\nL'anno prima la Ballot present\u00f2 un prototipo che fu introdotto sul mercato l'anno dopo con il marchio dei nuovi padroni.\nLa Ballot chiuder\u00e0 definitivamente i battenti nel 1933."}
{"id": "1304129", "revid": "125090516", "url": "https://it.wikipedia.org/wiki?curid=1304129", "title": "Campagna di Tunisia", "text": "La campagna di Tunisia si combatt\u00e9, durante la seconda guerra mondiale, tra le forze alleate anglo-americane e quelle italo-tedesche e segn\u00f2 la fase finale delle lunga campagna del Nordafrica, iniziata nell'estate 1940 e proseguita con alterne vicende fino al 13 maggio 1943. In quella data le forze alleate, ormai nettamente superiori numericamente e materialmente, sconfissero definitivamente le residue forze dell'Asse, entrarono a Tunisi e Biserta e costrinsero alla resa le ingenti truppe nemiche rimaste tagliate fuori nell'ultimo ridotto tunisino.\nCircondati dalle superiori forze alleate, costituite dalle moderne divisioni americane, da quelle britanniche e dai reparti dell'esercito coloniale francese che erano rientrati in campo a fianco degli anglosassoni, il feldmaresciallo Erwin Rommel e, dopo il suo richiamo sul continente, il generale Hans-J\u00fcrgen von Arnim si impegnarono strenuamente in una serie di operazioni difensive e controffensive, coronate spesso da notevoli successi tattici favoriti dalla superiorit\u00e0 di tattiche e di addestramento delle forze tedesche e di quelle italiane, guidate dal febbraio 1943 dal generale Giovanni Messe, che portarono la guerra ad una situazione di stallo nell'inverno, costringendo le forze nemiche a continuare la campagna fino alla primavera 1943 e quindi causando il rinvio dell'apertura del Secondo fronte in Europa.\nTuttavia la mancanza di uomini, di mezzi e soprattutto di rifornimenti avrebbe segnato la sorte delle forze dell'Asse in Tunisia. Dopo aver sfondato le posizioni italo-tedesche sulla linea del Mareth, gli Alleati posero fine alla resistenza delle forze nemiche in Africa nel mese di maggio 1943, dopo un'offensiva finale su Tunisi e catturarono oltre 200.000 prigionieri.\nQuesta vittoria apr\u00ec le porte agli anglo-americani per lo sbarco in Sicilia (10 luglio 1943), che port\u00f2 alla caduta del fascismo (25 luglio 1943) e all'armistizio italiano (3 - 8 settembre 1943).\nOperazione Torch.\nDopo l'entrata in campo nella seconda guerra mondiale degli Stati Uniti a seguito dell'attacco di Pearl Harbor del 7 dicembre 1941, la pianificazione dei massimi dirigenti politico-militari anglosassoni aveva preso in considerazione fin dal gennaio 1942 la possibilit\u00e0 di ampliare le operazioni in Nordafrica con l'intervento di truppe americane che avrebbero dovuto partecipare alla cosiddetta operazione Super-Gymnast, un grande sbarco in Marocco e Algeria per prendere alle spalle l'esercito italo-tedesco del generale Erwin Rommel e occupare le colonie francesi. L'andamento disastroso per gli alleati delle operazioni in Nordafrica all'inizio del 1942 aveva tuttavia costretto i capi anglosassoni a rinunciare sia all'operazione Acrobat, il previsto attacco alla Tripolitania da parte dell'Ottava armata britannica e soprattutto all'operazione Super-Gymnast che era stata stabilita inizialmente per il 15 aprile 1942.\nL'abbandono di questi progetti spinse il capo di Stato maggiore statunitense, il generale George Marshall, a proporre piani di operazione alternativi per sferrare subito un grande attacco in Francia fin dall'estate 1942 (operazione Sledgehammer), ma il Primo ministro britannico Winston Churchill e i capi di stato maggiore britannici, in particolare il generale Alan Brooke, si opposero fermamente a questi progetti, ritenuti rischiosi e troppo ambiziosi, e tornarono a proporre nel giugno 1942 un piano per un grande sbarco nel Nordafrica francese. Dopo lunghe discussioni e forti contrasti tra i dirigenti delle due potenze, infine il Presidente statunitense Franklin Roosevelt diede il suo consenso nonostante la persistente ostilit\u00e0 dei principali generali americani, soprattutto per la sua volont\u00e0 di dare la priorit\u00e0 alla sconfitta della Germania nazista e per il suo desiderio di far entrare in campo il prima possibile le truppe americane. Il 24 luglio 1942 venne approvata la cosiddetta operazione Torch e il 27 luglio il generale statunitense Dwight Eisenhower, recentemente arrivato in Gran Bretagna come responsabile dell'esercito americano nel teatro europeo, assunse il comando supremo delle grandi forze combinate assegnate all'invasione del Nordafrica francese; in un primo tempo l'operazione Torch venne stabilita per il 30 ottobre 1942.\nMentre erano in corso gli accesi e incerti combattimenti ad El Alamein e l'armata italo-tedesca del feldmaresciallo Rommel sembrava ancora in grado di mettere in pericolo le posizioni britanniche in Medio Oriente, gli alti comandi anglo-americani erano impegnati nella fase di pianificazione dell'operazione Torch. Sorsero subito notevoli contrasti riguardo alle aree di sbarco del corpo di spedizione alleato; gli americani temevano un possibile contrattacco tedesco attraverso Gibilterra o un intervento in guerra a fianco dell'Asse della Spagna e quindi proposero di effettuare lo sbarco principale sulla costa atlantica del Marocco. I britannici invece ritenevano importante estendere gli sbarchi alla costa mediterranea dell'Algeria per avvicinarsi il pi\u00f9 possibile alla Tunisia e tagliare le comunicazioni del feldmaresciallo Rommel che a sua volta sarebbe stato attaccato dall'Egitto dall'esercito britannico del generale Bernard Montgomery. Dopo molte discussioni, nella prima settimana di settembre, dopo uno scambio epistolare tra Churchill e Roosevelt, fu trovato un accordo di compromesso: furono previsti sbarchi anche ad Orano e Algeri.\nContemporaneamente ufficiali dei Comandi e dell'intelligence Anglo-Americani presenti in Nordafrica avevano cercato la collaborazione di generali e funzionari francesi favorevoli agli Alleati, per evitare uno scontro armato; non venne coinvolto in questi intrighi il generale Charles de Gaulle, venne invece raggiunto un accordo con il generale Henri Giraud che si mostr\u00f2 pronto ad assumere la guida del Nordafrica francese e collaborare con le potenze anglosassoni. Per motivi di segretezza tuttavia i congiurati francesi in Nordafrica e il generale Giraud vennero mantenuti all'oscuro dagli anglo-americani dei dettagli dello sbarco e della data esatta dell'operazione Torch. Il generale Giraud si incontr\u00f2 con il generale Eisenhower a Gibilterra solo il 7 novembre; egli apprese che lo sbarco avrebbe avuto luogo il giorno seguente e che egli non avrebbe affatto assunto il comando supremo delle forze alleate. I cospiratori quindi furono colti di sorpresa dall'inizio dell'operazione Torch e non furono in grado di coordinare le loro azioni con le truppe d'invasione anglo-americane.\nLa \"corsa a Tunisi\".\nL'offensiva alleata verso la Tunisia, che secondo l'ottimistica pianificazione del comando supremo anglo-americano, avrebbe dovuto sbaragliare le deboli forze nemiche di cui era atteso l'arrivo sul posto e completare l'occupazione, in connessione con l'armata del generael Montgomery, dell'intera costa nord-africana, inizi\u00f2 il 10 novembre, due giorni dopo gli sbarchi dell'operazione Torch, con l'arrivo dei reparti della 78\u00aa Divisione di Fanteria britannica del generale Vyvyan Evelegh nel porto di Bugia; il 12 novembre contingenti di paracadutisti e di commando entrarono invece a Bona, dove furono accolti amichevolmente dalle forze francesi.\nL'avanzata alleata, condotta principalmente da truppe britanniche, prosegu\u00ec inizialmente con successo; il 13 novembre i reparti sbarcati a Bugia si congiunsero con altre formazioni della 78\u00aa Divisione di Fanteria che da Algeri avevano marciato subito verso est. Il 15 e il 16 novembre i paracadutisti americani del colonnello Edson Raff furono lanciati su T\u00e9bessa, da dove proseguirono subito su Gafsa mentre le avanguardie britanniche raggiunsero Jendouba e Tabarka; il 24 novembre una audace puntata di una colonna americana con carri leggeri M3 \"Stuart\" sbuc\u00f2 sulla pista d'aviazione di Djedeida, meno di 20 chilometri da Tunisi, distruggendo numerosi aerei. In questo modo furono occupate le posizioni strategiche essenziali per l'avanzata finale direttamente su Tunisi e Biserta.\nContrattacchi tedeschi e insuccessi alleati.\nContrattacchi del generale von Arnim.\nIl contrattacco tedesco non si fece attendere: il 1\u00ba dicembre due colonne di carri tedeschi (40 carri) che comprendevano anche 5 carri Tiger (dei 19 spediti in Africa) formarono una tenaglia e attaccarono Tebourba, la base del saliente che aveva come vertice Djedeida; il risultato fu catastrofico per gli americani, a met\u00e0 dicembre Tebourba e Djedeida erano nelle mani dell'Asse e la 1\u00aa divisione corazzata americana aveva perso i tre quarti dei suoi 200 carri. Il generale Eisenhower aveva sospeso il 24 dicembre 1942 gli attacchi verso Tunisi a causa delle condizioni climatiche e della resistenza tedesca, ma intendeva sferrare al pi\u00f9 presto l'operazione Satin; mentre i britannici e i francesi avrebbero mantenuto le posizioni raggiunte a nord e al centro del fronte lungo la Dorsale orientale, il II corpo d'armata americano del generale Fredendall avrebbe dovuto attaccare a sud direttamente verso Sfax con la 1\u00aa Divisione corazzata e la 1\u00aa Divisione di fanteria. Questo piano tuttavia non venne mai messo in pratica; il comando alleato non era ben organizzato e non esisteva una direzione unica di tutte le truppe terrestri. Mentre il generale Anderson guidava la 1\u00aa Armata britannica con il V corpo d'armata del generale Allfrey costituito dal 78\u00aa Divisione fanteria e dalla 6\u00aa Divisione corazzata, i francesi, due divisioni motorizzate e una brigata meccanizzata, dipendevano dal generale Alphonse Juin. Inoltre il generale von Arnim era un comandante avveduto e capace; egli aveva deciso di anticipare le iniziative del nemico e di passare a sua volta all'attacco con le sue esperte truppe meccanizzate, nonostante la limitatezza delle forze disponibili con la 5. Panzerarmee.\nIl 3 gennaio 1943 il generale von Arnim diede inizio al primo dei suoi contrattacchi; egli riteneva importante guadagnare terreno verso ovest e conquistare i valichi pi\u00f9 importanti della Dorsale orientale tunisina per impedire eventuali offensive nemiche che avrebbero potuto mettere in pericolo la testa di ponte con un'avanzata fino alla costa mediterranea. Un \"kampfgruppe\", costituito da due battaglioni di granatieri e circa quaranta panzer della 10. Panzer-Division del generale Fischer, attacc\u00f2 in direzione del passo di Fondouk nel settore difeso dai reparti francesi del XIX corpo d'armata del generale Koeltz. Le formazioni francesi erano costituite da truppe disciplinate ma prive di carri moderni; i reparti panzer tedeschi, veterani ed equipaggiati anche con alcuni carri ultimo modello, ebbero la meglio nonostante la coraggiosa resistenza delle unit\u00e0 mobili della \"Brigade L\u00e9g\u00e8re M\u00e9canique\" che furono costrette ad abbandonare il valico e ripiegare verso ovest per circa venti chilometri. I tedeschi occuparono Fondouk.\nDopo questo primo successo il generale von Arnim sferr\u00f2 il 18 gennaio 1943 la cosiddetta \"operazione Eilbote\" (\"messaggero rapido\"); il \"kampfgruppe Weber\" costituito da unit\u00e0 di granatieri e formazioni corazzate della 10. Panzer-Division, rafforzati da alcuni carri pesanti Tiger, attaccarono il raggruppamento francese del generale Barr\u00e8, schierato pi\u00f9 a nord tra Bu Arada e la valle del Kebir. I reparti corazzati tedeschi superarono le difese della divisione motorizzata marocchina e alcuni battaglioni francesi rischiarono di essere accerchiati; i tedeschi inflissero gravi perdite ai reparti francesi; furono catturati 4.000 prigionieri e furono distrutti 24 carri armati, oltre 70 cannoni e 228 veicoli. I comandi alleati si allarmarono per il cedimento del raggruppamento Barr\u00e8; il generale Alphonse Juin temeva uno sfondamento strategico nemico verso Oueslatia e Pichon e chiese l'intervento delle riserve anglo-americane. Il \"kampfgruppe Weber\" ripresa l'avanzata il 21 gennaio 1943 verso Pichon (\"operazione Eilbote II\") ma, dopo qualche successo, questa volta i tedeschi furono fermati dall'intervento della 36\u00aa brigata britannica e del \"Combat Command B\" della 1\u00aa Divisione corazzata statunitense al comando del colonnello Robinett; combattimenti dall'esito alterno continuarono fino al 27 gennaio quando i tedeschi, in inferiorit\u00e0 numerica, rinunciarono ad attaccare Pichon e ripiegarono verso est.\nIl 31 gennaio 1943 von Arnim riprese l'iniziativa; rinforzato dall'arrivo della 21. Panzer-Division del generale Hildebrandt, che il 13 gennaio aveva lasciato la Panzerarmee \"Afrika\" del feldmaresciallo Rommel e si era diretta in Tunisia, dove era stata riequipaggiata con nuovi carri armati, il generale tedesco attacc\u00f2 l'importante passo Faid, da dove il nemico avrebbe potuto teoricamente avanzare su Sfax, e sorprese la guarnigione francese costituita da un battaglione di fucilieri algerini. Il 1\u00ba febbraio, dopo una strenua resistenza, i francesi dovettero abbandonare la posizione e i panzer tedeschi occuparono passo Faid, che dava accesso alla vallata a ovest della Dorsale orientale; reparti americani della 1\u00aa Divisione corazzata accorsero in sostegno ma non cercarono di contrattaccare e si schierarono intorno a Sidi Bou Zid. I tedeschi catturarono altri 1.047 prigionieri, 25 autoblindo e 15 cannoni. Infine le truppe italo-tedesche riuscirono dopo alterne vicende a occupare il 9 febbraio 1943 anche il valico di Maknassy; gli americani si ritirarono a Gafsa.\nLa serie di dure sconfitte caus\u00f2 preoccupazione negli alti comandi alleati, che ritennero necessario prendere provvedimenti radicali per migliorare la situazione. Durante la conferenza di Casablanca i dirigenti anglosassoni avevano deciso di intensificare le operazioni per ottenere la vittoria finale e l'occupazione di tutta la costa nordafricana entro il 15 maggio 1943; a questo scopo venne deciso di riorganizzare completamente la struttura di comando costituendo un \"comando supremo alleato\" (Allied Force Headquarters, o AHFQ), affidato al generale Eisenhower, responsabile di tutte le forze presenti nel teatro africano e mediterraneo, da cui sarebbe dipeso il 18\u00ba Gruppo d'armate che avrebbe diretto le operazioni in Tunisia delle forze terrestri britanniche, americane e francesi inquadrate nella 1\u00aa Armata del generale Anderson e nella 8\u00aa Armata del generale Montgomery. Il generale Harold Alexander avrebbe assunto il comando del 18\u00ba Gruppo d'armate e avrebbe ceduto la guida del teatro del Vicino e del Medio Oriente al generale Henry Maitland Wilson. Questa nuova organizzazione di comando finalmente avrebbe permesso di centralizzare la direzione delle operazioni sul fronte tunisino. I reparti statunitensi del II corpo d'armata del generale Fredendall, schierati tra Faid e Gafsa, sarebbero passati alle dipendenza della 1\u00aa Armata britannica del generale Anderson, mentre le divisioni francesi, che fino a quel momento erano rimaste, secondo gli accordi conclusi a Gibilterra dal generale Giraud, relativamente autonome sotto la direzione del generale Juin, vennero a loro volta, inquadrate nel XIX corpo d'armata del generale Koeltz, poste al comando del generale Anderson. Questa nuova organizzazione era ancora in fase di costituzione quando una nuova offensiva italo-tedesca sembr\u00f2 mettere in pericolo l'intero schieramento alleato in Tunisia.\nVittorie italo-tedesche a Sidi Bou Zid e Kasserine.\nIl generale von Arnim, coadiuvato dal generale Ziegler e dal capo di stato maggiore, generale Pomtow, intendeva continuare con i suoi attacchi limitati ed era in fase di pianificazione un'azione contro il raggruppamento americano a Sidi Bou Zid; tuttavia alla fine di gennaio 1943 arriv\u00f2 sul teatro tunisino il feldmaresciallo Rommel che aveva finalmente completato con successo la lunga ritirata dei resti della Panzerarmee \"Afrika\" da El Alamein lungo l'intera costa libica. Le truppe italo-tedesche del feldmaresciallo Rommel riuscirono a schierarsi sulle solide posizioni della linea del Mareth, il comandante tedesco riteneva possibile consolidare le difese sul Mareth e sfruttare la lentezza e la prudenza dell'inseguimento dell'8\u00aa Armata del generale Montgomery per sferrare una grande offensiva strategica in Tunisia insieme alle forze del generale von Arnim contro le truppe americane del II corpo d'armata schierate tra Faid e Gafsa. Il generale von Arnim aveva dei dubbi sulla possibilit\u00e0 di effettuare con successo l'operazione, ma il feldmaresciallo Kesselring approv\u00f2 il piano. Le forze italiane comprendevano il XX Corpo d'armata al comando di Taddeo Orlando e il XXI del generale Paolo Berardi.\nLe forze italo-tedesche diedero iniziarono alle cosiddette operazioni \"Fr\u00fchlingswind\" (\"Vento di primavera\") e \"Morgenluft\" (\"Brezza del mattino\") il 14 febbraio 1943 e ottennero un netto successo; mentre il feldmaresciallo Rommel avanzava verso Gafsa con un raggruppamento mobile dell'Afrikakorps con circa 50 carri, il generale von Arnim usc\u00ec dal passo Faid ed attacc\u00f2 con due Panzer-Division, dirette dal generale Ziegler ed equipaggiate con circa 200 carri tra cui quattro Tiger, la 1\u00aa Divisione corazzata statunitense del generale Ward a Sidi Bou Zid: due \"kampgruppen\" della 10. Panzer-Division aggirarono le truppe americane da nord, mentre altri due \"kampfgruppen\" della 21. Panzer-Division avanzarono da sud sbucando fuori da una tempesta di sabbia. Le forze americane disponevano di un numero maggiore di carri ma erano ampiamente sparpagliate e, ignare e inesperte, furono sorprese dall'attacco convergente dei panzer; dopo aspri scontri tra mezzi corazzati, un battaglione di carri americani fu totalmente distrutto dal tiro dei panzer e due battaglioni di fanteria furono accerchiati. Il generale Fredendall, comandante del II Corpo d'armata, e il generale Ward sottovalutarono l'attacco tedesco e il 15 febbraio impiegarono un battaglione di carri in un immediato contrattacco; avanzando allo scoperto senza preventiva ricognizione, i carri americani caddero in una micidiale imboscata delle due Panzer-Division e subirono perdite elevatissime, solo quattro carri scamparono alla disfatta; i reparti americani di fanteria si arresero; nei due giorni della battaglia di Sidi Bou Zid i generali von Arnim e Ziegler distrussero, a costo di pochissime perdite, oltre 100 mezzi corazzati americani e catturarono circa 1.600 prigionieri; il generale Fredendall ordin\u00f2 una ritirata generale verso ovest abbandonando la Dorsale orientale.\nNella disperata battaglia si distinsero per valore e combattivit\u00e0 i bersaglieri del 7\u00ba Reggimento bersaglieri, impegnati in durissimi scontri corpo a corpo contro le truppe alleate: il colonnello Luigi Bonfatti, comandante del reggimento, cadde in combattimento mentre guidava i suoi bersaglieri all'assalto delle posizioni americane.\nLa guerra dei rifornimenti.\nOltre a combattere le forze alleate, gli italo-tedeschi dovettero confrontarsi con il difficilissimo problema dei rifornimenti di uomini e materiale, che comport\u00f2 perdite elevatissime tra le forze aeree e navali impegnate nelle operazioni. Vari Me 323 Gigant vennero abbattuti grazie alle informazioni ottenute con Ultra, in quanto gli alleati sapevano in anticipo i piani di volo tedeschi e di conseguenza spedivano i caccia per intercettare i convogli aerei e abbattere i trasporti. Ad esempio, il 22 aprile 1943 vicino a Capo Bon, diversi squadroni di Spitfire e di P-40 Kittyhawk attaccarono 14 Me 323 mentre trasportavano carburante e la loro scorta. Tutti i 14 cargo vennero abbattuti con una perdita di 120 uomini di equipaggio e di 700 barili di benzina. Nelle ultime settimane della campagna del Nordafrica, nell'aprile/maggio del 1943, 43 Gigant furono abbattuti, assieme ad un numero ancora pi\u00f9 grande di Ju 52.\nAnche tra le forze navali il pedaggio fu alto, tra le unit\u00e0 di scorta non meno che tra i mercantili. Soprattutto negli ultimi mesi di guerra il trasporto veloce di truppe e materiali sulla cosiddetta \"rotta della morte\" vide impegnate quasi incessantemente in particolare le unit\u00e0 ancora efficienti della classe Navigatori: nuove truppe venivano fatte affluire in Tunisia per alimentare la resistenza mentre reduci e prigionieri venivano riportati in Italia in un continuo andirivieni. La scarsit\u00e0 e la lentezza dei mercantili ancora in efficienza fece s\u00ec che per questi trasporti venissero utilizzati preferibilmente i cacciatorpediniere, veloci e ben armati. Anche se queste missioni costituirono solo il 5% del totale, costarono la perdit\u00e0 di due unit\u00e0 (\"Malocello\" e \"Pancaldo\") e di 264 uomini. Le torpediniere italiane, pagarono un prezzo non inferiore durante le missioni. Per esempio, la \"Cigno\" venne affondata durante una missione di scorta, e dopo che aveva partecipato a vari combattimenti; in quella missione, per proteggere la motonave \"Belluno\", insieme ad un'altra torpediniera, la \"Cassiopea\", ingaggi\u00f2 un furioso combattimento contro due cacciatorpediniere britannici, il \"Pakenham\" e il \"Paladin\", venendo affondata ma colpendo cos\u00ec pesantemente le navi inglesi che il \"Pakenham\" affond\u00f2 durante il rientro alla base.\nIl cerchio si stringe.\nLa battaglia del passo di Kasserine mise a repentaglio le retrovie alleate ad ovest, e solo per la rinuncia di Rommel, insicuro per la protezione del fronte est dagli attacchi dell'Ottava armata britannica, l'offensiva dell'Asse venne arrestata per predisporre l'attacco che avrebbe dato origine alla battaglia di M\u00e9denine, un tentativo fallito di cogliere i britannici impreparati e scompaginare i preparativi di offensiva di Montgomery. Il 3 marzo un determinato contrattacco dei mezzi corazzati e fanti italiani venne respinto dagli \"Highlanders\" della 51st (Highland) Infantry Division del Royal Army. In risposta l'operazione Pugilist avrebbe sfondato la linea del Mareth costringendo le forze dell'Asse ad arretrare dapprima sull'Akarit e poi verso la linea di Enfidaville, sotto la spinta coordinata delle forze Alleate da est e da ovest.\nIl 7 marzo Rommel dovette lasciare il comando e tornare in Germania per motivi di salute. Il comando operativo delle forze italo-tedesche pass\u00f2 nelle mani del generale Hans-J\u00fcrgen von Arnim. Il 23 marzo, (grazie a rinforzi italiani) la 10. Panzer-Division pot\u00e9 riprendere l'iniziativa contrattaccando ferocemente le avanguardie americane: i Bersaglieri del 7\u00ba Reggimento assalirono le posizioni, ricacciando le forze americane dalle pendici est del colle Djebel Berda e avanzando 10 chilometri.\nIl 6 aprile 1\u00ba Reggimento \"San Marco\" agli ordini del generale von Arnim, combatt\u00e9 duramente nella battaglia di Wadi Akarit: il comando italo-tedesco aveva ordinato la resistenza a oltranza sulla collina con tutte le forze disponibili; l'attacco generale anglo-americano fu sferrato il 19 aprile, e nonostante una impressionante disparit\u00e0 di forze non riusci a schiacciare le forze dell'Asse: un tentativo aggirante di due divisioni corazzate inglesi con 360 carri armati fu respinto dall'intervento della 10\u00aa divisione corazzata tedesca, a cui rimanevano 30 carri. La totale superiorit\u00e0 aerea alleata e la grave scarsit\u00e0 di rifornimenti costrinse le residue forze dell'asse a ritirarsi ancora per proteggere Tunisi, Biserta e capo Bon. Il 5 maggio venne avviata l'operazione Vulcan; le forze alleate impiegando 470 carri riuscirono a sfondare le deboli difese italo-tedesche. Il 7 maggio cadeva Tunisi e il 9 gli americani entravano a Biserta, il 10 maggio la via della possibile ritirata a capo Bon era tagliata.\nAi primi di maggio 1943 i difensori tedeschi diedero inizio alle trattative della resa che fu firmata il 9 maggio dal generale Gustav Von Vaerst, comandante della 5. Panzerarmee. A partire della notte 5 maggio la 1\u00aa Divisione corazzata e la 3\u00aa Divisione fanteria statunitensi, dopo aver conquistato Djebel Ichkeul, riuscirono ad avanzare attraverso i settori tenuti da truppe tedesche e il 12 maggio il generale Theodor Graf von Sponeck, comandante della 90. leichte Afrika-Division, si arrese a Bernard Freyberg. Nel frattempo anche le forze italiane andavano incontro a un progressivo disfacimento e il 13 maggio il generale Messe ordin\u00f2 di arrendersi (dopo che i tedeschi si erano gi\u00e0 arresi)."}
{"id": "1304132", "revid": "104458", "url": "https://it.wikipedia.org/wiki?curid=1304132", "title": "Torricella-Taverne", "text": "Torricella-Taverne () \u00e8 un comune svizzero di 3\u00a0066 abitanti del Canton Ticino, nel distretto di Lugano.\nGeografia fisica.\nTorricella-Taverne \u00e8 situato nella valle del fiume Vedeggio. La regione gode di un buon soleggiamento con un numero moderato di precipitazioni annue.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl comune \u00e8 servito dalle stazione di Taverne-Torricella della ferrovia del Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. L'ufficio patriziale al 2020 \u00e8 presieduto da Marco Trefogli ."}
{"id": "1304135", "revid": "125230206", "url": "https://it.wikipedia.org/wiki?curid=1304135", "title": "Canzoni al massimo", "text": "Canzoni al massimo \u00e8 una raccolta dei maggiori successi della parte iniziale della carriera del cantautore italiano Vasco Rossi. La raccolta \u00e8 stata pubblicata nel 2005 dalla BMG Ricordi, mentre dal 2006 \u00e8 disponibile anche una versione in edizione limitata, composta da un solo disco.\nTracce.\nCD 1\nCD 2\nCD 3"}
{"id": "1304137", "revid": "78273", "url": "https://it.wikipedia.org/wiki?curid=1304137", "title": "Moving picture experts group", "text": ""}
{"id": "1304143", "revid": "394", "url": "https://it.wikipedia.org/wiki?curid=1304143", "title": "Giovanni da Palestrina", "text": ""}
{"id": "1304147", "revid": "6923", "url": "https://it.wikipedia.org/wiki?curid=1304147", "title": "Senfter", "text": "La Senfter Holding AG \u00e8 un'azienda italiana specializzata nella produzione di speck, bresaola, .\nStoria.\nLa ditta nacque nel 1857, ad opera di Peter Ferdinand Senfter, presso una macelleria di San Candido che inizi\u00f2 a produrre artigianalmente speck per il consumo locale in Val Pusteria, utilizzando i propri allevamenti. L'\"Antica macelleria Senfter\" fu agli inizi del XX secolo fornitrice ufficiale della corte imperiale asburgica e, in seguito, gestita dai fratelli Ferdinand e Karl Senfter dell'esercito italiano.\nA partire dal 1967 \u00e8 divenuta, ad opera del figlio di Ferdinand, Franz Senfter, una vera e propria industria. Nel 1981 si differenzia il settore delle carni macellate da quello della produzione di salumi, con la costruzione di un macello (\"Pustertaler Fleischhof\"). Nel 1984 inizia l'esportazione in Germania, con la costituzione di una apposita societ\u00e0 di distribuzione, con sede presso Monaco di Baviera. Lo stabilimento di produzione di salumi di San Candido viene modernizzato nel 1988 e nel 1994 la societ\u00e0 ottiene la certificazione ISO 9001.\nNel 1995 nascono la Rds s.r.l. (\"Ragnatela degli specialisti\"), societ\u00e0 di distribuzione con sede a Bologna e una joint venture in Cina con la societ\u00e0 locale Shineway, iniziando la produzione di salumi per il mercato cinese. A Rotterdam viene costituita una societ\u00e0 di intermediazione per l'acquisto di carni fresche. L'anno successivo viene costituita la \"Senfter Service\" s.r.l., con sede a Rasun, per il commercio delle carni fresche in Alto Adige.\nNel 2001 in una joint venture con la Unibon s.c.a.r.l. d\u00e0 vita alla Grandi Salumifici Italiani S.p.A., inizialmente con il nome di \"Italia Salumi\", con sede a Modena.\nNel 2004 acquista la Gasser s.p.a..\nSempre nello stesso anno il signor Senfter fa nascere la fondazione \"Harpfe\", con lo scopo di conservare i beni culturali sudtirolesi.\nIl 12 gennaio 2018 la Senfter Holding Spa cede alla Unibon Spa la sua quota del 50% di Grandi Salumifici Italiani uscendo di fatto dalla produzione industriale di salumi. "}
{"id": "1304148", "revid": "298055", "url": "https://it.wikipedia.org/wiki?curid=1304148", "title": "Susan Ivanova", "text": ""}
{"id": "1304151", "revid": "599013", "url": "https://it.wikipedia.org/wiki?curid=1304151", "title": "Radoslav Nesterovi\u010d", "text": "Carriera.\nCresciuto nel Partizan di Belgrado, nel 1993 si trasferisce in Grecia a causa delle guerre jugoslave. L\u00ec il PAOK di Salonicco gli offre un contratto mentre Nesterovi\u010d ottiene anche la nazionalit\u00e0 greca. Nel 1995 torna in Slovenia, dove viene ingaggiato dall'Olimpia Lubiana.\nNel 1997-98 \u00e8 ingaggiato dalla Kinder Bologna con la quale vince Campionato ed Eurolega. Nel draft NBA 1998 viene invece scelto dai Minnesota Timberwolves, ma rimane anche per la stagione 1998-99 in Italia. Con la squadra di Ettore Messina Nesterovi\u010d vince tre trofei: nel 1998 la Virtus vince sia il campionato italiano che l'Eurolega, nel 1999 si accontenta della Coppa Italia.\nApproda negli Stati Uniti nel 1999-2000. Rimane a Minnesota fino al 2002-2003, quando viene ceduto ai San Antonio Spurs. Con la franchigia texana vince un titolo NBA nel 2005. Nel 2006-2007 viene ceduto ai Toronto Raptors in cambio di Matt Bonner ed Eric Williams.\nNel 2008 viene ceduto agli Indiana Pacers.\nNel 2009 torna, da free agent, ai Toronto Raptors, ed alla fine della stagione torna in Europa, nel campionato greco, nelle file dell'Olympiacos.\nIl 2 settembre 2011 annuncia il suo ritiro dal basket all'et\u00e0 di 35 anni.\n\u00c8 stato capitano della nazionale slovena."}
{"id": "1304154", "revid": "108300644", "url": "https://it.wikipedia.org/wiki?curid=1304154", "title": "Rocca d'Orcia", "text": "Rocca d'Orcia (gi\u00e0 \"Rocca a Tentennano\" o \"Rocca di Tintinnano\") \u00e8 una frazione del comune italiano di Castiglione d'Orcia, nella provincia di Siena, in Toscana.\nStoria.\n\"Tentennano\" (\"Titinianum\") \u00e8 menzionato per la prima volta in alcuni atti notarili dell'XI secolo: all'epoca esisteva gi\u00e0 quindi una rocca con il suo piccolo borgo. La rocca nella sua forma attuale dovrebbe essere stata costruita intorno al 1100 \u2013 1200 dalla famiglia Aldobrandeschi che dominava la Toscana meridionale (un Aldobrandeschi era anche il Papa Gregorio VII).\nPer circa due secoli la rocca di Tentennano fu la piccola capitale della Val d'Orcia, ma soprattutto il centro di controllo strategico sulla via Francigena, la strada medievale che univa Roma con il nord Italia e la Francia.\nLa nascente Repubblica di Siena fece di tutto per assicurarsi il possesso della rocca e dopo alterne vicende e scontri con la varie famiglie nobili che la possedevano (tra cui i Salimbeni ed i Tricerchi) alla fine del Trecento insedi\u00f2 stabilmente alla rocca i suoi funzionari.\nNel 1377 la rocca ospit\u00f2 santa Caterina da Siena, la quale vi soggiorn\u00f2 per qualche mese; malgrado l'ambiente non fosse certo pacifico (la Santa qualifica gli abitanti come \"mascalzoni\" e ricorda il vento che percuoteva la rocca), proprio a Tentennano, giunta analfabeta, ricevette il \"dono\" della scrittura.\nIl Trecento e il Quattrocento furono comunque per la rocca e la sua terra secoli di sviluppo e di relativo benessere, con il sorgere della organizzazione agraria dei poderi nelle campagne e di attivit\u00e0 artigianali e di servizio nel borgo.\nDalla seconda met\u00e0 del XVI secolo cominci\u00f2 la decadenza: francesi e spagnoli prima combatterono per il controllo degli staterelli italiani (e la rocca venne anche assediata dai francesi), poi si accordarono e stabilirono dei \u201cprotettorati\u201d: tra questi il Granducato di Toscana che inglob\u00f2 la Repubblica di Siena.\nLa torre della rocca venne abbandonata e il borgo si ridusse ad un semplice villaggio; il vicino borgo di Castiglione d'Orcia assunse maggiore importanza, tanto che alla met\u00e0 del XVIII secolo il comune di Tentennano fu soppresso e ricompreso in quello di Castiglione.\nCon le riforme del Settecento i granduchi di Lorena migliorarono l'organizzazione del territorio (venne introdotta la mezzadria) e la Rocca si ripopol\u00f2 con un numero stabile di abitanti (circa 500), per la maggior parte artigiani (fabbri, falegnami, conciatori).\nA partire dagli anni cinquanta e sessanta del Novecento, la riforma agraria e l'emigrazione dalle campagne alla citt\u00e0, il borgo and\u00f2 incontro ad un progressivo spopolamento: gli abitanti calarono da 500 a meno di 100, la parrocchia venne soppressa, negli anni sessanta chiuse la scuola, a fine anni settanta l'ultima bottega. Il turismo \u00e8 da allora principale risorsa economica della frazione.\nMonumenti e luoghi d'interesse.\nL'abitato \u00e8 disposto a ventaglio intorno allo sperone calcareo su cui sorge la Rocca di Tentennano. All'interno della cinta di mura ci sono tre minuscoli \u201c\"terzieri\"\u201d: la \"Rocca\" (intorno alla piazza), la \"Rocchetta\" (verso ovest) e la \"Rocchettina\" (verso est). Alcuni tratti delle mura sono ancora in piedi. \nLa semplice chiesa della Madonna delle Grazie di Manno risale al \u2018500. In origine era orientata al contrario (con il portale sulla strada) ma, con la costruzione della rampa carrozzabile di accesso al borgo, fu necessario spostarne l'ingresso dall'altra parte. All'esterno, in alto, l'intonaco ha ancora qualche traccia di decorazioni a monocromo. L'interno \u00e8 un'aula spoglia; il quadro dell'altar maggiore \u00e8 stato portato a Castiglione d'Orcia al sicuro ma c'\u00e8 comunque un bel coro di legno.\nDalla chiesa si sale alla porta ad arco che si apre nelle mura e immette nella Rocchettina. Si prosegue tra case restaurate fino a che a destra si apre un primo panorama sulla Val d'Orcia, da Bagno Vignoni verso Pienza. Oltre il muretto, il grosso fabbricato che sovrasta il giardino era un tempo l'ospedale della Rocca, che accoglieva pellegrini e viandanti in cammino lungo la Via Francigena.\nPi\u00f9 avanti, entrati nel terziere della Rocca, si apre a destra una piazzetta: la casa a destra prima di questa piazzetta ha ospitato fino agli anni '70 l'ultima bottega del borgo, dove si vendeva pane, pasta, pizzicherie, vino e un po' di tutto. La casa a destra dopo la piazzetta era invece il vecchio frantoio di olive. \nSi giunge nella piazza della Cisterna, il gioiello della Rocca, ricca di particolari interessanti: il muro compatto della cisterna, con il piano su cui si apre la vera del pozzo, con gli stemmi scolpiti nelle riquadrature e i vecchi ferri di sostegno della carrucola; le case attorno, per fortuna non sconciate dai restauri, con i loro volumi mossi; l'altro piccolo pozzo, sotto il grande tiglio, la pavimentazione a grosse pietre rigate d'erba, dove nelle tranquille giornate di sole si distendono gatti oziosi.\nI fabbricati sul lato lungo della piazza sono due antiche \u201cfattorie\u201d (nel senso di case del borgo dove risiedevano i \u201cfattori\u201d e naturalmente i padroni di pi\u00f9 \u201cpoderi\u201d sparsi nella campagna): di fronte si aprono gli ingressi delle cantine di queste fattorie.\nProseguendo lungo la facciata delle fattorie si infila il \u201cborgo maestro\u201d pavimentato a grosse lastre e fiancheggiato da case di impianto medievale, anche queste ben restaurate. Una casa a destra, riconoscibile da un campaniletto a vela, \u00e8 quello che resta del \"Palazzo Comunale\", sede appunto del Comune della Rocca prima della riforma granducale del \u2018700 che lo soppresse aggregandolo a Castiglione d'Orcia.\nPi\u00f9 avanti, una casa a sinistra reca sulla facciata una lapide che ricorda Santa Caterina da Siena, che si tramanda abit\u00f2 questa casa nel suo soggiorno alla Rocca nel 1377-1380. Scendendo ancora, alla curva si apre a destra il panorama verso la parte pi\u00f9 aspra della gola formata dall'Orcia, e appare in fondo il castello di Ripa d'Orcia. Pi\u00f9 sotto la strada esce dalle mura, dove un tempo si apriva una porta. \nRitornando e salendo a destra, da notare una casa dove \u00e8 incastrato in alto sulla facciata un singolare resto di statua, forse di San Sebastiano in quanto la casa era la canonica di questa chiesa e porta ancora sul tetto un campaniletto a vela.\nProseguendo ancora si pu\u00f2 ammirare un vasto panorama della Val d'Orcia: colline morbide punteggiate di poderi, chiuse all'orizzonte da poggi boscosi: all'estrema sinistra il torrione di Vignoni vecchio sovrasta Bagno Vignoni e nasconde San Quirico d'Orcia; poi la fila dei tetti di Pienza, e pi\u00f9 lontano Monticchiello e Montalcino, le montagnole sopra Cetona, e infine a destra la torre cupa e solitaria di Radicofani.\nIn alto \u00e8 visibile, addossata alla roccia, l'abside della chiesa di San Simeone.\nContinuando a salire si trova sulla destra la chiesa di San Sebastiano, edificio di culto restaurato di recente (attualmente l'unica officiata, ma solo nelle ricorrenze principali) e gi\u00e0 sede della confraternita di San Sebastiano. La curiosa facciata seicentesca con timpano curvo e pinnacoli \u00e8 impostata su una precedente di chiara origine romanica. L'interno \u00e8 austero, a navata unica. Nella chiesa si svolge la funzione conclusiva della processione in Coena Domini che si tiene la notte del gioved\u00ec santo.\nDal muretto oltre la chiesa si riapre pi\u00f9 ampio il panorama verso la gola dell'Orcia, il Castello della Ripa e, pi\u00f9 lontano, Montalcino.\nA sinistra una breve scalinata porta al sagrato della chiesa di San Simeone, dalla semplice facciata romanica a capanna. All'interno sono visibili alcuni affreschi di scuola senese risalenti al XIV - XV secolo.\nPi\u00f9 in alto c'\u00e8 a sinistra il cancello di ingresso della Rocca di Tentennano.\nLa Rocca risale al XII secolo e fu propriet\u00e0 di diverse famiglie nobili (Tignosi, Aldobrandeschi, Salimbeni) e della Repubblica di Siena; fu poi contesa nelle diverse guerre che segnarono medioevo e rinascimento, per poi essere abbandonata dopo il \u2018500. Non \u00e8 stata mai espugnata: era praticamente impossibile, prima della comparsa delle armi da fuoco.\nNegli anni '70 \u00e8 stata donata allo Stato dagli ultimi proprietari, la famiglia Aggravi-Scotto, restaurata ed aperta al pubblico.\nNel primo ripiano sorgevano le abitazioni della servit\u00f9 e della guarnigione; nel torrione c'\u00e8 una prima sala inferiore che poggia direttamente sulla roccia; per una scala interna si va alla sala superiore, da cui si va nella piccola cucina triangolare che conserva ancora il pozzo, il forno e la canna del camino. Dalla sala superiore, ampia e con copertura a volta, una ripida scala di ferro si arrampica ad una botola che sbuca sulla terrazza, da dove si ammira un vasto panorama che spazia dal Monte Amiata alla Val d'Orcia."}
{"id": "1304158", "revid": "486946", "url": "https://it.wikipedia.org/wiki?curid=1304158", "title": "Elisabetta Cristina di Braunschweig-Wolfenbuttel", "text": ""}
{"id": "1304159", "revid": "1522738", "url": "https://it.wikipedia.org/wiki?curid=1304159", "title": "Cleveland Brown Jr.", "text": ""}
{"id": "1304161", "revid": "196390", "url": "https://it.wikipedia.org/wiki?curid=1304161", "title": "Jamian", "text": ""}
{"id": "1304162", "revid": "44546", "url": "https://it.wikipedia.org/wiki?curid=1304162", "title": "Lacan", "text": ""}
{"id": "1304163", "revid": "196390", "url": "https://it.wikipedia.org/wiki?curid=1304163", "title": "Jamian del Corvo", "text": ""}
{"id": "1304166", "revid": "196390", "url": "https://it.wikipedia.org/wiki?curid=1304166", "title": "Jamian di Corvus", "text": ""}
{"id": "1304169", "revid": "196390", "url": "https://it.wikipedia.org/wiki?curid=1304169", "title": "Damian di Corvus", "text": ""}
{"id": "1304170", "revid": "196390", "url": "https://it.wikipedia.org/wiki?curid=1304170", "title": "Damian del Corvo", "text": ""}
{"id": "1304175", "revid": "110157", "url": "https://it.wikipedia.org/wiki?curid=1304175", "title": "B\u00e9d\u00e9lia", "text": "La B\u00e9d\u00e9lia era una casa automobilistica francese attiva dal 1910 al 1925.\nStoria.\nQuesto marchio \u00e8 noto specialmente in Francia per essere stata la prima al mondo ad occuparsi di autocicli, introducendone quindi il concetto. Si tratta di vetture di dimensioni molto contenute, estremamente semplici e spesso caratterizzate da due posti in tandem.La B\u00e9d\u00e9lia, casa che inaugur\u00f2 un genere di vetture cos\u00ec particolari, ebbe una nascita ancora pi\u00f9 strana e singolare. Nel 1909, Robert Bourbeau ed Henri Devaux, due ragazzi all'epoca diciottenni, si recarono fuori porta per una gitarella a bordo della loro motocicletta, sennonch\u00e9 ebbero un incidente, che si rivel\u00f2 poco grave per loro stessi, ma la motocicletta and\u00f2 distrutta. Essendo sprovvisti di fondi per acquistarne un'altra, decisero di costruirla, dando sfogo al loro talento ingegneristico.Il risultato finale, per\u00f2, non fu una motocicletta, ma una singola vettura, dotata di un'inedita configurazione a due posti in tandem, resa ancor pi\u00f9 singolare dal fatto che il pilota stava seduto dietro il passeggero!Questa vettura fu la capostipite dei successivi autocicli e riscosse enorme popolarit\u00e0, a tal punto che ai due ragazzi fu chiesto se la vettura era in vendita. Era un aspetto a cui i due ragazzi non avevano pensato, anche perch\u00e9 la vettura era interamente costruita con materiali di recupero e ci\u00f2 non sarebbe stato molto promuovibile a livello commerciale.Fu il giovane Devaux ad accollarsi l'investimento consistente nell'acquisto dei materiali per il montaggio delle vetture. E fu da qui che nel 1910 le prime vetture vennero assemblate in un capannone a Parigi. Il marchio con cui furono vendute prese il nome di B\u00e9d\u00e9lia. Le vetture ebbero un gran successo, perch\u00e9 erano molto economiche e nello stesso tempo molto prestanti, grazie al loro peso molto ridotto: le prime vetture, denominate Type A arrivavano a pesare solo 150 kg e grazie al motore Quentin da 3.5 CV, riuscivano a raggiungere una velocit\u00e0 massima di oltre 60\u00a0km/h, che all'epoca era solitamente appannaggio di vetture molto pi\u00f9 grandi e di fascia molto pi\u00f9 alta.Nel 1911, la produzione pot\u00e9 continuare, sull'onda del successo dei primi modelli, e furono lanciate la Type A1 e la Type BD1,la prima dotata di un monocilindrico da 4.5 CV, praticamente una Type A pi\u00f9 potente, e la seconda dotata di un bicilindrico a V da 5.5 CV.Cominci\u00f2 anche la carriera sportiva, fatta di numerosi successi.La B\u00e8d\u00e9lia utilizzava soluzioni tecniche molto semplici ed enormemente efficaci, a tal punto da essere stata indicata come una delle Case pi\u00f9 innovative d'inizio Secolo.\nLa Prima guerra mondiale, per\u00f2, interruppe la produzione: dopo il conflitto, la B\u00e9d\u00e9lia usc\u00ec economicamente malconcia e fu rilevata da una nuova societ\u00e0, denominata \"Mahieux et Cie\", che ne continu\u00f2 la produzione. Ma nel 1925, la Casa chiuse i battenti a causa della pressante concorrenza di Case pi\u00f9 grandi ed economicamente pi\u00f9 floride."}
{"id": "1304177", "revid": "174852", "url": "https://it.wikipedia.org/wiki?curid=1304177", "title": "J.Jonah Jameson", "text": ""}
{"id": "1304178", "revid": "773636", "url": "https://it.wikipedia.org/wiki?curid=1304178", "title": "Chiesa di Santa Maria Maddalena (Saturnia)", "text": "La chiesa di Santa Maria Maddalena \u00e8 la chiesa principale di Saturnia, frazione del comune di Manciano in provincia di Grosseto.\nLa pi\u00f9 antica citazione della chiesa risale al 1188, ma l'attuale veste dell'edificio \u00e8 dovuta al radicale restauro del 1933. La chiesa custodisce la preziosa tavola con la \"Madonna col Bambino fra San Sebastiano e Santa Maria Maddalena\", attribuita a Benvenuto di Giovanni, della fine del sec. XV, inserita in una residenza processionale ottocentesca realizzata da una bottega senese.\nDa segnalare due croci lignee astili della fine del secolo XVIII e una coppia di angeli reggicandelabro seicenteschi in legno intagliato e dipinto. Di notevole qualit\u00e0 \u00e8 il tabernacolo ligneo a forma di chiesa con le immagini di \"Santa Chiara e Sant'Elisabetta d'Ungheria\". Il raffinato ciborio mostra caratteristiche peculiari delle botteghe senesi seicentesche."}
{"id": "1304181", "revid": "1543377", "url": "https://it.wikipedia.org/wiki?curid=1304181", "title": "0435", "text": "0435 \u00e8 il prefisso telefonico del distretto di Pieve di Cadore, appartenente al compartimento di Venezia.\nIl distretto comprende la parte nord-orientale della provincia di Belluno ed il comune di Sappada (UD). Confina con l'Austria a nord-est e con i distretti di Tolmezzo (0433) a est, di Spilimbergo (0427) a sud-est, di Belluno (0437) a sud, di Cortina d'Ampezzo (0436) a ovest e di Brunico (0474) a nord-ovest.\nAree locali e comuni.\nIl distretto di Pieve di Cadore comprende 18 comuni compresi in 1 area locale, nata dall'aggregazione dei 4 preesistenti settori di Auronzo di Cadore, Borca di Cadore, Pieve di Cadore e Santo Stefano di Cadore: Auronzo di Cadore, Borca di Cadore, Calalzo di Cadore, Cibiana di Cadore, Comelico Superiore, Danta di Cadore, Domegge di Cadore, Lorenzago di Cadore, Lozzo di Cadore, Perarolo di Cadore, Pieve di Cadore, San Nicol\u00f2 di Comelico, San Pietro di Cadore, Santo Stefano di Cadore, Sappada (UD), Valle di Cadore, Vigo di Cadore e Vodo di Cadore ."}
{"id": "1304182", "revid": "122246", "url": "https://it.wikipedia.org/wiki?curid=1304182", "title": "Canale d'Ischia", "text": "Il canale d'Ischia \u00e8 uno stretto del Tirreno meridionale. Separa l'isola d'Ischia dall'isola di Vivara, costituendo il pi\u00f9 angusto punto d'ingresso del golfo di Napoli e collegandolo al golfo di Gaeta.\nIl canale si estende in direzione Nord-Ovest Sud-Est con una larghezza minima nel punto centrale di circa 2,35\u00a0km, tra l'isolotto del Castello Aragonese di \"Ischia Ponte\" (frazione del comune di Ischia) e \"Punta d'Alaca\", margine occidentale dell'isola di Vivara.\nLa profondit\u00e0 e generalmente bassa, giungendo al massimo a circa 14 - 15 metri nel punto pi\u00f9 stretto tra le due isole. Circa 800 metri ad Ovest di Punta d'Alaca, a met\u00e0 strada circa tra questa e l'isola d'Ischia, si trovano le \"Formiche di Vivara\", un gruppo di scogli affioranti, con segnalazione luminosa notturna, che costituiscono le cime di una secca che si eleva fino ai 4-5 metri di profondit\u00e0.\nLa navigazione \u00e8 interdetta alle navi di maggior pescaggio; viene tuttavia generalmente percorso da diversi traghetti e aliscafi provenienti dalla terraferma e diretti all'isola d'Ischia.\nVi si affacciano i comuni di Procida e Ischia. Il canale \u00e8 attraversato da un acquedotto sottomarino e da diversi cavi per l'energia elettrica e le telecomunicazioni. Tutta la zona \u00e8 stata inclusa nella neoistituita Area marina protetta Regno di Nettuno."}
{"id": "1304192", "revid": "2055784", "url": "https://it.wikipedia.org/wiki?curid=1304192", "title": "Sith Engine", "text": "Il Sith engine \u00e8 un motore grafico per videogiochi progettato da LucasArts.\nFu realizzato come evoluzione del precedente Jedi Engine. Venne utilizzato principalmente per la realizzazione di ' (1997) e della sua espansione ' (1998). Una versione modificata, interamente adattata alla visuale in terza persona, fu programmata per lo sviluppo di \"Indiana Jones e la macchina infernale\" (1999).\nQuesto motore renderizza in maniera molto semplice e non supporta alcuna \"pre-color trasparency\", supporta modelli 3D ed \u00e8 dotato di un sistema di filtering simile a quello del Nintendo 64.\nSuccessivamente, \u00e8 stato usato come base per un altro motore grafico, il GrimE, utilizzato per \"Grim Fandango\" (1998) e \"Fuga da Monkey Island\" (2000)."}
{"id": "1304194", "revid": "1522738", "url": "https://it.wikipedia.org/wiki?curid=1304194", "title": "Cleveland Brown, Jr", "text": ""}
{"id": "1304197", "revid": "767487", "url": "https://it.wikipedia.org/wiki?curid=1304197", "title": "Scudellate", "text": "Scudellate \u00e8 una frazione del comune svizzero di Breggia, nel Canton Ticino (distretto di Mendrisio).\nGeografia fisica.\nIl piccolo nucleo abitato \u00e8 posto al limite superiore della valle di Muggio, a qualche centinaio di metri dal confine con l'Italia.\nStoria.\nScudellate \u00e8 stato frazione di Muggio fino al 2009, quando il comune \u00e8 stato accorpato agli altri comuni soppressi di Bruzella, Cabbio, Caneggio, Morbio Superiore e Sagno per formare il comune di Breggia."}
{"id": "1304198", "revid": "767487", "url": "https://it.wikipedia.org/wiki?curid=1304198", "title": "Swingin' Utters", "text": "Gli Swingin' Utters (reso graficamente come $wingin' Utter$) sono un gruppo melodic hardcore punk formatosi a Santa Cruz, in California, nel 1988 per poi trasferirsi a San Francisco.\nStoria.\nDalla nascita alla firma per la Fat Wreck Chords.\nGli $wingin' Utter$ nascono come \"Johnny Peebucks &amp; the Swinging Utters\" a Santa Cruz, in California, nel 1988. La formazione originale comprendeva il cantante Johnny Peebucks, i chitarristi Darius Koski e Max Huber, il bassista Kevin Wickersham ed il batterista Greg McEntee. Poco dopo la fondazione si trasferiscono a San Francisco, dove hanno contratti con etichette quali Side One Records, IFA Records e New Red Archives. Dopo l'uscita del primo album, Scared nel 1992, decidono di chiamarsi $wingin' Utter$, sostituendo la \"s\" iniziale e quella finale con il simbolo del dollaro. Tre anni dopo, con The Streets of San Francisco, prodotto dal chitarrista dei Rancid, Lars Friedriksen, iniziarono ad avere un nutrito seguito nel panorama underground della citt\u00e0 californiana, vincendo anche il Best Debut Album al Bay Area Music Awards, e parteciparono al primo Vans Warped Tour annuale oltre che ad un tour con i Rancid.\nLe canzoni degli $wingin' Utter$ parlano della vita, ma soprattutto del lavoro quotidiano. A differenza di molte altre band, buona parte dei componenti degli $wingin' Utter$, hanno un lavoro ed una famiglia da mantenere, come ad esempio il cantante Johnny Peebucks, che lavora in un campeggio o il chitarrista Darius Koski, che fa il camionista.\nGli anni con la Fat.\nNel 1997, su invito di Fat Mike, firmarono per la Fat Wreck Chords, con la quale pubblicarono A Juvenile Product of the Working Class, supportato da un tour con Mighty Mighty Bosstones, NOFX e Social Distortion. Dopo la pubblicazione di A Juvenile Product of the Working Class, il bassista Kevin Wickersham lascia la band, che assume sostituti temporanei come John Maurer, Howie Pyro o addirittura Fat Mike, con i quali pubblica Five Lessons Learned. Dopo la pubblicazione del disco, entra come bassista e seconda voce l'ex-magazziniere della Fat Wreck Chords ed ora cantante dei Me First and the Gimme Gimmes, Spike Slawson. Negli anni seguenti pubblicarono, sempre per la label di Fat Mike, anche gli EP The Sounds Wrong e Brazen Head.\nNel 1999, gli $wingin' Utter$ pubblicarono uno split insieme agli Youth Brigade, BYO Split Series, Vol. 2, secondo capitolo della serie BYO Split Series alla quale hanno partecipato anche NOFX, Rancid ed Alkaline Trio.\nNel 2000 esce l'album omonimo, supportato da un tour nazionale insieme ai The Damned ed ai Dropkick Murphys. Nel 2001 ripubblicarono The Streets of San Francisco e, nel 2003 Dead Flowers, Bottles, Bluegrass, and Bones. Poco dopo la pubblicazione dell'album, il chitarrista Max Huber, lascia la band, che decide di non rimpiazzarlo e di continuare con una sola chitarra. Nel 2004 pubblicano , un album live della collana Live in a Dive della Fat Wreck Chords.\nAlcune loro canzoni sono apparse come colonne sonore di alcuni titoli di videogiochi come Tony Hawk's Pro Skater 2, dove \u00e8 presente \"Five Lessons Learned\" o Dave Mirra Freestyle BMX che contiene \"Stupid Lullabies\".\nI membri della band sono coinvolti in molti side-project: Johnny Bonnel e Darius Koski con i Filthy Thievin' Bastards ed i Druglords of the Avenue, Spike Slawson nei Me First and the Gimme Gimmes (di cui \u00e8 il cantante) e i Re-Volts. Il batterista Greg McEntee fa parte dei Viva Hate dal febbraio 2007."}
{"id": "1304201", "revid": "729019", "url": "https://it.wikipedia.org/wiki?curid=1304201", "title": "Porta Romana (Saturnia)", "text": "La Porta Romana di Saturnia \u00e8 un'antica porta di accesso all'omonimo borgo fortificato del comune di Manciano, che si apre sul lato meridionale delle Mura di Saturnia lungo l'antico tracciato della Via Clodia ancora ben visibile.\nLa porta fa parte della porzione pi\u00f9 antica delle mura, che risalgono ai tempi dei Romani (II secolo a.C.), che ivi fondarono un insediamento, non lontano da preesistenti necropoli etrusche. \u00c8 l'unica rimasta delle 4 originarie porte di accesso romane.\nPorta Romana fu parzialmente modificata gi\u00e0 nell'82 a.C. durante l'ampliamento delle mura romane. Tuttavia, il suo aspetto attuale \u00e8 dovuto principalmente alla ricostruzione effettuata dagli Aldobrandeschi in epoca medievale e al successivo restauro dei Senesi durante il Quattrocento.\nLa porta \u00e8 costituita da strutture murarie in pietra e si caratterizza per l'apertura a doppio arco a tutto sesto sul lato interno che differisce da quella ad arco semplice sul lato esterno; presso la porta sono ravvisabili gli elementi stilistici riconducibili alle varie fasi storiche."}
{"id": "1304203", "revid": "1711941", "url": "https://it.wikipedia.org/wiki?curid=1304203", "title": "Protettorato spagnolo del Marocco", "text": "Il Marocco spagnolo o, ufficialmente, Protettorato spagnolo del Marocco (in spagnolo: Marruecos espa\u00f1ol o Protectorado espa\u00f1ol de Marruecos; ) \u00e8 stata la porzione del Marocco amministrata dalla Spagna in regime di protettorato dal 1912 al 1956.\nStoria.\nCreato per effetto del Trattato di F\u00e8s, il protettorato del Marocco spagnolo serv\u00ec da contrappeso alla presenza francese nel Marocco centrale. La regione non fu tuttavia interamente sotto il controllo spagnolo fino al 1926, quando venne stroncata la resistenza di Abd el-Krim nella zona del Rif.\nDal Marocco spagnolo ebbe inizio la guerra civile spagnola: l\"'Alzamiento\" del generale Francisco Franco del 17 luglio 1936 ebbe difatti luogo a Tetu\u00e1n e le truppe da Ceuta partirono verso la Spagna.\n\"Africa occidentale spagnola\" fu quindi chiamato il raggruppamento di province spagnole dell'Africa occidentale, esistito tra il 1946 e il 1958. Aveva sotto la sua amministrazione i territori di Ifni, Cabo Juby, Sagu\u00eda el Hamra e R\u00edo de Oro.\nIl protettorato spagnolo del Marocco ebbe fine nel 1956, quando assieme all'ex protettorato francese and\u00f2 a formare lo Stato indipendente del Marocco. La parte meridionale del protettorato rimase tuttavia sotto sovranit\u00e0 spagnola fino al 1958.\nSolo Ceuta e Melilla e Ifni rimasero alla Spagna dopo il 1958, in quanto territori metropolitani spagnoli da secoli prima dell'inizio del protettorato le prime due, la terza in quanto sotto sovranit\u00e0 diretta spagnola.\nIfni venne ceduta poi al Marocco nel 1969.\nGeografia.\nIl protettorato si componeva di due territori nettamente distinti e separati dal protettorato francese: il Marocco settentrionale, corrispondente alle montagne del Rif, alla costa mediterranea e ad una breve porzione di costa atlantica a sud di Tangeri, nonch\u00e9 la regione di Villa Bens (Tarfaya) nell'estremo sud marocchino, delimitata a nord dal fiume Draa e a sud dalla colonia del Sahara spagnolo. Non ne facevano parte le citt\u00e0 di Ceuta e Melilla ed alcune \"plazas de soberan\u00eda\", territorio metropolitano spagnolo, e nemmeno la citt\u00e0 di Tangeri che fu dichiarata zona internazionale (occupata militarmente dalla Spagna nel 1940).\nParimenti non ne faceva parte il territorio di Ifni, posto sotto la diretta sovranit\u00e0 spagnola.\nSociet\u00e0.\nNel corso degli anni del protettorato, numerosi cittadini spagnoli si stabilirono nel Marocco settentrionale. La stragrande maggioranza di questi immigrati era originaria dell'Andalusia, in particolare dalle province di Cadice e di Malaga. La gran parte di questi erano commercianti a artigiani e convivevano negli stessi villaggi e quartieri dei marocchini. Nel 1932 risiedevano nel Marocco spagnolo 38.005 spagnoli, saliti a 62.400 nel 1940 e a 84.716 nel 1950, per la maggior parte residenti a T\u00e9touan, Larache e Nador. La maggior parte della comunit\u00e0 abbandon\u00f2 il paese in seguito all'indipendenza del Marocco, negli anni 1950.\nIl Marocco spagnolo era poi sede di una comunit\u00e0 ebraica, concentrata a T\u00e9touan, Chefchaouen, Larache e Assila, per la maggior parte composta da sefarditi di madrelingua haketia, stimata a circa 14.000 unit\u00e0 negli anni 1940."}
{"id": "1304204", "revid": "1543377", "url": "https://it.wikipedia.org/wiki?curid=1304204", "title": "0436", "text": "0436 \u00e8 il prefisso telefonico del distretto di Cortina d'Ampezzo, appartenente al compartimento di Venezia.\nIl distretto comprende la parte nord-occidentale della provincia di Belluno. Confina con i distretti di Bolzano (0471) e di Brunico (0474) a nord, di Pieve di Cadore (0435) a est, di Belluno (0437) a sud e di Cavalese (0462) a ovest.\nAree locali e comuni.\nIl distretto di Cortina d'Ampezzo comprende 3 comuni compresi in 1 area locale, nata dall'aggregazione dei 2 preesistenti settori di Cortina d'Ampezzo e Livinallongo del Col di Lana: Cortina d'Ampezzo, Livinallongo del Col di Lana e San Vito di Cadore ."}
{"id": "1304214", "revid": "797136", "url": "https://it.wikipedia.org/wiki?curid=1304214", "title": "Vermin", "text": "Vermin, il cui vero nome \u00e8 Edward Whelan, \u00e8 un personaggio dei fumetti, creato da J.M. DeMatteis (testi) e Mike Zeck (disegni), pubblicato dalla Marvel Comics. La sua prima apparizione risale a \"Captain America\" (vol. 1) n. 272 (agosto 1982).\nBiografia del personaggio.\nVermin in origine era un giovane ragazzo di colore molto legato alla madre, ma le crudeli mutazioni a cui l'ha sottoposto Arnim Zola, scienziato acerrimo nemico di Capitan America, l'hanno reso inumano e feroce, pi\u00f9 bestia che uomo. \u00c8 stato trasformato da un esperimento genetico in una specie di uomo-ratto, capace di compiere movimenti di impressionante agilit\u00e0, in possesso di una forza sovrumana e in grado di sguainare potenti artigli. Pu\u00f2 inoltre controllare gli altri ratti, presenti in abbondanza nelle fogne di New York, dove si nasconde. Il suo nemico numero uno \u00e8 l'Uomo Ragno, verso il quale Vermin sembra avere una acuta fobia.\nVermin divenne un servitore del Barone Zemo, che us\u00f2 il mutato contro Capitan America. Zemo per\u00f2 lo trattava come un animale e non come un alleato e cos\u00ec Vermin, alla fine, si ribell\u00f2 a lui.\nIn seguito Capitan America si alle\u00f2 proprio con l'Uomo Ragno pur di fermarlo; fu proprio durante questo duello che Vermin cominci\u00f2 a provare timore per il Tessiragnatele, timore che peggior\u00f2 quando, nel corso de l'ultima caccia di Kraven, il cacciatore russo lo massacr\u00f2 nelle fogne indossando il costume del Ragno.\nL'uomo-ratto, inoltre compare anche in Prede, in cui viene clonato da Arcade, socio di Kraven. Vermin, poi, scappa nelle fogne. Lo ritroviamo un paio di numeri dopo, in cui l'Uomo Ragno e Boomerang, lo incontrano nelle fogne cercando l'ultimo pezzo che ricomporebbe la tavoletta della linea della vita. \nVermin \u00e8 protagonista della saga \"Il bambino dentro\".\nAltri media.\nVermin compare come uno dei nemici nel videogioco \"The Amazing Spider-Man\"."}
{"id": "1304215", "revid": "773636", "url": "https://it.wikipedia.org/wiki?curid=1304215", "title": "Chiesa della Madonna delle Grazie (Scansano)", "text": "La chiesa della Madonna delle Grazie si trova a Scansano (GR), fuori dalle mura, sulla via che porta a Manciano.\nStoria e descrizione.\nSorge sul luogo dove all'inizio del Seicento era stata edificata una piccola cappella per ospitare la \"Madonna delle Grazie\", una tela oggetto di particolare devozione, continuata fino ad oggi.\nNel 1862, a seguito dei danni provocati da un\u2019alluvione, si decise di costruire un nuovo edificio, che, edificato in forme neoclassiche su progetto di Luigi Vannuccini, venne inaugurato nel 1867. Sull'altare maggiore venne collocata la pala con la \"Madonna delle Grazie\", detta popolarmente anche \"Madonna della Botte o degli Affrichelli\". Il dipinto risale all'inizio del secolo XVII ed \u00e8 ascrivibile ad un pittore senese influenzato da Alessandro Casolani."}
{"id": "1304220", "revid": "1305887", "url": "https://it.wikipedia.org/wiki?curid=1304220", "title": "Il barbiere di Siviglia (Morlacchi)", "text": "Il barbiere di Siviglia \u00e8 un dramma giocoso in quattro atti del compositore Francesco Morlacchi su libretto di Giuseppe Petrosellini, il quale fu originariamente messo in musica da Giovanni Paisiello nel 1782."}
{"id": "1304221", "revid": "1622351", "url": "https://it.wikipedia.org/wiki?curid=1304221", "title": "Japanese Domestic Market", "text": "Il termine Japan Domestic Market (JDM) \u00e8 utilizzato per riferirsi al mercato interno giapponese in relazione a merci di vario tipo. \nIn particolare, nel campo automobilistico, gli appassionati utilizzano l'acronimo JDM per identificare i veicoli destinati alla vendita nel mercato interno giapponese e che quindi hanno una serie di caratteristiche peculiari studiate specificamente per quel paese. \nQueste peculiarit\u00e0 possono essere dovute a scelte di marketing o regolamentazioni/normative locali e riguardare caratteristiche tecniche o estetiche/di allestimento. Lo stesso veicolo pu\u00f2 quindi esistere (con alcune differenze) sia in versione per il mercato giapponese (JDM), che europea (EUDM), americana (USDM) o qualunque altra prevista dal costruttore a seconda del mercato di riferimento.\nFuori dal Giappone gli appassionati di automobilismo spesso usano il termine JDM in senso pi\u00f9 ampio, a indicare qualunque vettura sportiva di origine nipponiche, anche se ci\u00f2 di fatto \u00e8 errato.\nVerso la fine degli anni '70 \u00e8 sulle auto con specifiche \"JDM\" \u00e8 stato introdotto l'obbligo di montare un limitatore di velocit\u00e0 impostato a 180 km/h, vincolo imposto dalla Japan Automobile Manufacturers Association (JAMA) per prevenire incidenti stradali, anche in considerazione del fenomeno giovanile dei bosozoku. Per questo motivo anche il tachimetro all'interno della strumentazione doveva avere il fondo scala impostato su quel valore.\nNegli ultimi anni la popolarit\u00e0 delle auto JDM all'interno degli Stati Uniti e dell'Europa si \u00e8 sviluppata significativamente come conseguenza dell'onda del tuning.\nNon tutte le auto giapponesi sono JDM: il termine infatti indica strettamente le auto vendute con specifiche per il mercato giapponese. Alcuni modelli destinati al Japanese Domestic Market non sono stati commercializzati negli altri paesi; ciononostante, il termine \u00e8 solitamente usato impropriamente per definire auto sportive molto popolari come Subaru Impreza WRX, Honda S2000, Mitsubishi Lancer Evolution, Toyota AE86, Toyota Supra, Toyota GT86, Mazda RX7, talvolta non JDM ma solamente di marca giapponese."}
{"id": "1304223", "revid": "574302", "url": "https://it.wikipedia.org/wiki?curid=1304223", "title": "New York Film Critics Circle Awards", "text": "I New York Film Critics Circle Awards sono premi cinematografici assegnati annualmente da una commissione composta da critici cinematografici di pubblicazioni che hanno sede a New York.\nFondato nel 1935, il New York Film Critics Circle \u00e8 composto da critici cinematografici di pubblicazioni quotidiane e settimanali. L'organizzazione si riunisce ogni anno in dicembre per votare i riconoscimenti da assegnare a film distribuiti negli Stati Uniti nel corso dell'anno."}
{"id": "1304224", "revid": "125286383", "url": "https://it.wikipedia.org/wiki?curid=1304224", "title": "Barbarella (attrice)", "text": "Biografia.\nLanciata appena maggiorenne nel mondo dell'hard dal manager Riccardo Schicchi, al fianco di partner maschili come Rocco Siffredi e Roberto Malone, raggiunse una discreta popolarit\u00e0 negli anni novanta al fianco di pornostar come Cicciolina, Moana Pozzi, Baby Pozzi e Miss Pomodoro. Lo pseudonimo \"Barbarella\" fu scelto in onore dell'omonimo film con Jane Fonda del 1968, tratto a sua volta dall'omonimo fumetto dell'eroina di Jean-Claude Forest.\nSempre di questi anni sono alcuni programmi notturni dell'emittente Rete Mia ai quali Barbarella partecipava stando senza mutande. Nel 1991 fu candidata insieme a diverse sue colleghe al parlamento con il Partito dell'Amore. Fece anche apparizioni nello showbiz mainstream, prendendo parte alla trasmissione \"Avanzi\" con Serena Dandini e recitando un ruolo autoironico in \"Simpatici &amp; antipatici\" (1998) di Christian De Sica.\nOttenne un provino e la relativa parte in \"Hamlet suite\" di Carmelo Bene, ma abbandon\u00f2 il progetto per contrasti sorti col regista. Nel 1995 divent\u00f2 protagonista di un Musical intitolato \"Adamo ed Eva... l'origine del Peccato\", in cui faceva la parte di Eva, con la regia di Maximo De Marco, suo amico da sempre, che la lanci\u00f2 anche nel mondo discografico e in quello teatrale.\nRitiratasi dal mondo del porno nel 2003, incontra nel 2006 il produttore discografico Genny Random per il quale incide il brano singolo \"Per\u00f2 mi piace\" edito dalla Baracca edizioni di Gianni Drudi. A questo seguir\u00e0 il videoclip musicale studiato per rilanciarla a livello mediatico. Il video, girato interamente col cellulare secondo la moda del momento, riceve migliaia di visualizzazioni su YouTube partecipando anche ad alcuni festival di cortometraggi. Nel 2007 incide un cameo nel brano di Stewart dal titolo \"Con te non parlo pi\u00f9\" ed apparendo quindi anche nel video musicale del brano. L'ultima volta in video \u00e8 nel 2010 nello spot di Canal G Television, la TV GLBT Italiana, poich\u00e9 si era sempre battuta contro le discriminazioni sessuali partecipando a molte edizioni del gay pride di Roma. Il 9 dicembre 2012 presenzi\u00f2 ai funerali di Riccardo Schicchi. Negli ultimi anni fu afflitta da una malattia che l'avrebbe condotta a una morte prematura: la notizia della sua scomparsa venne tenuta nascosta per pi\u00f9 di un mese."}
{"id": "1304226", "revid": "729019", "url": "https://it.wikipedia.org/wiki?curid=1304226", "title": "Stazione di Berlino-Gesundbrunnen", "text": "La stazione di Berlino-Gesundbrunnen (in tedesco \"Berlin-Gesundbrunnen\") \u00e8 una stazione ferroviaria di Berlino, posta nel quartiere omonimo.\nIn relazione alle altre 3 stazioni con nomi riferiti ai punti cardinali (Ostkreuz, Westkreuz e S\u00fcdkreuz), lo scalo \u00e8 identificato informalmente anche con l'appellativo \"Berlin Nordkreuz\".\nStoria.\nLa stazione, all'incrocio fra la \"Ringbahn\" (ferrovia circolare) e la linea per Stettino (\"Stettiner Bahn\") e Rostock (\"Nordbahn\") fu inaugurata il 1\u00ba gennaio 1872.\nDal 1952, con la deviazione del traffico a lunga percorrenza sulle stazioni site nel settore orientale (Ostbahnhof e Lichtenberg), Gesundbrunnen viene adibita al solo traffico urbano (\"S-Bahn\").\nFra il 1980 ed il 1984 anche questo servizio fu interrotto.\nLa nuova stazione per la lunga percorrenza \u00e8 stata inaugurata il 28 maggio 2006, dopo 6 anni di lavori, ed \u00e8 parte del nuovo tracciato ferroviario nord-sud, che comprende anche le nuove stazioni Hauptbahnhof, Potsdamer Platz e S\u00fcdkreuz.\nStrutture e impianti.\nLa nuova struttura, coperta da pensiline e sotto un tunnel stradale con piazzale, conta 10 binari (tutti con marciapiede), di cui 4 serventi la \"S-Bahn\". Contando 2 binari della \"U-Bahn\" si arriva ad un totale di 12. La vecchia stazione, cambiata in molti aspetti, contava solo i 4 binari della \"S\" (sotto il tunnel), e molte strutture provvisorie sotto cantiere.\nMovimento.\nTrasporto regionale e S-Bahn.\nLa stazione \u00e8 servita dalle linee S\u00a01, S\u00a02, S\u00a025, S\u00a041 e S\u00a042 della S-Bahn, dalle linee regionali espresse RE\u00a03, RE\u00a05, RE\u00a06 e FEX (Flughafen-Express)."}
{"id": "1304227", "revid": "158913", "url": "https://it.wikipedia.org/wiki?curid=1304227", "title": "Barbarella", "text": ""}
{"id": "1304230", "revid": "339392", "url": "https://it.wikipedia.org/wiki?curid=1304230", "title": "Virna Anderson", "text": ""}
{"id": "1304234", "revid": "729019", "url": "https://it.wikipedia.org/wiki?curid=1304234", "title": "Stazione di Berlino S\u00fcdkreuz", "text": "La stazione di Berlino S\u00fcdkreuz (letteralmente \"incrocio sud\"), in tedesco \"Berlin S\u00fcdkreuz\", \u00e8 una delle pi\u00f9 importanti stazioni ferroviarie di Berlino.\nSi trova nel quartiere di Sch\u00f6neberg, all'incrocio fra la \"Ringbahn\" e le linee per Dresda (\"Dresdner Bahn\") e Lipsia (\"Leipziger Bahn\").\nStoria.\nLa stazione viene inaugurata nel 1896 con il nome di \"Papestra\u00dfe\", derivato dalla strada dedicata al generale prussiano Alexander August Wilhelm von Pape. La stazione, che manterr\u00e0 questo nome per 110 anni, sar\u00e0 una semplice fermata della \"S-Bahn\" di corrispondenza fra le linee radiali e la \"Ringbahn\", fino alla nuova inaugurazione.\nLa nuova stazione per le lunghe percorrenze \u00e8 stata inaugurata il 28 maggio 2006, assieme con le stazioni \"Hauptbahnhof\" e \"Gesundbrunnen\", con la costruzione del nuovo tracciato nord-sud, attraverso il \"Tiergartentunnel\". Il vecchio tracciato, nella tratta meridionale, si attestava in centro al vecchio terminale dell\"'Anhalter Bahnhof\".\nLa scelta del nome, pi\u00f9 intuitivo, \u00e8 da relazionarsi a quello di altre due stazioni, Ostkreuz e Westkreuz, posti agli incroci est e ovest della \"Stadtbahn\" con la \"Ringbahn\". A tale riguardo la stazione di Gesundbrunnen \u00e8 informalmente individuata anche col nome di \"Nordkreuz\".\nStrutture e impianti.\nLa nuova struttura ha, grossomodo come la Hauptbahnhof, una struttura su due livelli a croce. La stazione, coperta da una muratura squadrata, conta 10 binari, tutti serviti da marciapiede. I 2 del livello superiore sono al servizio della \"S-Bahn\" (sulla \"Ringbahn\"), mentre fra gli 8 del livello inferiore, al servizio della \"S-Bahn\" ve ne sono sempre 2. La struttura della vecchia \"Papestra\u00dfe\", totalmente cambiata, era composta da 2 FV collegati con una serie di scale.\nMovimento.\nTrasporto regionale e S-Bahn.\nLa stazione \u00e8 servita dalle linee S\u00a02, S\u00a025, S\u00a041, S\u00a042, S\u00a045 e S\u00a046 della S-Bahn, dalla linea regionale RB\u00a010, dalle linee regionali espresse RE\u00a03, RE\u00a04 e RE\u00a05, e dall'autoservizio sostitutivo RE\u00a05C."}
{"id": "1304241", "revid": "339392", "url": "https://it.wikipedia.org/wiki?curid=1304241", "title": "Berlin Suedkreuz", "text": ""}
{"id": "1304242", "revid": "339392", "url": "https://it.wikipedia.org/wiki?curid=1304242", "title": "Berlin Sudkreuz", "text": ""}
{"id": "1304244", "revid": "773636", "url": "https://it.wikipedia.org/wiki?curid=1304244", "title": "Chiesa di San Giovanni Battista (Scansano)", "text": "La chiesa di San Giovanni Battista si trova a Scansano, in provincia di Grosseto.\nStoria e descrizione.\nRicordata dal 1276, fu radicalmente ristrutturata nel secolo XVIII. Nella facciata a capanna spicca il portale quattrocentesco con una cornice ad ovoli.\nNell'interno si segnalano gli altari, realizzati nel secolo XVIII in gesso e stucco, e alcuni dipinti: la \"Madonna che porge il Bambino a Sant'Anna\", dell'inizio del secolo XVII; il \"Martirio di San Sebastiano\", attribuito a Stefano Volpi; la \"Madonna del Soccorso\". Un'elegante incorniciatura policroma quattrocentesca a festoni racchiudeva la \"Madonna dell'uccellino\", terracotta invetriata della bottega di Andrea della Robbia, rubata nel 1971 e sostituita da una copia. La \"Madonna\" \u00e8 stata ritrovata nel 2019, ma ancora non ricollocata in chiesa.\nNel presbiterio, statua lignea policromata della \"Madonna\", del secolo XV. Nell'abside, pregevole coro ligneo seicentesco."}
{"id": "1304248", "revid": "112294066", "url": "https://it.wikipedia.org/wiki?curid=1304248", "title": "CQ elettronica", "text": "CQ elettronica \u00e8 stata una rivista tecnica italiana che si \u00e8 occupata di elettronica e radiantismo a livello hobbistico.\nStoria.\nNata nel 1959 con nome di \"Costruire Diverte\", nel corso degli anni ha mutato la propria denominazione prima in \"CD elettronica\" e in seguito in \"CQ elettronica\"; la coppia di lettere \u00e8 un'abbreviazione del codice Morse per \"Calling any station\" (chiamata generale). Lo spirito di fondo della rivista \u00e8 stato sempre quello di invogliare anche l'occasionale lettore a provare ad entrare nel vasto campo della tecnologia elettronica, proponendo anche semplici circuiti da sperimentare. I progetti pi\u00f9 impegnativi, presentati a volte nel corso di pi\u00f9 puntate su numeri consecutivi della rivista, erano costituiti da prototipi funzionanti realizzati da collaboratori e da quei lettori pi\u00f9 esperti con l'autocostruzione, fungendo da sprone per i lettori meno esperti, affinch\u00e9 questi provassero a cimentarsi a loro volta col montaggio di quel dato circuito presentato.\nFin dal suo esordio \u00e8 stata una rivista molto nota nel camporadioamatoriale. Nel corso degli anni, a tenere vere e proprie rubriche, si sono succedute pi\u00f9 persone, profondamente esperte in vari campi dell'elettronica, tra questi, Giampaolo Fortuzzi, Antonio Tagliavini, Bartolomeo Aloia.\nNegli anni settanta, nel campo dell'alta fedelt\u00e0 allora nascente rimangono memorabili i perentori giudizi di Aloia riguardanti diffuse convinzioni errate su tale argomento: spiegandone in modo chiaro il motivo, l'autore pubblicava dei veri e propri trattati in materia, specialmente a proposito di un utilizzo eccessivo del tasso di controreazione negli amplificatori da parte di certi costruttori (specialmente nipponici) per mascherare l'effettiva percentuale di distorsione, sposando quindi la tesi del Prof. Matti Otala. Aloia in seguito fonder\u00e0 a proprio nome una societ\u00e0 produttrice di amplificatori ad alta fedelt\u00e0, sia a valvole che a stato solido. Lo spirito di \"Costruire\" si evidenzia gi\u00e0 nel primo periodo della rivista; nel maggio 1961, con foto a colori in copertina, viene proposta la costruzione di un ricevitore radio a due valvole, sulla frequenza di 108\u00a0MHz, per l'ascolto dei segnali radio emessi dai primi satelliti artificiali statunitensi.\nAd aprile 2013 \u00e8 uscito l'ultimo numero della rivista che da tale data ha cessato le pubblicazioni."}
{"id": "1304249", "revid": "6923", "url": "https://it.wikipedia.org/wiki?curid=1304249", "title": "Berlin Schlesischer Bahnhof", "text": ""}
{"id": "1304250", "revid": "339392", "url": "https://it.wikipedia.org/wiki?curid=1304250", "title": "Berlin Papestra\u00dfe", "text": ""}
{"id": "1304251", "revid": "339392", "url": "https://it.wikipedia.org/wiki?curid=1304251", "title": "Berlin Papestrasse", "text": ""}
{"id": "1304252", "revid": "125983880", "url": "https://it.wikipedia.org/wiki?curid=1304252", "title": "Dorotea di Brandeburgo-Kulmbach", "text": "Biografia.\nDorotea era figlia di Giovanni l'Alchimista, e di sua moglie, Barbara di Sassonia-Wittenberg, nipote di Federico I e di Elisabetta di Baviera-Landshut. Aveva due sorelle: Barbara, che divenne marchesa di Mantova, ed Elisabetta, che divenne Duchessa di Pomerania. Dall'et\u00e0 di circa otto anni, visse a Bayreuth, dove suo padre era governatore. \nMatrimoni.\nPrimo Matrimonio.\nNel 1443, Cristoforo di Baviera, re di Danimarca (1440-1448), di Svezia (1441-1448) e di Norvegia (1442-1448), eredit\u00f2 Oberpfalz, e fu suggerito un matrimonio tra Cristoforo e Dorotea per assicurarsi l'appoggio di suo padre per assicurare il potere di Cristoforo sul suo dominio tedesco. Il fidanzamento fu proclamato prima dell'applicazione della dispensa papale per affinit\u00e0 nel febbraio 1445, che fu approvato il 10 marzo.\nIl matrimonio si tenne a Copenaghen, il 12 settembre 1445. Venne incoronata regina dei tre regni il 14 settembre 1445. I festeggiamenti durarono otto giorni e parteciparono i principi di Braunschweig, dell'Assia e della Baviera e gli inviati della lega anseatica e dell'ordine teutonico, nonch\u00e9 la nobilt\u00e0 di Danimarca, Svezia e Norvegia. Dorotea fece il suo ingresso nella citt\u00e0 scortata da nobili di tutti e tre i Regni vestiti d'oro su cavalli bianchi e incoronata regina di Danimarca, Svezia e Norvegia da vescovi di tutti e tre i regni con la corona d'oro dell'abbazia di Vadstena. Il 15 settembre, le fu concesso propriet\u00e0 in tutti e tre i regni: Roskilde, Ringsted, Haraldsborg e Skioldenses in Danimarca; J\u00e4mtland in Norvegia, e \u00d6rebro, N\u00e4rke e V\u00e4rmland in Svezia. Se avesse scelto di vivere al di fuori della Scandinavia come vedova, avrebbe invece ricevuto una fortuna di 45.000 fiorini, un terzo da ciascun Regno.\nLa regina Dorotea part\u00ec per la Svezia con il re nel gennaio 1446, dove visitarono l'abbazia di Vadstena e \u00d6rebro. Durante questa visita, incontr\u00f2 il suo futuro antagonista Carlo. La coppia torn\u00f2 in Danimarca a settembre. Il matrimonio tra Dorotea e Cristoforo fu politicamente favorevole: suo padre governava il dominio tedesco di Cristoforo ed era un leale sostenitore e consigliere. Tuttavia, non \u00e8 risultata alcuna discendenza e, secondo Ericus Olai, il matrimonio in realt\u00e0 non era stato consumato.\nNel gennaio del 1448, il re Cristoforo mor\u00ec senza figli, provocando una crisi di successione. Dorotea, regina vedova, essendo l'unica reale in Danimarca, fu proclamata reggente ad interim fino a quando un nuovo monarca fosse stato eletto. In Svezia, tuttavia, Carlo fu eletto re di Norvegia come Carlo VIII. A settembre, Cristiano di Oldenburgo fu eletto monarca come Cristiano I di Danimarca e la regina gli consegn\u00f2 il potere dopo la sua elezione.\nSecondo Matrimonio.\nRimasta vedova nel 1448, Dorotea ricevette una proposta di matrimonio da Casimiro II di Polonia e Alberto VI, arciduca d'Austria, ma scelse di rimanere in Danimarca e sposare il neoeletto re, Cristiano I di Danimarca. La cerimonia nuziale fu celebrata il 26 ottobre 1449, seguita dalla loro incoronazione come re e regina di Danimarca. Ebbero cinque figli:\nRinunci\u00f2 alle sue terre gi\u00e0 esistenti in Danimarca e Norvegia, che sono state sostituite con Kalundborg e Sams\u00f8 in Danimarca, e Romerike in Norvegia, ma rifiut\u00f2 di rinunciare alle sue terre svedesi. L'elezione di Carlo come re in Svezia e Norvegia la priv\u00f2 delle sue terre portate in dote in questi regni, tanto che anche lei, come l'ambizione di Cristiano, fu quella di far incoronare Cristiano anche in Svezia e Norvegia, e quindi riunire l'Unione di Kalmar. \nCristiano fu incoronato anche in Norvegia nel 1450. Il compito di riconquistare la Svezia era pi\u00f9 difficile, e Dorotea sostenne che dopo diversi anni poteva reclutare seguaci tra i religiosi e la nobilt\u00e0 svedesi, a cui dichiar\u00f2 che il loro re eletto Carlo VIII, doveva essere considerato un usurpatore e un traditore che aveva infranto il suo voto privandola delle sue terre in Svezia. Nel 1455, fece anche appello al papa. Nel febbraio 1457 Carlo VII fu deposto e fugg\u00ec in Germania, e nel luglio del 1457, Cristiano fu eletto re di Svezia. Dorotea fece ufficialmente il suo ingresso a Stoccolma a dicembre, e le sue terre svedesi gli furono rese. Il re e la regina ritornarono in Danimarca a luglio.\nNel 1460, Cristiano eredit\u00f2 il ducato di Schleswig e Holstein, che lo costrinse ad aumentare le tasse e distrusse il suo appoggio in Svezia, che elesse ancora Carlo VIII come re nel 1464. La perdita delle sue terre le permise di perseguire personalmente la causa svedese in tribunale, e fece causa a Carlo VIII dinanzi al Papa a Roma per averla privata delle sue terre. \nIn Danimarca, alla regina Dorotea fu concesso lo Slotsloven, che le diede il diritto di comandare tutti i castelli in Danimarca, e serv\u00ec come reggente ogni volta che il re era assente\n. Dopo la morte di suo padre nel 1464, ha combattuto suo zio Federico II, Elettore di Brandeburgo, per l'eredit\u00e0.\nTra il 1475 e il 1488, Dorotea visit\u00f2 i papi in carica (Sisto IV e Innocenzo VIII) a Roma e sua sorella Barbara a Mantova. Nel 1488, ha anche incontrato Federico III d'Asburgo a Innsbr\u00fcck. Fu descritta come fredda, pratica e frugale.\nMorte.\nRimasta vedova, decise di risiedere al castello di Kalundborg. Rimase politicamente attiva durante il regno di suo figlio fino alla sua morte. Dorotea continu\u00f2 con la sua ambizione di riunire l'unione di Kalmar dei regni nordici. \nMor\u00ec il 25 novembre 1495, ed \u00e8 sepolta accanto al suo secondo marito nella Cattedrale di Roskilde."}
{"id": "1304254", "revid": "125983904", "url": "https://it.wikipedia.org/wiki?curid=1304254", "title": "Dorotea di Danimarca (1504-1547)", "text": "Discendenza.\nDiede al marito sei figli:\nAlla sua morte Alberto si rispos\u00f2 con Anna Maria di Brunswick-Calenberg-G\u00f6ttingen da cui ebbe l'erede Alberto Federico."}
{"id": "1304255", "revid": "1714743", "url": "https://it.wikipedia.org/wiki?curid=1304255", "title": "Dorotea di Danimarca (1520-1580)", "text": "Biografia.\nIl 20 gennaio 1523, i nobili infedeli costrinsero suo padre ad abdicare e offrirono il trono a suo zio, il duca Federico di Holstein. A quel tempo, la madre dette alla luce un bambino nato morto. Tre anni dopo, insieme a sua sorella Dorothea e al fratello seguirono i genitori in esilio a Veere nei Paesi Bassi. La corte olandese era ufficialmente cattolica, ma influenzato dal protestantesimo, e Dorothea si acquist\u00f2, molto presto, simpatie protestanti. Sua madre mor\u00ec quando lei aveva cinque anni, il 19 gennaio 1526.\nNel 1535 spos\u00f2 ad Heidelberg il principe elettore Federico II del Palatinato diventando cos\u00ec contessa del Palatinato e successivamente principessa elettrice.\nDorothea chiam\u00f2 a corte un predicatore, tale Otmar Stab (1507 - 1585). Dopo la morte del marito visse nel castello dei principi elettori di Neumarkt. Cerc\u00f2 di evitare l'introduzione del protestantesimo, processo che nel Palatinato era stato avviato con successo da Ottone Enrico del Palatinato. Mor\u00ec senza aver dato alla luce dei figli e venne seppellita nella \"Chiesa dello Spirito Santo\" di Heidelberg."}
{"id": "1304261", "revid": "768068", "url": "https://it.wikipedia.org/wiki?curid=1304261", "title": "Mo\u00efse et Pharaon", "text": "Mo\u00efse et Pharaon, ou Le Passage de la mer Rouge (in italiano \"Mos\u00e8 e Faraone, o il Passaggio del Mar Rosso\") \u00e8 un'opera in quattro atti di Gioachino Rossini rappresentata per la prima volta il 26 marzo 1827 all'Op\u00e9ra di Parigi.\nVicende storiche.\nL'opera rossiniana \u00e8, in parte, un rifacimento del \"Mos\u00e8 in Egitto\" del 1818, con aggiunte al libretto originale eseguite da Luigi Balocchi e Victor Joseph Etienne de Jouy. L'opera-oratorio divenne cos\u00ec una sorta di grand-op\u00e9ra, con tanto di azioni coreografiche. Ad eccezione di Mos\u00e8 e del Faraone, i nomi dei personaggi furono cambiati. Alcune scene furono aggiunte, altre spostate o modificate. Rossini riutilizz\u00f2 soltanto sette \u00abnumeri\u00bb del \"Mos\u00e8 in Egitto\", dopo averli completamente ripensati, e aggiunse un coro tratto dall'\"Armida\". La \"tinta\" musicale delle due opere appare pertanto del tutto diversa.\nFra gli interpreti della prima assoluta, il celebre basso francese Nicolas Levasseur nel ruolo di Mos\u00e8, il baritono Henri-Bernard Labadie nelle vesti del faraone, il tenore Adolphe Nourrit e il soprano Laure Cinti (che aveva italianizzato il suo vero cognome, Cinthie Montalan, in Cinti, per fare pi\u00f9 presa presso il grande pubblico).\nIn Italia il libretto francese fu tradotto da Calisto Bassi e la nuova versione, intitolata semplicemente \"Mos\u00e8\", ebbe la prima il 4 febbraio 1829 a Perugia e soppiant\u00f2 quella del 1818.\nSul finire dell'Ottocento l'opera cess\u00f2 di essere rappresentata in Italia, ma torn\u00f2 in auge dopo la prima guerra mondiale. Si ricordano la fastosa rappresentazione scaligera del 1919 e quella del Maggio Musicale Fiorentino del 1935 alla presenza di Mussolini.\nDopo la seconda guerra mondiale, degna di nota \u00e8 la rappresentazione alla Scala di Milano, diretta da Riccardo Muti nel 1989.\nAlcuni critici ritengono che sia il \"Mo\u00efse et Pharaon\" che il precedente \"Mos\u00e8 in Egitto\" abbiano esercitato un influsso importante sul giovane Verdi (\"Nabucco\") e su Saint-Sa\u00ebns del primo atto del \"Sansone e Dalila\" (\"Samson et Dalila\").\nTrama.\nAtto I.\nGli ebrei lamentano la loro schiavit\u00f9, ma Mo\u00efse li rassicura: le loro pene avranno presto fine e saranno liberati. Infatti giunge \u00c9li\u00e9zer che racconta che Pharaon ha ceduto alle loro preghiere e a quelle della regina Sina\u00efde, ben disposta verso di essi. Il popolo festeggia, ma Ana\u00efde (figlia di Marie e nipote di Mo\u00efse) lamenta la sua sorte: ama infatti Am\u00e9nophis, figlio di Pharaon, e non vorrebbe allontanarsi da lui. Am\u00e9nophis, deciso a non lasciare la sua amata, revoca l'ordine del padre e cerca di uccidere Mo\u00efse: viene fermato da Pharaon, il quale tuttavia \u00e8 deciso: gli ebrei rimarranno prigionieri. Il profeta, indignato, invoca la punizione divina: una densa nebbia scende sull'Egitto.\nAtto II.\nDopo giorni di oscurit\u00e0, Pharaon convoca Mo\u00efse e gli concede il permesso di fuggire dall'Egitto con gli ebrei. Il profeta allora fa tornare la luce. Am\u00e9nophis \u00e8 nuovamente afflitto: Ana\u00efde partir\u00e0, e in pi\u00f9 il padre gli impone le nozze con la principessa d'Assiria. La madre cerca di consolarlo e lo chiama con s\u00e9 ai riti nel tempio.\nAtto III.\nL'Egitto celebra la liberazione dalle tenebre nel Tempio di Iside, e tutti festeggiano. Mo\u00efse arriva e reclama la fedelt\u00e0 delle promesse di Pharaon, ma prima gli ebrei devono rendere omaggio al simulacro di Iside. Gli ebrei rifiutano sdegnati, e Aufide comunica che le acque del Nilo si sono tinte misteriosamente di sangue. A riprova della potenza di Dio, Mo\u00efse fa spegnere col bastone gli altari di Iside. Pharaon allora ordina di portare gli ebrei in catene fuori da Menfi.\nAtto IV.\nSulle sponde del Mar Rosso, Am\u00e9nophis conduce Ana\u00efde presso il suo popolo e fa una proposta: aiuter\u00e0 gli ebrei a fuggire se potr\u00e0 avere la sua mano. Mo\u00efse dal canto suo mette la nipote di fronte a una scelta: o l'amore o la fedelt\u00e0 al suo Dio. La poveretta rinuncia all'amore, e Am\u00e9nophis si allontana infuriato e desideroso di vendetta. Gli ebrei si fermano a pregare, e Mo\u00efse apre le acque del mare: gli ebrei fuggono sull'altra sponda, mentre Pharaon, Am\u00e9nophis e gli egiziani vengono travolti dalle onde."}
{"id": "1304262", "revid": "339392", "url": "https://it.wikipedia.org/wiki?curid=1304262", "title": "Re Kaul", "text": ""}
{"id": "1304264", "revid": "226458", "url": "https://it.wikipedia.org/wiki?curid=1304264", "title": "Campbell", "text": ""}
{"id": "1304266", "revid": "2107314", "url": "https://it.wikipedia.org/wiki?curid=1304266", "title": "Nicol\u00f2 Tron (politico e imprenditore)", "text": "Nobile veneziano, fu ambasciatore giovanissimo della Repubblica di Venezia presso la corte inglese; di ritorno in Italia, cerc\u00f2 di importare le novit\u00e0 tecnologiche e organizzative viste all'estero fondando il lanificio di Schio, organizzando con criteri moderni le sue tenute agricole e attivandosi in campo politico per favorire e incentivare le imprese venete.\nBiografia.\nNacque in una nobile famiglia veneziana, discendente dall'omonimo doge di Venezia vissuto due secoli prima; frequent\u00f2 il collegio dei Nobili di Parma e giovanissimo intraprese la carriera politica come Savio agli Ordini, prima carica senatoriale a cui potevano aspirare i giovani patrizi. Nel 1711 spos\u00f2 Chiara Grimani di Francesco, a detta dei contemporanei una delle pi\u00f9 belle dame del tempo, che nel giro di un anno, il 3 ottobre 1712, gli diede alla luce il primogenito Andrea, che a sua volta intraprender\u00e0 una brillante carriera politica diventando il cosiddetto \"\"par\u00f2n\" del Senato\".\nAmbasciatore a Londra.\nNello stesso anno, il 10 dicembre, Nicol\u00f2 Tron venne nominato ambasciatore presso la regina Anna di Gran Bretagna. Il compito affidatogli era di cercare sostegno presso la corte britannica nelle guerre che la Serenissima stava conducendo contro i turchi. Tron arriv\u00f2 a Londra un anno e mezzo pi\u00f9 tardi, nel giugno 1714; nel frattempo alla regina Anna era succeduto Giorgio I. All'ambiente di corte, per\u00f2, il Tron sembrava preferire la frequentazione di scienziati e matematici, quali Isaac Newton, che lo nomin\u00f2 \"fellow\" alla Royal Society, John Theophilus Desaguliers, matematico e fisico francese fondatore il 14 giugno 1714 della Gran Loggia, ossia della moderna massoneria, e imprenditori tra quali Benjamin Berck, celebre fabbricante di \"panni-lani\" che gli fece vedere le pi\u00f9 moderne tecniche utilizzate in Inghilterra per tali manifatture. Il governo di Venezia non era particolarmente compiaciuto della vita che l'ambasciatore stava conducendo, e dopo avergli mandato qualche missiva di richiamo ai suoi doveri, decise di affiancargli una sorta di luogotenente, un certo cavalier Giacomo Querini, la cui presenza venne accettata e sopportata dal Tron senza particolari problemi.\nAlla fine del suo mandato, Giorgio I nomin\u00f2 il Tron cavaliere dell'ordine di San Giorgio, titolo appena costituito dal nuovo monarca, ma non concesse gli appoggi militari che Venezia avrebbe sperato: l'Inghilterra preferiva probabilmente curare i propri interessi commerciali con le potenze orientali, turchi compresi, piuttosto che muovere loro guerra; oppure l'ambasciatore non aveva insistito abbastanza. In compenso, grazie all'amicizia che aveva stretto con l'ambasciatore spagnolo, il Tron ottenne da quest'ultimo un contingente di sei navi.\nRitorno in patria.\nDi ritorno a Venezia nell'estate 1717, Nicol\u00f2 Tron port\u00f2 con s\u00e9 tecnici e macchinari per diffondere le innovazioni tecniche e scientifiche che aveva visto in Inghilterra. L'attivit\u00e0 che lo coinvolse maggiormente fu la creazione del lanificio di Schio, ma fu attivo anche nella riorganizzazione dei suoi possedimenti terrieri in Anguillara e altro.\nIn Inghilterra aveva avuto modo di vedere le prime pompe idrauliche a vapore realizzate da Thomas Savery a partire dal 1698 e perfezionate da Thomas Newcomen e da Denis Papin, macchine in vendita a partire dal 1712. La tecnologia era ancora rudimentale e poco efficiente, ma il Tron ne comprese l'importanza e fece arrivare tecnici inglesi in Italia per ricreare tale macchina nelle sue tenute agricole in Anguillara Veneta al fine di bonificare le zone paludose. L'impresa non ebbe il successo sperato, anche per la morte di un inglese e la defezione di un altro; ma questo non imped\u00ec al Tron di far approntare macchinari identici nelle colline intorno a Schio, nelle zone denominate Tretto, per utilizzarle nel drenaggio dell'acqua nelle miniere di caolino e carbone.\nQuesta tecnologia era probabilmente ancora troppo immatura per mostrare risultati economicamente validi, per cui rimase un esperimento senza seguito confinato alle due localit\u00e0 citate. Fu comunque la prima volta che tali macchinari venivano approntati fuori dai confini inglesi.\nIntorno a queste miniere, e probabilmente alle macchine a vapore installate, lavor\u00f2 anche James Stirling detto \"il veneziano\", matematico scozzese conosciuto in Inghilterra, fuggito da quel paese a seguito della persecuzione dei giacobiti, e riparato in Italia sotto la protezione del Tron; a quest'ultimo nel 1717 dedic\u00f2 il trattato \"Lineae tertii ordinis Newtonian\u00e6\". Probabilmente sia il Tron sia il matematico stesso speravano che gli fosse affidata la cattedra di matematica all'Universit\u00e0 degli Studi di Padova, cosa che non avvenne, nonostante l'influenza politica del protettore: risulta infatti solo una visita di Stirling all'ateneo il 25 marzo 1721. Questa mancata assegnazione fu probabilmente dovuta al prevalere nella cattedra di matematica patavina dei seguaci delle teorie del tedesco Leibniz a discapito della scuola inglese newtoniana.\nLanifici di Schio e di Follina.\nL'opera di maggior rilievo nella vita del Tron fu senza dubbio la fondazione del lanificio omonimo nel comune di Schio. Appena tornato in patria alla fine del suo mandato di ambasciatore, il neo cavaliere tent\u00f2 di importare tecnologie e metodi nella citt\u00e0 di Venezia. Qui per\u00f2 trov\u00f2 la netta opposizione delle corporazioni laniere, che lo indussero a rivolgere la propria attenzione e i propri investimenti altrove. Cos\u00ec scelse di impiantare la sua manifattura a Schio: questo comune aveva da poco (1701) ottenuto da Vicenza il permesso di produrre i cosiddetti \"panni alti\", ossia i tessuti pi\u00f9 pregiati e quelli destinati all'esportazione. Qui nel 1718 Tron trov\u00f2 un ambiente in evoluzione, dove le corporazioni non erano potenti come a Venezia o Padova, con manodopera numerosa, specializzata e a basso costo. Prese in affitto un laboratorio con annesso terreno, fece arrivare 9 tecnici inglesi con famiglie al seguito, inizi\u00f2 la produzione di tessuti \"di tipo fine e finissimo\" con nuove tecnologie di tessitura, di tintoria e di utilizzo di materie prime. Con un comportamento che a ragione adesso definiremmo d'altri tempi, il Tron, almeno inizialmente, lasciava aperta la porta della sua azienda in modo che anche le altre aziende della zona prendessero visione e coscienza delle nuove tecnologie. In pochi anni la sua impresa contava 26 telai, produceva 300 pezze all'anno e dava lavoro a 600 persone.\nQuesto forte sviluppo iniziale non ebbe lunga durata: negli anni successivi la produzione diminu\u00ec, e dal 1726 il Tron affid\u00f2 la gestione dell'azienda a vari amministratori, condividendone in seguito anche la propriet\u00e0. Le ragioni per tale crisi sono state oggetto di numerosi studi e possono essere cos\u00ec elencate:\nAnche per aggirare la crisi del lanificio di Schio, nel 1749 il Tron acquis\u00ec in societ\u00e0 con il tedesco Giorgio Sthal, che ne divenne direttore, lo storico lanificio di Follina, azienda florida e di notevoli dimensioni nella fine del '600, ma in profonda crisi alla met\u00e0 del '700. Come era avvenuto per Schio, introdusse nuove lavorazioni, le \"londrine seconde\", fece arrivare tecnici stranieri e impieg\u00f2 nuove tecnologie e nel giro di pochi anni la manifattura dava lavoro ad un migliaio di persone diventando una delle fabbriche pi\u00f9 grandi d'Italia. A partire dal 1766 lavor\u00f2 prima nel lanificio di Schio e successivamente in quello di Follina il francese Jean Pierre Douarche, che introdusse la spoletta volante inventata da John Kay, la quale dimezzava la manodopera necessaria alla tessitura.\nAttivit\u00e0 politica.\nPer i propri contemporanei, Nicol\u00f2 Tron fu soprattutto un politico interessato all'economia e alla finanza della Repubblica di Venezia. In particolare nel 1726 venne eletto savio alla Mercanzia, nel 1737 fu nominato Capitano di Padova e dal 1739 al 1741 resse la carica di provveditore Generale nella Patria del Friuli. Nelle sue azioni politiche cerc\u00f2 soprattutto di favorire le imprese venete contro la soverchiante concorrenza delle merci provenienti dall'estero.\nL'aiuto che fece arrivare alle imprese poteva essere costituito da provvedimenti ad-hoc: ad esempio i privilegi ottenuti per il suo lanificio di Schio quali l'esenzione dal pagamenti di dazi e l'esclusivit\u00e0 di alcune produzioni e delle materie prime importate. Provvedimenti simili vennero attuati anche per altre manifatture, ad esempio l'abbassamento dei dazi sulla seta in favore alla fabbrica di Tolmezzo di Jacopo Linusso.\nUn altro aiuto venne dal potenziamento delle vie di comunicazione, da sempre carenti nel territorio veneto. Mentre era provveditore ad Udine fu realizzato il collegamento tra Palmanova e la laguna di Murano al fine di favorire i commerci con Venezia e incentivare le manifatture di seta del territorio friulano.\nPer contrastare la frammentazione delle manifatture venete, gi\u00e0 nei primi anni dopo la sua esperienza di ambasciatore fond\u00f2 la \"Compagnia della nuova Istituzione\", societ\u00e0 di nobili e borghesi per la produzione e il commercio dei panni destinati all'esportazione. In un'epoca in cui la politica di Venezia non stava pi\u00f9 al passo con i tempi, la sua figura di uomo politico e allo stesso tempo imprenditore costitu\u00ec un punto di riferimento per il mondo imprenditoriale veneto.\nEredit\u00e0.\nDelle molte attivit\u00e0 intraprese dal Tron, quella che lasci\u00f2 pi\u00f9 il segno nel tempo fu il lanificio di Schio.\nAlla morte del Tron, la propriet\u00e0 era condivisa con un certo Francesco Rubini, un ex-operaio del lanificio che era diventato poi imprenditore; dopo 5 anni questi acquist\u00f2 la parte ereditata da Francesco Tron, figlio di Nicol\u00f2, e a fine secolo port\u00f2 l'azienda ad un nuovo periodo di crescita e floridit\u00e0. Poi, con successive vicende e passaggi di propriet\u00e0, l'azienda passer\u00e0 ad Alessandro Rossi, il fondatore della Lanerossi, uno dei maggiori lanifici al mondo nella seconda met\u00e0 del'Ottocento."}
{"id": "1304267", "revid": "316629", "url": "https://it.wikipedia.org/wiki?curid=1304267", "title": "L'assedio di Corinto", "text": "L'assedio di Corinto (\"Le si\u00e8ge de Corinthe\" nella versione originale francese), \u00e8 una \"trag\u00e9die lyrique\" di Gioachino Rossini in tre atti su libretto di Luigi Balocchi e Alexandre Soumet. Fu rappresentata per la prima volta al Th\u00e9\u00e2tre de l\u2019Acad\u00e9mie Royale de Musique di Parigi il 9 ottobre 1826. L\u2019opera \u00e8 un rifacimento del \"Maometto secondo\", opera napoletana del 1820.\nRiprese dell'opera.\nDopo aver conosciuto un grande successo fino alla met\u00e0 circa dell'Ottocento, l'opera, nella seconda met\u00e0 del secolo, venne sempre meno rappresentata, fino a scomparire quasi del tutto dai grandi circuiti, almeno in Italia, nei primi decenni del Novecento.\nNel secondo dopoguerra venne ripresa da alcuni teatri italiani, fra cui il Comunale di Firenze. Qui ebbe luogo, il 4 giugno 1949 la prima ripresa, in italiano, sotto la direzione del maestro Gabriele Santini, con il soprano Renata Tebaldi, il tenore Mirto Picchi, Miriam Pirazzini e Giulio Neri.\nNel 1951 avviene la prima nel Teatro dell'Opera di Roma diretta da Santini con la Tebaldi, la Pirazzini, Picchi ed Andrea Mongelli.\nMa a consacrare il titolo fu la celebre rappresentazione del 1969 alla Scala di Milano diretta da Thomas Schippers, che si avvalse del trionfo italiano di Beverly Sills nella parte di Pamira, Marilyn Horne, Franco Bonisolli, Justino D\u00edaz e Piero De Palma (va detto, tuttavia, che l'edizione presentata alla Scala, e successivamente incisa per la EMI anni dopo, \u00e8 in realt\u00e0 un \"pastiche\" tra la \"Si\u00e8ge\" e alcuni brani del \"Maometto secondo\": in molti criticarono questa \"commistione\" assai poco filologica).&lt;br&gt;\nLa prima rappresentazione al Rossini Opera Festival avviene nel 2000, protagonisti Ruth Ann Swenson, Michele Pertusi e Giuseppe Filianoti, con la direzione di Maurizio Benini.\nLa versione pi\u00f9 recente di quest'opera, realizzata sulla base dell'edizione critica, realizzata parallelamente dal Rossini Opera Festival e dalla Fondazione Rossini \u00e8 stata presentata il 10 agosto 2017 come spettacolo inaugurale della trentottesima edizione del festival, con protagonisti, fra gli altri, Luca Pisaroni e Nino Machaidze.\nTrama.\nLa vicenda ricalca, con qualche differenza, quella del \"Maometto secondo\".\nL'azione \u00e8 ambientata a Corinto, assediata dall'esercito ottomano pochi anni dopo la caduta di Costantinopoli.\nAtto primo.\n\"Vestibolo del palazzo del Senato\"\nConquistata Costantinopoli nel 1453 e decapitato il millenario impero bizantino, sei anni dopo i Musulmani, al comando del terribile sultano Maometto II, stringono di assedio Corinto. Sgomenti e allo stremo delle forze, i difensori della citt\u00e0 greca si raccolgono intorno al governatore Cl\u00e9om\u00e8ne: resistere fino all\u2019ultimo sangue, oppure arrendersi al nemico? Il condottiero N\u00e9ocl\u00e8s e il vecchio Hi\u00e9ros esortano i combattenti ad affrontare con coraggio l\u2019ultimo sacrificio, per l\u2019onore della Grecia. Usciti i guerrieri, N\u00e9ocl\u00e8s ricorda a Cl\u00e9om\u00e8ne la promessa di dargli in sposa la figlia Pamyra. La calamit\u00e0 incombente suggerisce al governatore di affrettare tali nozze, che dovrebbero assicurare alla figlia il valido sostegno del giovane guerriero; ma a tale decisione Pamyra appare riluttante e alla fine rivela di avere giurato fede ad un altro uomo, chiamato Almanzor, conosciuto in Atene tempo addietro. Opposti i motivi, uguale lo sconcerto e il dolore dei tre. Un coro annuncia prossimo l\u2019assalto del nemico e mentre Cl\u00e9om\u00e8ne e N\u00e9ocl\u00e8s si uniscono ai difensori delle mura, Pamyra promette al padre che se la sorte dovesse volgere al peggio per i Greci, ella si toglier\u00e0 la vita col pugnale che egli le ha dato.\nLa scena si muta in una piazza di Corinto, invasa dai Turchi che minacciano dure rappresaglie per coloro che resisteranno. Acclamato dai suoi, giunge Mahomet, il quale ordina che i capolavori d\u2019arte che adornano Corinto vengano rispettati, a testimonianza del suo amore per il bello. Omar riferisce al suo signore che tutta la citt\u00e0 \u00e8 presa, tranne la fortezza che ancora resiste. Uno dei capi greci \u00e8 stato fatto prigioniero e Mahomet ordina che venga risparmiato e gli sia condotto innanzi: vuole interrogarlo prima di proseguire la sua marcia di conquista verso Atene, dove anni prima ha soggiornato in incognito e dove ha conosciuto una fanciulla di cui \u00e8 ancora innamorato. Il prigioniero \u00e8 Cl\u00e9om\u00e8ne: Mahomet gli chiede di ordinare ai suoi di deporre le armi, e, al suo rifiuto, minaccia di sterminare tutti i superstiti difensori della citt\u00e0. Ma ai piedi del vincitore si getta Pamyra, e gli amanti di un tempo riconoscono l\u2019un l\u2019altro. Mahomet, felice, si dice pronto a sposare Pamyra: in cambio, egli user\u00e0 clemenza con la Grecia. Ma Cl\u00e9om\u00e8ne rammenta alla figlia che ella \u00e8 promessa a N\u00e9ocl\u00e8s, e, all\u2019indecisione della fanciulla, la maledice. Furente, Mahomet torna a minacciare vendetta se il suo desiderio verr\u00e0 contrastato.\nAtto secondo.\n\"Padiglione di Mahomet\"\nSi appresta la cerimonia nuziale che dovrebbe unire Mahomet a Pamyra, ma la fanciulla, combattuta tra l\u2019amore e il dovere, invoca l\u2019aiuto della madre morta. In un accorato colloquio, Pamyra manifesta a Mahomet il suo stato d\u2019animo; il Sultano le ribadisce che da quelle nozze dipender\u00e0 la salvezza del suo popolo. Tra canti, danze e preghiere, sta per avere inizio il rito nuziale, quando si ode un tumulto, destato dalla fierezza di N\u00e9ocl\u00e8s, che sopraggiunge a minacciare la rivolta dei Greci. Pamyra riesce a sottrarlo all\u2019ira di Mahomet facendolo passare per suo fratello: il Sultano lo fa liberare dalle catene, ingiungendogli di essere testimone delle nozze che intende affrettare. N\u00e9ocl\u00e8s rifiuta sdegnato, ma intanto Omar annuncia che Corinto \u00e8 insorta in un estremo, disperato tentativo di riscossa che vede le donne greche unite ai guerrieri. Dalla cittadella, Cl\u00e9om\u00e8ne chiama la figlia, la quale non pu\u00f2 sottrarsi a quel richiamo e si allontana con N\u00e9ocl\u00e8s e i Greci: un tempo aveva amato Mahomet come Almanzor, ora lo fugge come nemico della patria. Scatenati dall\u2019ira estrema del loro capo, i Turchi si apprestano alla rappresaglia.\nAtto terzo.\n\"Sepolcreto di Corinto\"\nAdraste annuncia a N\u00e9ocl\u00e8s che tutto \u00e8 perduto: tra quelle tombe \u00e8 l\u2019ultimo rifugio dei Greci superstiti. Si odono le voci di Pamyra e delle donne che invocano Dio; e alla loro preghiera si unisce quella di N\u00e9ocl\u00e8s, felice di potere almeno trascorrere gli ultimi istanti di vita accanto alla donna amata. Sopraggiunge Cl\u00e9om\u00e8ne che crede ancora la figlia rinnegata e spergiura: ma Pamyra viene a gettarsi ai suoi piedi, e N\u00e9ocl\u00e8s testimonia la sua fedelt\u00e0 alla patria. A sua volta, la fanciulla assicura che la sua passione per Mahomet \u00e8 spenta e si dichiara sposa in vita e in morte di N\u00e9ocl\u00e8s: Cl\u00e9om\u00e8ne commosso benedice la coppia e i tre si uniscono in un ultimo abbraccio. Sopraggiunge Hi\u00e9ros con un pugno di armati sopravvissuti all\u2019ultima battaglia: il nemico ha circondato il sepolcreto e la catastrofe \u00e8 imminente. Come rapito da fuoco profetico, Hi\u00e9ros annuncia che dopo secoli di servit\u00f9 sotto il giogo turco, la patria riotterr\u00e0 la libert\u00e0: pronti all\u2019estremo sacrificio, i Greci vanno incontro al nemico invocando gli eroi di Maratona e delle Termopili. Rimaste sole, Pamyra e le donne si raccolgono in preghiera invocando la morte liberatrice. Sbaragliati gli ultimi difensori, Mahomet con i suoi irrompe, deciso a far sua Pamyra, ma la fanciulla si d\u00e0 la morte mentre tutto intorno crolla e Corinto scompare tra le fiamme di un immenso incendio."}
{"id": "1304273", "revid": "1593110", "url": "https://it.wikipedia.org/wiki?curid=1304273", "title": "Ricostruzione del Dominio genovese dal 1528 al 1530", "text": "Ricostruzione del Dominio genovese (dal 1528 al 1530) - Con la riconquista di Genova nel 1528, da parte di Andrea Doria, allora filospagnolo, la Repubblica riacquista la sua indipendenza e la sua autonomia decisionale. Tuttavia necessita ancora di imporre nuovamente il proprio dominio sul territorio ligure e sui passi per l'Oltregiogo.\nGli accordi stretti tra l'imperatore Carlo V e il Doria avevano di fatto ridato a Genova, oltre all'indipendenza, anche la reintegrazione di \"tutto il suo dominio, incluso quello sulla citt\u00e0 di Savona\".\nSavona poteva sempre costituire un grave impedimento in quanto intendeva ancora rivaleggiare come porto con Genova, ed in questo tentativo era decisamente schierata ed appoggiata dalla parte della Francia. Occorreva pertanto sottometterla in maniera stabile. E occorreva soprattutto ricompattare il dominio di Genova sulle due Riviere e sui passi o Gioghi Appenninici dove la Repubblica dominava gli accessi viari per la Lombardia e il Piemonte: le vie per Ovada, per l'area delle Capanne di Marcarolo (l'attuale passo della Bocchetta, Fiaccone - oggi Fraconalto - Gavi, sino a Novi Ligure incluso).\nLa sottomissione di Savona.\nL'esercito Genovese, poich\u00e9 ora Savona non poteva pi\u00f9 sperare negli aiuti francesi, venne ad assediarla. Savona, visti impossibili i suoi ultimi tentativi di mantenere l'indipendenza, il 29 ottobre si arrese.\nIn piazza della Maddalena, \"in lobieta\", gli Anziani e i sei deputati \"ad conservationem civitatis\" consegnarono al Doria ed a Filippo Fieschi le chiavi della citt\u00e0, promettendo obbedienza a Genova.\nI possessi genovesi in Oltregiogo.\nOccorreva ancora recuperare i feudi dell'immediato Oltregiogo Monferrino, dato che mettevano in diretto contatto con l'area padana.\nQui era stato proprio il sovrano francese Francesco I che, quando aveva occupato il Milanese con l'aiuto del Fregoso, aveva tolto Gavi ed Ovada rispettivamente ai Guasco ed ai Trotti per darla a Genova. Ma dopo tre anni di liti legali, tra il 1515 e il 1518, sempre lo stesso Francesco I, irritato dai rifiuti genovesi alle sue richieste di aiuti finanziari, aveva imposto alla Repubblica di restituire quei feudi ai rispettivi signori. In quei territori, esigui ma importanti per la loro posizione strategica nelle guerre tra Francia e Spagna, i Guasco ed i Trotti erano dalla parte di Francesco I, mentre i Doria di Mornese seguivano le vicende di Ottaviano Fregoso, amico di Andrea Doria.\nAndrea Doria, forte nel 1528 delle concessioni imperiali fornitegli da Carlo V, inviava a riprendere Novi, in veste di Commissari generali dell'armi, Agostino e Bartolomeo Spinola, signori di Tassarolo, e come Provveditore generale Battista Pinello di Adamo. Novi era allora tenuta da madama Origo Gambaro, vedova di Pietro Fregoso, mentre Gavi era sotto i Guasco ed Ovada sotto i Trotti.\nLa ripresa di Ovada.\nAd Ovada i Trotti erano costretti ad abbandonare la citt\u00e0 a causa delle artiglierie genovesi; si rifugiavano ad Alessandria. In questo inutile tentativo di resistenza alle forze genovesi, i Trotti avevano per\u00f2 dovuto sguarnire il loro feudo di Montaldeo, paese rimasto sotto la loro propriet\u00e0 e senza soluzione di continuit\u00e0 da lungo tempo, e Massimiliano Maria Sforza lo aveva confermato a Giovanni Cristoforo Trotti ancora il 15 maggio 1515.\nLa strage dei Trotti di Montaldeo.\nProprio a Montaldeo ebbe luogo una strage di cui i Trotti furono vittime.\nIn parte fomentata dal Doria, a Montaldeo scoppi\u00f2 la rivolta popolare. Una domenica, quando il feudatario Cristoforo Trotti si recava alla messa, i congiurati, che appartenevano alle famiglie Lavezzari, Boffito ed Anfossi, gli si avvicinarono fingendo di recargli omaggio e, lo colpirono alle spalle insieme al figlio ventenne.\nIl castello di Montaldeo come previsto era rimasto senza armati, e i congiurati vi entrarono uccidendo tutti i componenti della famiglia qui trovati: i tre figli ancora ragazzi, una vecchia serva fedele. La moglie di Cristoforo Trotti, incinta, fu trascinata in piazza dai rivoltosi ed uccisa. Tutti i cadaveri furono infine gettati in un pozzo, il castello fu devastato, i mobili tratti da esso furono buttati sopra i cadaveri dei nobili.\nPrendendo a pretesto quei fatti di Montaldeo, Bartolomeo Spinola si precipit\u00f2 ad occupare il paese, ordinando la riconsegna di quanto saccheggiato. In parte era una finzione, l'ordine fu eseguito solo in parte, e non si provvide a punire i responsabili degli assassini.\nL'ambiguit\u00e0 dello Spinola \u00e8 spiegata da alcuni memoriali posteriori di qualche anno, indirizzati al duca di Milano, che mostrano come fosse stato proprio lui ad avere fornito aiuti materiali agli assalitori, tra i quali si erano infiltrati personaggi estranei al paese e legati al sistema di spionaggio doriano.\nLa ripresa di Gavi.\nAntonio Guasco, che aveva assunto il titolo di conte di Gavi, seppe immediatamente della sorte toccata ai Trotti. Nel 1526 questo signore, quando gli Imperiali avevano invaso il suo feudo, per riacquistarlo aveva sposato una figlia del duca di Lodrone, capo di un corpo di tedeschi. Fu allora il duca di Lodrone a ricorrere al duca di Borbone, e in virt\u00f9 di questo si ordin\u00f2 al capitano spagnolo Ponze de Leon che teneva Gavi la riconsegna dei possedimenti del Guasco. Ponze de Leon aveva allora accettato, ma dietro il pagamento di 500 scudi, per i quali Guasco dovette ricorrere ad un prestito. Ma subito dopo, con uno stratagemma, Antonio Guasco invit\u00f2 nel castello Ponze de Leon e gli impose di restitiurgli la somma per poter da qui uscire.\nQuesto stratagemma aveva per\u00f2 distrutto la sua credibilit\u00e0, per cui nel novembre 1528, nonostante il castello di Gavi fosse inespugnabile per la sua posizione e altrettanto per come era ben fornito di vettovaglie, armi e soldati, quando il Giustiniani partiva con le milizie genovesi per riconquistare la zona, mand\u00f2 a Genova il giureconsulto Paolo Elmio con il compito di trattare la resa.\nMentre Giustiniani si impossessava di Gavi e ne circondava il castello, a Genova procedeva tramite l'Elmio la trattativa. Elmio riusciva ad ottenere dal Senato l'accredito di 1.000 luoghi sul Banco di San Giorgio, in cambio di quel feudo. L'atto di vendita fu stipulato a Genova il 14 novembre 1528; nella contrattazione a favore di Antonio Guasco si riservavano inoltre Bisio, il pagamento del valore delle munizioni e delle artiglierie, l'onore della cittadinanza, per la quale l'ex feudatario dell'Oltregiogo pot\u00e9 iscriversi all'albergo dei Pinelli, l'esenzione perpetua dalle gabelle per il vitto e il vestito.\nIl 17 novembre i commissari della Repubblica prendevano possesso di Gavi, e gli abitanti prestavano giuramento di fedelt\u00e0 al nuovo potere; il 29 si faceva l'inventario delle munizioni del castello.\nNovi e i tentativi di Saint-Pol e del Crotti: l'attacco al palazzo del Principe (1529).\nRelativamente a Novi Ligure, la Repubblica di Genova propose un simile acquisto alla vedova di Pietro Fregoso che teneva quel comune. A costei vennero offerti 1.000 luoghi, ma ella rifiut\u00f2 e si ritir\u00f2 ad Alessandria consegnando il suo territorio al cugino Livio Crotti, maggiordomo di Francesco Borbone conte di Saint-Pol.\nPer ordine del conte di Saint-Pol il Crotti accorse con un buon numero di fanti e cavalieri e prese possesso di Novi Ligure, dove si ferm\u00f2 per alcuni mesi con la carica di governatore. Distrusse tutte le vettovaglie che vi trov\u00f2, mentre i Genovesi da Gavi compivano scorrerie nel Novese, portandosi via tutto il bestiame trovato.\nIl Saint-Pol da Alessandria coltivava ancora, dalla parte di Francesco I, il sogno di riconquistare Genova, ora con l'inganno. Personaggio chiave di questo tentativo era il Crotti, che cominci\u00f2 a trattare con i Genovesi stanziati a Gavi la loro proposta di vendere Novi Ligure dietro pagamento di 1.000 luoghi, in realt\u00e0 cercando di corrompere alcuni di loro. Contava sull'avversit\u00e0 che gli era stata riferita esistere tra Agostino Spinola, generale a Gavi, e il conte Filippino Doria. Il tessitore di quella trama era il Saint-Pol, che prevedeva con un'azione fulminea la cattura di Andrea Doria.\nA questo fine nel dicembre 1528 invi\u00f2 da Alessandria, mentre il Crotti fingeva di trattare, un gruppo di 2.000 fanti scelti e 50 cavalieri a Genova. Quel \"commando\" era guidato dai capitani Montejeau e Villerch, che avevano l'incarico di catturare il Doria con un colpo di mano. L'idea era di cogliere di sorpresa l'ammiraglio nel nuovo palazzo che si stava costruendo poco fuori le mura della citt\u00e0.\nAndrea Doria infatti, recuperato il potere nella sua citt\u00e0, intendendo tenerlo a lungo, aveva iniziato a costruire dal 1528, per s\u00e9 e per la sua famiglia, un grandioso palazzo in stile rinascimentale, per il quale aveva chiamato artisti della statura di Perin del Vaga. Tuttavia questo palazzo si trovava poco fuori delle mura, poco oltre la porta di San Tommaso e il sovrastante torrione di San Michele, che non lo potevano riparare che relativamente.\nI francesi ed i loro alleati locali e le loro spie scesero pertanto per la via delle Capanne di Marcarolo, da qui per la Val Polcevera e arrivarono a Sampierdarena; da qui si spinsero oltre e attaccarono il palazzo del Principe di Fassolo. Esso non era difeso, ma tempestivamente Andrea Doria riusciva a scappare ed a rifugiarsi nella citt\u00e0, raggiungendo la porta di San Tommaso. Il palazzo di Fassolo, che proprio allora iniziava ad essere ampliato e a divenire una sontuosa reggia, veniva saccheggiato ed incendiato. Ma la fuga del Principe aveva vanificato l'azione dei francesi, ai quali non rimase che il rientro ad Alessandria, passando dal castello di Lerma.\nIl Crotti tenne Novi Ligure ancora sino al luglio 1529, e fu questo un periodo di devastazione del territorio per le continue e reciproche scorrerie tra i suoi ed i Genovesi da Gavi. Infine Genova recuper\u00f2 anche Novi Ligure ricostituendo il suo originale dominio d'Oltregiogo, confermatole da Carlo V con diploma del 16 novembre 1536, stando il quale entrava in possesso di diritto di Novi, Gavi, Parodi, Ovada, Rossiglione e Voltaggio.\nL'annientamento di Savona.\nIl trattamento per Savona, una volta sottomessa a Genova, fu piuttosto duro.\nAl momento della consegna delle chiavi, il 29 ottobre 1528, i Genovesi nei confronti della citt\u00e0 minore avevano promesso buone condizioni:\nQuesti patti non furono per\u00f2 rispettati. Mentre a Genova si stavano proprio allora costruendo le nuove mura e si demoliva il Castelletto, la fortificazione strategicamente oppressivo come sede del padrone straniero della citt\u00e0, a Savona si smantellarono le mura della darsena e venne ampliata in modo incredibile la fortezza dominatrice, quella del Priamar.\nEra il rinnovo di una serie di tentativi: nel 1526 i Genovesi, erano allora filospagnoli, avevano ostruito il porto savonese affondandovi tre navi cariche di pietre, demolendone il molo ed abbattendo numerosi edifici del borgo omonimo, fra cui le chiese dei SS. Erasmo, Nicol\u00f2 e Chiara.\nNel 1528 per sancire definitivamente il possesso di Genova su Savona ed impedire future velleit\u00e0 di indipendenza e concorrenza, ne elimin\u00f2 il porto, fonte di vita economica. Lo scalo savonese, eccettuata la darsena, venne totalmente colmato con le macerie delle mura demolite e di alcune case del borgo.\nFatto questo, quasi subito dopo, si avviarono i lavori di riadattamento e potenziamento del Castello Nuovo del Priamar. Nel 1530 venivano abbattute lungo la Chiappinata almeno quattro case adiacenti al vecchio castello quattrocentesco, che veniva ampliato a dismisura, mentre contemporaneamente a Genova si distruggeva una volta per tutte l'odiato Castelletto. Il Priamar venne cos\u00ec ad occupare tutto il vecchio centro rappresentativo di Savona, distruggendo la vecchia cattedrale e gli illustri palazzi savonesi per far posto ai suoi bastioni e fossati.\nSavona dovette subire questo gravissimo colpo, dal quale non si riebbe pi\u00f9 e pass\u00f2 al rango di citt\u00e0 secondaria. L'impoverimento ridusse i suoi abitanti, dai 18.000 dell'inizio del Cinquecento, ai poco pi\u00f9 di 6.000 di un secolo dopo."}
{"id": "1304276", "revid": "1408685", "url": "https://it.wikipedia.org/wiki?curid=1304276", "title": "Val Poschiavo", "text": "La Val Poschiavo (\"Val Pus-ciav\" in lombardo; \"Val Puschlav\" in romancio, \"Puschlav\" in tedesco) si trova in Svizzera, nel Canton Grigioni, una delle quattro valli grigionesi che fanno parte della cosiddetta Svizzera Italiana (insieme alla Val Calanca, alla Val Mesolcina, e alla Val Bregaglia). Le sue localit\u00e0 principali sono Brusio e Poschiavo.\nGeografia fisica e posizione.\nLa valle \u00e8 percorsa dal fiume Poschiavino che scorre verso la Valtellina. Ha inizio dal Lago Bianco, presso il Bernina; durante il percorso \u00e8 bagnata dal lago di Poschiavo (bacino creato da una frana durante la preistoria); finisce a Tirano dove il fiume sfocia presso la riva destra dell'Adda. Come la Val Bregaglia, la Valposchiavo \u00e8 geograficamente isolata dal resto della Svizzera italiana. \u00c8 invece adiacente alla Valtellina, dalla quale \u00e8 raggiungibile passando per il confine italo-svizzero a Tirano. Si trova in territorio svizzero da secoli:\nIl passo del Bernina la collega all'Engadina. \u00c8 raggiungibile anche da Livigno (comune italiano, situato al nord dello spartiacque alpino, ma italofono), passando per la Forcola di Livigno. Dal punto di vista orografico si trova nelle Alpi Retiche occidentali e separa le Alpi del Bernina a sud-ovest dalle Alpi di Livigno a nord-est. In virt\u00f9 delle altitudini molto diverse (il percorso della valle incomincia da un'altezza di 2300\u00a0m per finire a soli 550\u00a0m), presenta una notevole variet\u00e0 di climi.\nDati demografici e amministrativi.\nLa Valposchiavo svizzera conta circa 4.700 abitanti (censimento al 31 dicembre 2005: 4685 abitanti) per una superficie di 237\u00a0km\u00b2. Forma il distretto amministrativo del Bernina, con capoluogo Poschiavo. Per quanto riguarda le confessioni, la popolazione si compone per circa tre quarti di cattolici e per circa un quarto di protestanti (i Grigioni sono infatti una delle poche zone geografiche in cui vi sia una componente protestante italofona di una certa consistenza e inquadrata nella Chiesa evangelica riformata del Canton Grigioni). La valle \u00e8 divisa in due comuni: il Comune di Poschiavo a nord e il Comune di Brusio a sud, che \u00e8 sul confine con l'Italia. Di l\u00e0 dal confine c'\u00e8 il Comune di Tirano, dove il Poschiavino confluisce nel fiume Adda.\nLingua e dialetti.\nLa lingua dell'intera valle \u00e8 l'italiano, vengono anche parlati il dialetto poschiavino e dialetto di Brusio, entrambi facenti parte dei dialetti alpini della lingua lombarda."}
{"id": "1304281", "revid": "122403036", "url": "https://it.wikipedia.org/wiki?curid=1304281", "title": "Lucignolo (programma televisivo)", "text": " \nLucignolo \u00e8 stato un rotocalco televisivo andato in onda su Italia 1 dal 23 marzo 2003 al 7 ottobre 2007, come rubrica del telegiornale Studio Aperto, e dal 22 giugno al 14 settembre 2008 sotto la testata giornalistica Videonews. Nella stagione 2013-2014 il programma \u00e8 stato riproposto con il nome di \"Lucignolo 2.0\".\nIl programma \u00e8 un settimanale di approfondimento che tratta diversi argomenti di attualit\u00e0 del mondo dei giovani, fatto di eccessi e follie, di mode e manie, di divertimento e di ribellione. Il tutto \u00e8 commentato da una voce fuori campo, chiamata esattamente come il titolo del programma televisivo (la voce \u00e8 Maurizio Trombini).\nStoria.\nFin dalla sua nascita \u00e8 andato in onda in seconda serata in primavera. Da giugno fino ad agosto il programma va in onda in prima serata con il titolo di \"Lucignolo Bellavita\" e si incentra di pi\u00f9 sul gossip e intrattenimento, ma l'attualit\u00e0 \u00e8 comunque trattata in forma minore. La sigla del programma \u00e8 \"Smoke on the Water\" dei Deep Purple.\nSe prima il programma era nato come rubrica del telegiornale \"Studio Aperto\", nell'estate del 2008 subisce un cambio di testata: la trasmissione diventa indipendente e passa sotto la guida della testata giornalistica autonoma Videonews (diretta da Claudio Brachino). Viene confermata anche in questa edizione come inviata Melita Toniolo che ha svolto, proprio come nell'edizione 2007, il ruolo di \"Diavolita\". Nuove figure aggiuntive sono invece quella del maestro di seduzione che \u00e8 stato interpretato da Roberto Mercandalli (concorrente del Grande Fratello 8) e delle \"Luci's Angels\" Lisa Dalla Via, la gatta del metr\u00f2, e Marianne Puglia, Miss Venezuela, le quali hanno posato per l'omonimo calendario 2009. Inoltre, come annunciato dal direttore del programma, Claudio Brachino, in ogni puntata \u00e8 stato proposto un ospite speciale che ha condotto la serata insieme a Lucignolo.\nLa prima puntata ha avuto come ospite Anna Falchi, la seconda Bel\u00e9n Rodr\u00edguez, la terza Alba Parietti, la quarta Beppe Braida, la quinta Ainett Stephens, la sesta A\u00edda Y\u00e9spica, la settima Pino Campagna e l'ottava e ultima puntata Elenoire Casalegno. Nelle ultime tre puntate di questa edizione, per la prima volta nella storia di trasmissioni di questo tipo, sono stati scelti una partitura e un artista classici per la sigla finale: il \"Chiaro di luna\" di Beethoven nella particolarissima esecuzione del pianista Nazzareno Carusi in riva al mare di Marina di Ravenna. A fine stagione, il programma viene cancellato dal palinsesto di Italia 1.\nNell'estate 2010 ne \u00e8 stato prodotto uno spin-off, curato da Mario Giordano e Giovanni Toti, ex direttori di Studio Aperto, cambiando formula e trasformando il suo nome in \"Mitici '80\", prodotto dallo stesso Studio Aperto insieme a News Mediaset. Il programma, basato sulla comparazione degli anni ottanta con il periodo contemporaneo, \u00e8 stato condotto da Sabrina Salerno con la collaborazione, per la realizzazione di alcuni servizi, di Melita Toniolo e Raffaella Fico.\nIl programma \u00e8 tornato in onda nella stagione 2013-2014 con il nome di \"Lucignolo 2.0\" ed \u00e8 andato in onda in diretta la domenica per la prima volta alle 21:30, in prima serata. Novit\u00e0 di questa edizione sono Miki e Fabrizio Pisu, quest'ultimo gi\u00e0 attore per le reti Mediaset e youtuber all'interno del canale che porta il suo stesso nome. Ogni settimana, in collegamento in diretta da una piazza, Fabrizio Pisu metter\u00e0 in scena una sorta di flash mob. Inoltre, un inviato trascorrer\u00e0 24 ore nelle principali piazze italiane, per fare la cronaca, in presa diretta, di tutto ci\u00f2 che accade.Il programma dalla puntata successiva \u00e8 ricorso a semplici aggiustamenti: al posto della storica voce di Maurizio Trombini, \u00e8 stata scelta la conduzione affidata a Enrico Ruggeri e Marco Berry. Dalla settima puntata Melita Toniolo rientra come inviata del programma.\nLa sigla della trasmissione \u00e8 \"All Sparks\" del gruppo britannico Editors.\nAltre informazioni.\nParodie.\nNell'edizione 2007/2008 di \"Quelli che il calcio\" una parodia di Lucignolo (ribattezzato \"Cugignolo\") viene fatta da Albertino di Radio Deejay ma non \u00e8 la prima in assoluto perch\u00e9 ne esiste una gi\u00e0 fatta da Fabio Alisei de \"Lo Zoo di 105\", chiamata \"Scrocchignolo\". Un'altra parodia, chiamata \"Cirignolo\", \u00e8 stata realizzata dal programma comico \"Super Ciro\".\nPremi e riconoscimenti.\nIl programma ha ricevuto due candidature al Telegatto (nel 2004 come miglior talk show e nel 2006 come miglior trasmissione di informazione e approfondimento).\nRicevette due TeleRatti (nel 2007 come peggior trasmissione di informazione e approfondimento e nel 2009 come peggior programma di informazione e cultura)."}
{"id": "1304283", "revid": "94647", "url": "https://it.wikipedia.org/wiki?curid=1304283", "title": "Valle di Poschiavo", "text": ""}
{"id": "1304284", "revid": "94647", "url": "https://it.wikipedia.org/wiki?curid=1304284", "title": "Valposchiavo", "text": ""}
{"id": "1304287", "revid": "10609995", "url": "https://it.wikipedia.org/wiki?curid=1304287", "title": "Calciocianamide", "text": ""}
{"id": "1304293", "revid": "486946", "url": "https://it.wikipedia.org/wiki?curid=1304293", "title": "Sovrano Militare Ordine Ospedaliero di San Giovanni di Gerusalemme di Rodi e di Malta", "text": ""}
{"id": "1304302", "revid": "21583", "url": "https://it.wikipedia.org/wiki?curid=1304302", "title": "Kevin Swanson", "text": ""}
{"id": "1304309", "revid": "1318658", "url": "https://it.wikipedia.org/wiki?curid=1304309", "title": "Jos\u00e9 Gonz\u00e1lez", "text": "Biografia.\nNato a G\u00f6teborg da genitori argentini che nel 1976, entrambi politicamente attivi, furono costretti a fuggire dalla loro nazione d'origine verso l'Europa, dopo che la giunta militare ultraconservatrice guidata dal generale Jorge Rafael Videla prese il potere con un colpo di stato, nel marzo di quello stesso anno. Due anni pi\u00f9 tardi, nel 1978, diedero alla luce il loro secondo figlio, Jos\u00e9.\nCresciuto musicalmente ascoltando il cantautore cubano Silvio Rodriguez, sin da ragazzo Gonz\u00e1lez si unisce a varie band, a partire dai \"Back Against the Wall\", un gruppo punk hardcore di G\u00f6teborg, influenzato dalla musica di Black Flag, Misfits e Dead Kennedys. Nel 1993 si unisce, in qualit\u00e0 di bassista, a un altro gruppo hardcore, i \"Renascence\". Nel 1997 entra a far parte, come chitarrista, della rock band \"Only If You Call Me Jonathan\", in cui rimane fino al 1998.\nNel giugno del 2003 Gonz\u00e1lez pubblica il suo debutto da solista, un singolo 7\" con due brani, dal titolo \"Crosses\". A seguito di questo singolo, viene contattato da Joakim G\u00e4vert, cofondatore dell'allora nascente etichetta Imperial Records, che lo mette sotto contratto come primo artista ufficiale della label. In ottobre di quello stesso anno, Gonz\u00e1lez pubblica il suo album di debutto, \"Veneer\", realizzato mentre era ancora uno studente di dottorato all'Universit\u00e0 di G\u00f6teborg. L'album \u00e8 successivamente uscito In Inghilterra il 25 aprile 2005, e negli Stati Uniti il 6 settembre 2005.\nNello stesso anno il singolo \"Heartbeats\" viene utilizzato nello spot della Sony per i TV \"Bravia\" sotto la regia di Jonathan Glazer.\nIl suo secondo album, dal titolo In Our Nature, \u00e8 uscito nel settembre 2007.\nNel febbraio del 2015 pubblica Vestiges &amp; Claws, terzo album solista, acclamato dalla critica e che ha ricevuto il premio IMPALA per l\"'Indipendent Album of the Year\".\nGonz\u00e1lez milita anche nel gruppo Junip, con Tobias Winterkorn e Elias Araya. A oggi gli Junip hanno pubblicato due EP, \"Black Refuge\" e la release gratuita su internet \"Rope and Summit\", oltre a due album, \"Fields\" e \"Junip\".\nLa musica di Gonz\u00e1lez \u00e8 costituita da linee melodiche eseguite principalmente dalla sola chitarra classica. Le sue pubblicazioni contengono brani per lo pi\u00f9 originali, ma anche alcune cover acustiche, come: \"Heartbeats\" dei The Knife, \"Love Will Tear Us Apart\" dei Joy Division, \"Born in the U.S.A.\" e \"The Ghost of Tom Joad\" di Bruce Springsteen, \"Hand On Your Heart\" di Kylie Minogue, e \"Teardrop\" dei Massive Attack."}
{"id": "1304311", "revid": "287204", "url": "https://it.wikipedia.org/wiki?curid=1304311", "title": "Jose Gonzalez", "text": ""}
{"id": "1304312", "revid": "1632387", "url": "https://it.wikipedia.org/wiki?curid=1304312", "title": "Vol. 4 (Lullacry)", "text": "Vol.4 \u00e8 il quinto album in studio del gruppo musicale finlandese Lullacry, pubblicato nel 2005 dalla Spinefarm Records."}
{"id": "1304316", "revid": "1652134", "url": "https://it.wikipedia.org/wiki?curid=1304316", "title": "Rose-Philippine Duchesne", "text": "Biografia.\nFiglia di Pierre-Fran\u00e7ois Duchesne e di Rose-Euphrosine P\u00e9rier, venne educata presso il monastero delle Visitandine di \"Sainte-Marie-d'en-Haut\", presso Grenoble, e nel 1787 entr\u00f2 come novizia nell'ordine. Con la soppressione degli istituti religiosi decretata durante la Rivoluzione francese, la sua comunit\u00e0 venne dispersa.\nDopo il concordato del 1801 cerc\u00f2 di ricostituire il monastero, ma nel 1804 lo cedette alla Societ\u00e0 del Sacro Cuore di Ges\u00f9 di Maddalena Sofia Barat e, con le compagne, entr\u00f2 nella nuova congregazione. Insieme a quattro consorelle fond\u00f2 le prime case della Societ\u00e0 negli Stati Uniti d'America e fu tra i primi religiosi cattolici a dedicarsi all'evangelizzazione dei nativi americani: mor\u00ec nel 1852, all'et\u00e0 di 83 anni.\nIl culto.\nPapa Pio XII ne celebr\u00f2 la beatificazione il 12 maggio 1940. Papa Giovanni Paolo II la canonizz\u00f2 durante una cerimonia solenne il 3 luglio 1988. La memoria liturgica ricorre il 18 novembre, giorno della sua morte."}
{"id": "1304319", "revid": "192106", "url": "https://it.wikipedia.org/wiki?curid=1304319", "title": "Maria Michela Mari", "text": ""}
{"id": "1304323", "revid": "767487", "url": "https://it.wikipedia.org/wiki?curid=1304323", "title": "Alex Jacob", "text": "Nel 2003 vince il \"Peter A. Fabrizio Memorial Poker Classic\", guadagnando 655.507 $. Nel 2006 vince l'U.S. Poker Championship, guadagnando 878.500 $.\nNel maggio 2006 si \u00e8 laureato in Matematica ed Economia alla Yale University.\nDopo le World Series of Poker 2010 pu\u00f2 vantare 22 piazzamenti a premi WSOP (con 4 tavoli finali).\nIl guadagno totale al 2010 \u00e8 di 2.596.511 $."}
{"id": "1304328", "revid": "125611870", "url": "https://it.wikipedia.org/wiki?curid=1304328", "title": "OpenArena", "text": "OpenArena \u00e8 uno sparatutto in prima persona 3D gratuito, open source e libero.\nLa prima versione pubblica \u00e8 stata distribuita il 19 agosto 2005, il giorno dopo che il codice sorgente dell'id Tech 3 \u00e8 stato pubblicato sotto GPLv2 e anche l'ultimo giorno della \"Quake Expo 2005\".\nIl gioco \u00e8 derivato da \"Quake III Arena\", di cui conserva le caratteristiche generali: il software costituisce quindi un'alternativa completamente libera e gratuita al famoso \"first person shooter\" di id Software, mantenendo un'esperienza di gioco molto simile all'originale.\nModalit\u00e0 di gioco.\n\u00c8 possibile giocare contro dei giocatori comandati dal computer chiamati BOT, oppure contro avversari umani in modalit\u00e0 multiplayer. Esistono varie modalit\u00e0 di gioco: le quattro del Quake 3 Arena originale (FFA, Tournament, TDM, CTF), le tre introdotte in \"Team Arena\" (One Flag CTF, Harvester e Overload), ed altre. Nella maggior parte dei casi, quando un giocatore viene ucciso (\"fraggato\"), rientra immediatamente in gioco.\nSono inoltre state inserite alcune opzioni separate:\nSoftware.\nOpenArena sfrutta l'engine \"ioquake3\", ereditandone alcune migliorie da esso apportate all'originale \"id Tech 3\". \u00c8 cos\u00ec disponibile il supporto, oltre ad IPv4, anche ad IPv6 (\u00e8 incluso anche un eseguibile definito \"deprecato\", privo di tale supporto, ma compatibile con Windows 9x).\nIl software \u00e8 completamente aperto, dalle texture al codice del gioco stesso: le texture, le mappe ed i modelli poligonali di Quake III Arena, sempre sotto il copyright di id Software, sono stati sostituiti con altri a licenza libera.\nMod.\nCome nell'originale Quake 3, \u00e8 presente il supporto per i \"mod\", che permettono di espandere il gioco, ad esempio:\nSul sito di OpenArena \u00e8 presente un elenco di mod per Quake 3 che sono stati testati con OpenArena, riportando se essi siano compatibili o meno.\nThe Mission Pack.\nOpenArena include gi\u00e0 alcuni aspetti introdotti in Quake 3 da \"Team Arena\", come le modalit\u00e0 di gioco e le tre armi aggiuntive. Comunque, assieme ad OpenArena viene installato anche un mod, chiamato semplicemente \"The Mission Pack\", che ha lo scopo di rispecchiare pi\u00f9 da vicino Team Arena.\nArmi.\nDurante il gioco \u00e8 possibile utilizzare una molteplicit\u00e0 di armi:\nSparsi per le arene sono posizionati i vari armamenti e le relative scatole di munizioni, oltre a vari tipi di altri oggetti: bonus di energia vitale e di armatura, oggetti trasportabili (medkit, personal teleporter, kamikaze e invulnerabilty), \"powerup\" a tempo (quad damage, battle suit, flight, speed, invisibility e regeneration) e \"rune\" (doubler, ammo regen, scout e guard; le rune derivano da Team Arena e rimangono ad equipaggiare il giocatore finch\u00e9 esso non viene ucciso). Un certo tempo dopo essere stati raccolti da qualcuno, gli oggetti appaiono di nuovo sul campo di battaglia (fanno eccezione le rune, che riappaiono solo dopo la morte del precedente portatore)."}
{"id": "1304349", "revid": "767487", "url": "https://it.wikipedia.org/wiki?curid=1304349", "title": "Persiana Jones", "text": "I Persiana Jones, inizialmente conosciuti come Persiana Jones e le Tapparelle Maledette, sono una band ska punk formatasi nel febbraio del 1988 nella provincia di Torino, a Rivarolo Canavese, tuttora in attivit\u00e0.\nStoria.\nI Persiana Jones si formano nel 1988 col nome di Persiana Jones e le Tapparelle Maledette (ispirati dal film Indiana Jones e il tempio maledetto) per volont\u00e0 di Silvio (voce e chitarra) e Beppe Carruozzo (basso) insieme Gianni Rossebastiano (batteria), dopo lo scioglimento del loro precedente gruppo, \"Winding Logs\", attivo dal 1985 al 1987.\nOriginari del Canavese, zona a Nord di Torino, decidono di suonare per \"combattere la noia della loro zona di origine\" come amano ricordare nella loro biografia ufficiale.\nNati per gioco, si distinguono oltre che per essere tra i primi a cantare in italiano, ai tempi lingua inusuale per i gruppi alternativi italiani legati all'inglese, soprattutto per i loro show carichi di ironia e divertimento, dove il concerto \u00e8 un pretesto per fare festa. Da subito il gruppo si allarga, dapprima un sax tenore (Giampiero Ferrando), poi una tromba (Alberto Bena) e un secondo chitarrista (Roberto \"Bob\" Marini), e tra il 1988 e il 1989 il gruppo, aiutato dal nome curioso, batte in lungo e in largo il Torinese facendosi conoscere. A met\u00e0 tra la musica punk e lo ska, tra alcuni classici anni '60 e il rock, da subito vengono supportati da un buon numero di fans che comincia a seguirli in tutti i concerti."}
{"id": "1304352", "revid": "205250", "url": "https://it.wikipedia.org/wiki?curid=1304352", "title": "Hans Paule", "text": "Biografia.\nIl mito ha sempre circondato la vita di questo eclettico pittore, che fu definito anche \"pictor spaeleus\" (\"pittore cavernicolo\") da Edwin Cerio, perch\u00e9 si dice abbia abitato lungamente in una grotta nutrendosi dei frutti del mare e bevendo acqua piovana filtrata dalle rocce.\nSicuramente personaggio eccentrico, frequent\u00f2 personaggi mondani ed intellettuali di ogni sorta, quali ad esempio il conte Fersen presso la famosissima Villa Lysis (edificata nei pressi della Villa Jovis, gi\u00e0 residenza imperiale che ospit\u00f2 l'imperatore Tiberio per circa 11 anni), Alberto Moravia, Curzio Malaparte, Norman Douglas, Axel Munthe, Ettore Settanni e tanti altri.\nPromuoveva la sua arte a Capri nella Piazzetta e tra i tavolini della famosa locanda \"Zum Kater Hidigeigei\".\nFrequent\u00f2 numerose famiglie capresi ed in particolare soggiorn\u00f2 presso il violinista Paolo Falco con il quale condivideva buona musica e vino buono, di cui sembra non facesse un uso parsimonioso.\nEbbe modo di frequentare, tra gli altri artisti presenti sull'isola, Raffaele Castello, Otto Sohn-Rethel, Walter Depas, Carlo Perindani, Valentino White.\nMor\u00ec nel 1951 dopo, cos\u00ec vuole il mito, una fragorosa risata nella piazzetta di Capri.\nCarriera.\nGiunse a Capri nei primi anni del 1900 forse al seguito di un altro pittore, Karl Wilhelm Diefenbach, probabilmente conosciuto in patria allorquando frequentava l'Accademia di belle arti.\nNel 1915 fu confinato in Sardegna, a Tonara, una cittadina della Barbagia, dove fu ospite del sindaco Giovanni Tore. \u00c8 autore, in questo periodo, principalmente di xilografie con soggetti sardi, in particolare donne e pastori, paesaggi capresi, templi di Paestum, tetti di Positano, ci\u00f2 a dimostrazione che non disdegn\u00f2 la Costiera Amalfitana e Cilentana.\nNel 1924 ritorn\u00f2 a Capri e qui inizi\u00f2 di nuovo una cospicua produzione artistica che comprende:"}
{"id": "1304355", "revid": "48344", "url": "https://it.wikipedia.org/wiki?curid=1304355", "title": "Padre Puglisi", "text": ""}
{"id": "1304357", "revid": "1305772", "url": "https://it.wikipedia.org/wiki?curid=1304357", "title": "Mario Van Peebles", "text": "Come regista ha diretto film che narrano dei problemi della droga e della violenza nella comunit\u00e0 afroamericana (\"New Jack City\") e delle Pantere Nere (\"Panther\"). Nel 1991 \u00e8 stato inserito dalla rivista \"People\" tra i 50 uomini pi\u00f9 belli del mondo.\nBiografia.\n\u00c8 nato a Citt\u00e0 del Messico il 15 gennaio 1957 figlio dell'attore e cineasta afro-americano Melvin Van Peebles e dell'attrice tedesca Maria Marx. I genitori si conobbero in Germania, ove il padre svolgeva il servizio militare, ed in seguito si trasferirono in Messico, abitandovi per un certo periodo. Poco dopo la nascita di Mario, la famiglia Van Peebles si spost\u00f2 negli Stati Uniti, stabilendosi definitivamente a San Francisco, in California. Mario debutt\u00f2 come attore nel 1971, a 14 anni, interpretando il film \"Sweet Sweetback's Baadasssss Song\", diretto dal padre. Il suo ruolo era quello del protagonista da giovane, e interpret\u00f2 una scena di sesso con una donna adulta. Come attore ha interpretato complessivamente 70 film.\nNel 1987 debutt\u00f2 nella regia, dirigendo una puntata della serie televisiva \"21 Jump Street\". Il suo primo film per il cinema, \"New Jack City\", risale al 1991. Si tratta di un film gangsteristico, una sorta di \"Scarface\" afroamericano, interpretato da Wesley Snipes, che riscosse un buon successo di pubblico. Nel 1993 Van Peebles diresse il suo secondo film, \"Posse - La leggenda di Jessie Lee\", un western afroamericano. Nel 1995 gir\u00f2 \"Panther\", un film che racconta la storia delle Pantere Nere.\nL'anno successivo diresse insieme al padre il thriller \"Gang in Blue\", che affronta il tema del razzismo presente nella polizia statunitense. Nel 1998 diresse e interpret\u00f2 la commedia romantica \"Love Kills\" e prese parte alla serie \"Rude Awakening\". Nel 2000 recit\u00f2 nel film \"Guardian\", a fianco di Nancy La Scala, James Remar e Ice-T. Nel 2001 interpret\u00f2 il ruolo di Malcolm X nel film \"Al\u00ec\", biografia di Muhammad Ali. Nel 2004 diresse \"Baadasssss!\", che racconta la storia della travagliata produzione di \"Sweet Seetback's Baadasssss Song\"; nel film Mario interpreta il ruolo del padre. Nel 2006 torn\u00f2 a lavorare con Wesley Snipes, dirigendo il film \"Hard Luck\".\nDoppiatori italiani.\nNelle versioni in italiano dei suoi film, Mario Van Peebles \u00e8 stato doppiato da:"}
{"id": "1304360", "revid": "154893", "url": "https://it.wikipedia.org/wiki?curid=1304360", "title": "Foulard Bianchi", "text": "I Foulard Bianchi (nome originale \"Foulards Blancs\" in francese) sono una comunit\u00e0 scout internazionale cattolica fondata a Lourdes nel 1926. Si dichiara \u00abcomunit\u00e0 di servizio libera da qualsiasi forma di assistenzialismo\u00bb. Ne fanno parte gli scout che indossano il caratteristico fazzolettone bianco.\nIn Francia.\nI Foulards Blancs vennero fondati a Lourdes il 20 agosto 1926 come Riparto d'Onore 1\u00b0 Lourdes dell'Immacolta Concezione per volont\u00e0 del gesuita Jacques Sevin (1882-1951), fondatore dell'Associazione Scouts de France, dopo un'esperienza di pellegrinaggio del 1922 degli Scouts de France, come settore specifico per l'accompagnamento dei malati in pellegrinaggio a Lourdes. Pere Sevin mise a capo del riparto Edouard De Macedo e l'abb\u00e8 Antoine-Louis Cornette . Le prime tre promesse dei Foulards Blancs vennero pronunciate il 21 agosto 1926. Dopo l'interruzione dovuta al secondo conflitto bellico nel 1947 i il generale Joseph Lafont, capo dell'associazione Scouts de France riorganizz\u00f2 il Riparto trasformandolo il Clan , e nel 1948 venne ufficialmente costituito il \"Feu et Clan Scout des Hospitaliers de Notre-Dame de Lourdes\" (\"Fuoco e Clan Scout degli Ospitalieri di Nostra Signora di Lourdes\").\nNel 1966 papa Paolo VI ricevette i Foulards Blancs a Roma e Assisi, in occasione del loro primo pellegrinaggio internazionale.\nNel 1973 la comunit\u00e0 venne chiusa. Da allora ci furono molte iniziative private di singoli scout che tentarono di ricreare i Foulards Blancs. Nacque cos\u00ec la Fraternit\u00e0 Scout mista di Nostra Signora di Lourdes, aperta a tutti i movimenti cattolici. L'associazione degli Scout d'Europa, tuttavia, essendo in disaccordo con la sostanziale gestione divisa fra Scouts de France e Scouts unitaires de France, nel 1975 fond\u00f2 un movimento parallelo: i \"Foulards Bleus\".\nDal 2003 Foulards Blancs e Foulards Bleus si riunirono nuovamente in un'unica comunit\u00e0.\nIn Italia.\nIn Italia Luciano Ferraris insieme al salesiano don Dusan Stefani, capi entrambi del gruppo ASCI TO 24, il 17 maggio 1958 fondano il Clan des Hospitaliers Notre Dame de Lourdes sezione staccata del Clan Internazionale NDL. Nel 1959 anche alcune capo e scolte dell'AGI di Torino daranno vita al Feu Notre Dame e nel 1970 il Clan ed il Feu si unirono per dar vita alla Comunit\u00e0 Italiana Foulard Bianchi . Il movimento \u00e8 stato rappresentato dalla \"Comunit\u00e0 Scout italiana Notre-Dame de Lourdes Foulard Bianchi\" (conosciuta anche come Comunit\u00e0 F.B.), riconosciuta dall'AGESCI nel 1984 dall'impegno delle associazioni AGESCI e MASCI. Con l\u2019assembrea Nazionale del 2017 la Comunit\u00e0 si \u00e8 aperta ad altre associazioni scout cristiane e cattoliche riconosciute dalla CEI o ai membri delle associazioni riconosciute dalla Organizzazione Mondiale del Movimento Scout. Il 14 febbraio 2020 \u00e8 stata costituita l'Associazione Comunit\u00e0 scout italiana Foulard bianchi - Organizzazione di volontariato, con gli stessi scopi e in continuit\u00e0 della Comunit\u00e0 F.B., con un suo statuto approvato il 20 gennaio 2020. Associazione regolarmente riconosciuta da Agesci e Masci in data 26 settembre 2020, in quanto rivolge le proprie attivit\u00e0: \nLa progressione dei Foulard Bianchi.\nLa comunit\u00e0 offre a coloro che desiderano iscriversi una specifica progressioni in tre fasi. Questa \u00e8 un cammino personale e spirituale che trova la sua massima espressione nel servizio a Lourdes. \nPrendere il foulard bianco \u00e8 un segno della scelta personale di servizio a Lourdes e di appartenenza alla comunit\u00e0. \nLa promessa del Foulard bianco \u00e8 il rinnovo della promessa Scout con l'aggiunta di una menzione speciale per questo servizio.\n\"[...] Mi impegno, inoltre, a servire i malati ed i giovani a Lourdes ed ovunque, nello spirito dell\u2019Hospitalit\u00e9 Notre Dame De Lourdes.\"\nNon \u00e8 solo un impegno a fare \"di pi\u00f9\", ma un impegno \"a pi\u00f9\": il foulard bianco si impegna in un modo personale a servire tutti i malati, per quanto possibile, ovunque si trovi e in particolare a Lourdes.\nI membri della comunit\u00e0 si dividono in \"postulanti\", \"novizi\" e \"titolari\". Il periodo di postulantato dura tre anni, al termine dei quali viene consegnato il fazzolettone bianco senza trigramma ed il distintivo di appartenenza alla comunit\u00e0 che verr\u00e0 applicato sulla manica destra al di sopra del distintivo di gruppo o regionale. Il periodo del noviziato dura due anni e con la cerimonia della promessa e la firma della carta di comunit\u00e0, si diventa titolari. Si riceve il trigramma che va applicato sulla punta del fazzolettone bianco e sulla tasca destra della camicia scout, insieme agli altri distintivi previsti dalla associazione di appartenenza.\nEntrambe le cerimonie avvengono esclusivamente a Lourdes. \nLa Promessa dei Foulard Bianchi integra quella classica scout, aggiungendo l'impegno \u00aba servire i malati ed i giovani a Lourdes ed ovunque, nello spirito dell'Hospitalit\u00e9 Notre Dame De Lourdes\u00bb."}
{"id": "1304361", "revid": "1851848", "url": "https://it.wikipedia.org/wiki?curid=1304361", "title": "Giuseppe Zappella", "text": "Carriera.\nCresciuto nel vivaio del Milan, dopo aver vestito la maglia del , rivelatesi poi errate come il prosieguo della carriera ha dimostrato. Pass\u00f2 poi al . Nel 1998 fu ingaggiato dall'Urawa Red Diamonds, club giapponese nelle cui file disput\u00f2 una stagione in J-League (prima divisione, 21 presenze). Ritornato in Italia, disput\u00f2 campionati di Serie C1 e Serie C2 con , Viterbese, , e Ivrea.\nNella sua carriera vanta tre promozioni in Serie B (Como 1993-1994, Monza 1996-1997 e Catanzaro 2003-2004), una in Serie C1 (Ivrea 2005-2006) ed una in Serie C2 (Alessandria 2007-08).\nDopo essere stato per due stagioni capitano dell'Alessandria, in Serie D e in Seconda Divisione, nel 2009 passa al Cuneo.\nNella stagione 2010-2011 gioca la prima parte di stagione col Chieri in Serie D e la seconda con il Rivoli sempre nel girone A.\nA partire dal mese di ottobre 2011 torna al Rivoli in veste, in un primo momento, di allenatore-giocatore e successivamente solo come allenatore. Esonerato nel febbraio del 2012..\nDopo essere stato esonerato dal Rivoli, scende in campo in veste d'allenatore della categoria esordienti f.b. 2000 della neo-societ\u00e0 Accademia Inter Torino.\nDall'agosto 2012 \u00e8 l'allenatore della squadra di Calcio della societ\u00e0 Citt\u00e0 di Rivoli che milita in Prima Categoria Girone D e della categoria juniores della stessa Societ\u00e0.\nDal mese di luglio 2013 entra nello staff tecnico del settore giovanile della Juventus come allenatore degli allievi nazionali I e II divisione. Nel luglio del 2014 occupa il ruolo vice allenatore di Fabio Grosso nella Primavera della Juventus. Nella stagione 2017/2018 \u00e8 nello staff tecnico del FC Bari. A Maggio 2019 inizia, con la FC Juventus, un importante ruolo di responsabile della \"Juventus FC Academy Vietnam\"."}
{"id": "1304363", "revid": "729019", "url": "https://it.wikipedia.org/wiki?curid=1304363", "title": "Isola Bella (Sicilia)", "text": "L'isola Bella (\"isula Bedda\" in siciliano) \u00e8 un'isola dell'Italia sita nel mar Ionio, in Sicilia, a Taormina, comune italiano della citt\u00e0 metropolitana di Messina.\nL'esigua distanza dalla costa a volte, a causa della marea, si annulla, rendendola una penisola. Chiamata anche la \"perla del Mediterraneo\", \nStoria.\nDonata nel 1806 da Ferdinando I di Borbone a Pancrazio Ciprioti, sindaco di Taormina, fu acquistata nel 1890 da Florence Trevelyan che la valorizz\u00f2 costruendovi una casetta e piantumandovi rare essenze pregiate. Vi piant\u00f2 specie non autoctone e arbusti rari. L'isola and\u00f2 poi in eredit\u00e0 all'avv. Cesare Acrosso, nipote di Salvatore Cacciola, marito di Florence Trevelyan. Nel 1954 fu acquistata per 38.000 \u20a4 dai fratelli Leone ed Emilio Bosurgi, che vi realizzarono un villaggio con 12 residenze autonome ed una minuscola piscina camuffata fra rocce e piantagioni, al fine di allietare ed ospitare i loro amici imprenditori e banchieri.\nLa famiglia Bosurgi era proprietaria della Sanderson, storica azienda messinese di trasformazione degli agrumi. Il fallimento di questa nel 1982, apr\u00ec la strada alla vendita per asta giudiziaria dei beni di famiglia che garantivano i debiti della societ\u00e0 con fideiussioni. Tra questi beni vi era anche l'isola Bella con la sua villa.\nUna prima asta fu dunque fissata per il 17 ottobre 1984 con una base di cinque miliardi e mezzo di Lire e rilancio minimo di cento milioni, ma and\u00f2 deserta.\nIntanto le istituzioni si mossero per tutelare l'isolotto. L'8 ottobre 1984 la Regione Siciliana, su sollecitazione del Comune di Taormina, l'Assessorato regionale dei beni culturali dichiar\u00f2 l'isola Bella un monumento d'interesse storico artistico di particolare pregio in quanto \u00abesempio isolato di unicum come valore naturalistico, storico e culturale\u00bb, sottoponendola a vincoli di tutela. Il decreto considerava l'isola come un \u00abmonumento naturale\u00bb. Una nuova asta il 6 marzo 1985, nonostante la base fosse stata ribassata del 20%, non vide presentarsi nessun compratore.\nNel 1990 l'isola fu infine acquistata dall'Assessorato dei beni culturali della Regione Siciliana. Nel 1998 fu istituita riserva naturale, gestita dal WWF, poi dalla Provincia di Messina e di recente passata in gestione al CUTGANA, centro di tutela ambientale dell'Universit\u00e0 di Catania. Con l'istituzione nel 2010 dei Parchi Archeologici, la gestione, la fruizione, la tutela e la valorizzazione dell'Isolabella sono attualmente di competenza del Parco Archeologico di Naxos.\nTentative List UNESCO.\nNel 2006 Isola Bella assieme a Taormina sono state iscritte nella \"Tentative List\" UNESCO per avere il riconoscimento di sito Patrimonio dell'Umanit\u00e0."}
{"id": "1304365", "revid": "775372", "url": "https://it.wikipedia.org/wiki?curid=1304365", "title": "Sacajawea", "text": "Accompagn\u00f2 Meriwether Lewis e William Clark durante l'omonima spedizione finalizzata ad esplorare l'America nord-occidentale. Viaggi\u00f2 per migliaia di chilometri dal Dakota del Nord fino alla costa pacifica dell'Oregon tra il 1804 ed il 1806 e Clark la soprannomin\u00f2 \"\"Janey\".\nPoche sono le fonti storiche riguardo a Sacajawea, ma si guadagn\u00f2 un posto importante nelle cronache di Clark e Lewis e nell'immaginario americano. Agli inizi del XX secolo, il \"National American Woman Suffrage Association\" (associazione femminista) la assunse a simbolo dell'indipendenza delle donne, erigendo a suo onore numerose statue e targhe.\nBiografia.\nGiovent\u00f9.\nSacajawea nacque nella trib\u00f9 Agaidika (\"mangiatori di salmoni\" nell'idioma indigeno) degli Shoshoni i quali vivevano tra i torrenti Kenney e Agency, vicino a quella che oggi \u00e8 Tendoy, in Idaho. Quando raggiunse i dodici anni venne rapita assieme ad altre ragazze da un gruppo degli Hidatsa durante una battaglia che vide la morte di quattro uomini, quattro donne e molti giovani degli Shoshoni. Sacajawea in seguito fu trasferita in un villaggio Hidatsa presso l'odierna Washburn, in Dakota del Nord.\nAll'et\u00e0 di tredici anni divenne la moglie di Toussaint Charbonneau, un commerciante di pelli francese che viveva nel villaggio, il quale gi\u00e0 aveva un'altra moglie di nome Otter Woman. Si pensa che Charbonneau abbia comprato entrambe le \"mogli\" dalla trib\u00f9 oppure che abbia vinto Sacajawea al gioco.\nLa spedizione.\nSacajawea rimase incinta nel periodo in cui il \"\"Corpo di Esplorazione\" arriv\u00f2 nelle vicinanze del villaggio Hidatsa per passare il loro inverno a cavallo tra gli anni 1804 e 1805. In quel luogo i capitani Lewis e Clark costruirono il forte Mandan e si informarono tra i vari commercianti se ve ne fosse stato qualcuno in grado di aiutarli da l\u00ec in avanti con delle traduzioni fungendo da interprete. I due esploratori convennero per reclutare Charbonneau ed in seguito scoprirono che sua moglie era in grado inoltre di parlare la lingua Shoshoni. Ben presto capirono che avrebbero avuto bisogno di questa coppia per raggiungere la sorgente del Missouri. Il 4 novembre 1804 Lewis registr\u00f2 nel suo diario di viaggio:\nUna settimana dopo Sacajawea e Charbonneau entrarono stabilmente nel forte e Lewis stesso pot\u00e9 assistere al parto di Jean-Baptiste l'11 febbraio 1805. Clark e gli altri soprannominarono il neonato \"little pomp\" o \"pompy\"\" col significato di \"primogenito\". In aprile il corpo di spedizione lasci\u00f2 il forte ed inizi\u00f2 la risalita del fiume Missouri tramite piroghe.\nIl 14 maggio 1805 Sacajawea riusc\u00ec nell'impresa di recuperare degli oggetti che erano caduti in acqua dopo il rovesciamento di una barca tra i quali vi erano anche il diario ed i rapporti dei due capitani. Questi ultimi elogiarono particolarmente l'avvenimento e nominarono il corso d'acqua \"fiume Sacagawea\" in suo onore.\nNell'agosto 1805 incontrarono una trib\u00f9 Shoshoni e tentarono di proporre degli scambi per ottenere dei cavalli per poter attraversare i passi tra le Montagne Rocciose. Sacajawea, che in quell'occasione si rivel\u00f2 essere la sorella del capo-trib\u00f9 di nome Cameahwait, si fece avanti nel ruolo di traduttrice. La registrazione di Lewis attesta:\nIl 20 novembre, nel momento in cui erano ormai prossimi alla foce del fiume Columbia, Sacajawea si priv\u00f2 della sua cintura per permettere ai capitani di poter trattare l'acquisto di una pelliccia che avrebbe dovuto essere un regalo per il presidente Jefferson.\nIn gennaio, quando l'oceano Pacifico era stato raggiunto e la truppa stava svernando a forte Clatsop, una carcassa di balena si aren\u00f2 sulla spiaggia e Sacajawea insistette in maniera ostinata per poter vedere quella che per lei era una grande meraviglia. Durante il viaggio di ritorno consigli\u00f2 inoltre a Clark di passare le Montagne Rocciose in quello che oggi \u00e8 noto come passo Bozeman, in seguito scelto anche dalla \"\"Northern Pacific Railway\" (Ferrovia del Nord Pacifico) come passaggio opzionale per attraversare la suddetta catena montuosa.\nMalattia e morte.\nCharbonneau e Sacajawea, dopo la spedizione, passarono 3 anni tra gli Hidatsa prima di accettare l'invito di Clark e di stabilirsi a St. Louis nel 1809. La coppia affid\u00f2 l'educazione di Jean-Baptiste a Clark, il quale lo iscrisse alla \"Saint Louis Academy\". Poco dopo il 1810 (non si conosce la data precisa), Sacajawea diede alla luce sua figlia Lisette.\nSecondo alcuni documenti storici, Sacajawea mor\u00ec nel 1812 di una malattia sconosciuta. Un rapporto di Henry Brackenridge, un commerciante di pelli, stabilisce che sia Sacajawea che suo marito vivevano a forte Manuel Lisa sul fiume Missouri nel 1811. Egli scrisse anche che Sacajawea \"si era ammalata e desiderava rivedere la sua terra natale\". L'anno seguente, un altro rapporto, redatto dal prete John Luttig, testimonia che \"la moglie di Charbonneau, una snake squaw\" (il termine usato per definire gli indiani Shoshoni), \"mor\u00ec di febbre all'et\u00e0 di circa 25 anni lasciando una figlia piccola\"\".\nPochi mesi dopo, il forte Lisa sub\u00ec un attacco da parte dei nativi e quindici uomini persero la vita. John Luttig e la piccola Lisette sopravvissero, mentre si pensa che Touissant Charbonneau rimanesse ucciso in quest'occasione. Il fatto che tra i documenti di Clark non vi sia nessun riferimento a Lisette lascia presumere che quest'ultima non sia sopravvissuta oltre l'infanzia.\nMito e leggenda.\nLe notizie storiche affidabili riguardanti Sacajawea sono veramente limitate. La sua partecipazione alla spedizione e la carenza di registrazioni ufficiali che la riguardano hanno portato alla creazione di un mito.\nSecondo alcune storie tramandate oralmente dai nativi americani si dice che Sacajawea anzich\u00e9 morire nel 1812 lasci\u00f2 il marito e si imbatt\u00e9 in una trib\u00f9 nelle Grandi Pianure durante il tragitto per il ritorno alla sua terra. Qui si spos\u00f2 e lasci\u00f2 in seguito la trib\u00f9, dopo l'uccisione del marito, per proseguire il suo ritorno verso i Lehmi Shoshoni nel Wyoming.\nUna donna Shoshoni di nome \"Porivo\" (donna-capo) mor\u00ec nella riserva indiana di Wind River nel Wyoming, il 9 aprile 1884. Il reverendo che offici\u00f2 al suo funerale comunic\u00f2 dopo le esequie che la donna in questione era la nota Sacajawea.\nNel 1925 un medico Sioux, il dottor Charles Eastman, venne incaricato dall'Ufficio degli Affari Indiani di localizzare i resti di Sacajawea. Eastman fece visita a varie trib\u00f9 indiane interrogandole su chi avesse avuto notizie di Sacajawea. Nella ricerca tralasci\u00f2 comunque la trib\u00f9 dove Sacajawea pass\u00f2 l'infanzia, gli Agaidika, e quella dove mor\u00ec Porivo, la donna indiana creduta Sacajawea. La sua conclusione fu che l'ipotesi relativa a Porivo fosse veritiera. Nel 1963 nella riserva indiana vicino a Lander, nel Wyoming, venne eretto un monumento a \"Sacajawea degli Shoshoni\" sulla base di questa affermazione.\nLa credenza che Sacajawea sia arrivata fino all'anzianit\u00e0 \u00e8 stata largamente diffusa negli Stati Uniti dal romanzo \"Sacagawea\" scritto da Grace Hebard nel 1933. Questo caso fu affrontato anche cinquant'anni dopo nel 1984, in un altro romanzo intitolato \"Sacajawea\", da Anna Lee Waldo. La differenza tra i due romanzi sta nel fatto che la Waldo era a conoscenza delle ricerche scientifiche del 1812 che supportavano la morte della protagonista intorno ai 25 anni, ma la scrittrice scelse volontariamente la strada del mito.\nAlcune \"invenzioni\" riguardo alla spedizione vorrebbero Sacajawea coinvolta sentimentalmente con i capitani Lewis e Clark. I diari mostrano in effetti che Sacajawea era molto legata a Clark e spesso gli faceva dei favori, ma l'esasperazione verso un rapporto sentimentale \u00e8 un parto dei romanzieri che hanno scritto in un periodo molto distante da quello della spedizione. La storia del viaggio inoltre \u00e8 rappresentata nel film western \"I due capitani\" del 1955.\nEtimologia.\nUna lunga diatriba si svolge da diverso tempo riguardo l'etimologia e la corretta pronuncia del nome dell'amerinda.\nSacagawea.\n\"Sacagawea\" \u00e8 in assoluto la versione pi\u00f9 utilizzata e si pronuncia con la \"g\" dura. Gli stessi Lewis e Clark nel loro diario la chiamano in questo modo per ben 17 volte. La scrittura \"Sacagawea\" fu accettata nel 1910 dall'Ufficio Etnologico degli Stati Uniti ed \u00e8 stata scelta anche per essere rappresentata sul dollaro commemorativo. Naturalmente \u00e8 utilizzata anche da altre fonti e da moltissimi studiosi di storia.\nSakakawea.\n\"Sakakawea\" deriva dalla parola Hidatsa \"\"tsak\u00e1ka w\u00eda\" (donna-uccello) ed \u00e8 il nome pi\u00f9 usato dopo Sacagawea oltre ad essere utilizzato dalle \"Tre Trib\u00f9 Affiliate\"\", la Hidatsa la Mandan e la Arikara. Questa scrittura \u00e8 diffusa in tutto il Dakota del Nord dove ha dato anche il nome ad un lago. Non meno importante \u00e8 il fatto che sia la versione pi\u00f9 condivisa tra gli specialisti. Inoltre la Societ\u00e0 di Storia del Dakota del Nord (\"North Dakota State Historical Society\") ha trovato dei riferimenti a questo tipo di scrittura, proprio tra le registrazioni del viaggio, secondo le quali Charbonneau spieg\u00f2 ai membri della spedizione che il nome di sua moglie significava \"\"donna-uccello\" ed in aggiunta Lewis scrive di lei utilizzando due modi, tra i quali questo.\nSacajawea.\n\"Sacajawea\" o \"Sacajewea\" si dice derivi dalla parola del linguaggio Shoshoni che significa \"colei spinge/tira la barca\" ed \u00e8 l'appellativo preferito dalla trib\u00f9 dei Lemhi Shoshoni i quali sostengono che i rapitori Hidatsa avrebbero semplicemente cambiato il suo nome adattandolo al loro dialetto.\nIl nativo americano dell'Idaho John Rees si interess\u00f2 dei fondamenti di questa etimologia nel 1920 ed in un'edizione ripubblicata nel 1970 col titolo di \"Madame Charbonneau\" sostenne con varie argomentazioni questa tesi.\nLa parola Sacajawea, usata negli insegnamenti fino al tardo XX secolo, \u00e8 ormai considerata errata dalle moderne accademie. Il professor Liljeblad dell'Universit\u00e0 di Stato dell'Idaho sostiene che sia improbabile che la parola Sacajawea derivi dalla lingua Shoshoni in quanto potrebbe avere delle attinenze con la parola \"saiki\" (barca) ma il resto del nome risulterebbe incomprensibile a qualsiasi nativo di quella trib\u00f9.\nRozina George, lontana parente di Cameahwait (fratello di Sacajawea), sostiene che la trib\u00f9 dei Lemhi non riconosce la scrittura Sacagawea e nemmeno la relativa pronuncia. La prova viene mostrata dalle scuole e dalle aree commemorative dell'area le quali riportano tutte il nome Sacajawea.\nIn conclusione possiamo notare come vi siano molte parole Shoshoni che possono essere legate etimologicamente a questo nome e probabilmente non si riuscir\u00e0 mai ad ottenere una risposta definitiva.\nMedia.\nLa storia di Sacajawea \u00e8 ripresa e raccontata, in modo romanzato e \"groeningiano\", nell'episodio de\"i Simpson\" \"Il tour storico di Marge\" della quindicesima serie. La puntata (ep. 11), racconta la storia di Sacajawea, interpretata da Lisa.\nIl suo personaggio \u00e8 presente nella trilogia cinematografica di \"Una notte al museo\".\nDurante l'episodio della serie TV \"\" \"Coda\", la navetta sulla quale si trovano il Capitano Janeway e il Comandante Chakotay viene identificata col nome Sacajawea.\nA lei \u00e8 stata dedicata una emissione della moneta da un dollaro.\nPhilip Glass ha dedicato una composizione musicale a Sacajawea. \u00c8 scritto solo per archi e presenta un duetto tra il pianoforte e il flauto dei nativi americani. Il tema di apertura del flauto \u00e8 una rappresentazione musicale del nome \"Sacagawea\"."}
{"id": "1304376", "revid": "281944", "url": "https://it.wikipedia.org/wiki?curid=1304376", "title": "Goffredo di Saint-Omer", "text": "Apparteneva alla famiglia dei signori di Saint-Omer, attualmente nel nord della Francia, forse figlio di Guglielmo I Signore di Saint-Omer e di Melisende Piquigny. Insieme al fratello maggiore Ugo e al padre, parteciparono alla prima crociata come vassalli di Roberto II delle Fiandre. Il fratello Ugo di Saint Omer \u00e8 anche ricordato come uno dei migliori cavalieri del Regno di Gerusalemme. \nIn seguito alla risposta della chiamata di papa Urbano II, giunse a Gerusalemme nel 1099. Qui si present\u00f2 al re Baldovino II di Gerusalemme e con altri otto cavalieri, tra cui l'amico Ugo di Payns, intorno al 1119 formarono il nucleo dei primi Cavalieri templari. Goffredo divenne il comandante in seconda di Ugo di Payns, che fu il primo Maestro dei Templari. Essi si consacrarono totalmente alla loro missione e decisero di abbandonare ogni ricchezza ed offrire le loro spade e la loro esperienza militare a difesa dei pellegrini che si recavano in Terrasanta.\nLa leggenda vuole che Ugo di Payns e Goffredo di Saint-Omer fossero cos\u00ec poveri da possedere un solo cavallo, e ci\u00f2 avrebbe dato origine alla famosa immagine sul sigillo dei Templari, di due uomini in groppa ad un cavallo, con spirito di condivisione totale."}
{"id": "1304377", "revid": "773636", "url": "https://it.wikipedia.org/wiki?curid=1304377", "title": "Chiesa del Suffragio (San Casciano in Val di Pesa)", "text": "La chiesa di Santa Maria del Ges\u00f9 o del Suffragio si trova nell'abitato di San Casciano in Val di Pesa, in provincia di Firenze, diocesi della medesima citt\u00e0 ed \u00e8 parte integrante del Museo di San Casciano, dopo essere stata sede del museo di arte sacra della citt\u00e0.\nStoria.\nRisalente alla seconda met\u00e0 del XV secolo fu costruita dai frati francescani dell'Osservanza come punto di ospitalit\u00e0 intermedio tra il convento di Fiesole e il convento di Poggibonsi.Rimase di propriet\u00e0 dell'ordine francescano fino al 1492 quando, a causa del numero di frati ormai troppo elevato, furono trasferiti nel nuovo Convento della Croce.\nNel 1493 fu convertito in un Monastero di Clarisse e tale rimase fino all'epoca dell'Assedio di Firenze (1530).\nNel 1638 Francesco Paulosanti Lucardesi, segretario dei Granduchi Ferdinando I, Cosimo II e Ferdinando II, ricostru\u00ec a sue spese, il monastero dedicandolo a Santa Maria del Ges\u00f9. Vi fu posta una comunit\u00e0 di Monache Benedettine comunit\u00e0 che fu approvata con una bolla da papa Urbano VIII il 27 novembre 1638.\nLe benedettine rimasero fino al 1810, quando il monastero fu soppresso in virt\u00f9 della leggi napoleoniche. Divenuta propriet\u00e0 del comune di San Casciano vi furono ospitate le scuole pubbliche fino agli anni sessanta del XX secolo.\nDal 1825 divenne anche la sede della locale \"Compagnia del Suffragio\", che sorta durante la peste del 1628,aveva il compito di trasportare al cimitero i defunti.\nNel 1915 fu sede di un comando militare e nel 1922 fu usata come luogo di concentramento per i fascisti che si preparavano alla Marcia su Roma.\nBombardata e distrutta il 27 luglio 1944 \u00e8 stata ricostruita in forme diverse da quelle originali. In facciata infatti fu aggiunto un portico prima inesistente e tutta la chiesa risult\u00f2 cos\u00ec arretrata di qualche metro rispetto alla precedente."}
{"id": "1304378", "revid": "117322057", "url": "https://it.wikipedia.org/wiki?curid=1304378", "title": "Gian Paolo Montali", "text": "Carriera.\nVolley.\nInizia la carriera da allenatore nelle giovanili della Pallavolo Parma, dove vince quattro titoli italiani di categoria consecutivi. Nella stagione 1986-87, a 26 anni, succede ad Alexander Skiba come tecnico della prima squadra della societ\u00e0 emiliana vincendo il primo anno la Coppa Italia contro i rivali della Pallavolo Modena e nei tre successivi uno scudetto, una seconda Coppa Italia, un Mondiale per club, tre edizioni della Coppa delle Coppe e due della Supercoppa europea.\nNel campionato 1990-91 viene ingaggiato dalla Schio Sport, ma l'esperienza dura pochi mesi; nel corso della stagione passa infatti sulla panchina della Sisley Volley di Treviso dove conquista immediatamente una Coppa CEV a cui, nei cinque anni successivi, fanno seguito due Campionati italiani (1993-94 e 1995-96), una Coppa Italia, una seconda Coppa CEV, una Coppa delle Coppe, una Coppa dei Campioni e una Supercoppa europea.\nNell'annata 1996-97 viene ingaggiato dalla squadra greca dell'Olympiakos Syndesmos Filathl\u014dn Peirai\u014ds dove rimane per un biennio, vincendo un campionato e due Coppe di Grecia (1996-97 e 1997-98); l'anno successivo ricopre il ruolo di allenatore della nazionale ellenica.\nNell'annata 1998-99 fa ritorno in Italia, alla guida dalla Roma Volley che l'anno successivo conduce alla vittoria della Coppa CEV e dello storico scudetto 1999-2000.\nViene quindi ingaggiato nella stagione 2000-01 dalla neopromossa formazione del Volley Milano, con cui raggiunge immediatamente la finale scudetto; rimane sulla panchina della squadra meneghina fino alla 2002-03.\nNel 2003 riceve l'incarico di Commissario Tecnico della nazionale italiana, alla guida della quale resta fino al 2007 vincendo due ori europei consecutivi (2003 e 2005), un bronzo (2003) e un argento (2004) alla World League, e un argento alle olimpiadi del 2004, venendo sconfitto in queste due ultime occasioni della nazionale brasiliana, all'epoca formazione \"leader\" del volley maschile.\nCalcio.\nDal 2006 al 2009 svolge il ruolo di Consigliere di Amministrazione nella . Inoltre \u00e8 membro del comitato sportivo, organo di controllo e di gestione della prima squadra e del settore giovanile, e del canale tematico Juventus Channel.\nQuando tutto sembra fatto per il suo trasferimento nella dirigenza del , il 26 ottobre 2009 la rende noto di aver raggiunto un accordo con Montali con l'incarico di Coordinatore Generale e ottimizzatore delle risorse umane dell'Area Sportiva. A febbraio 2011, in seguito alla trattativa per il passaggio del pacchetto di maggioranza dell'A.S. Roma dalla famiglia Sensi alla cordata americana capeggiata dal finanziere Thomas DiBenedetto, Montali viene nominato Direttore Generale e Operativo del club giallorosso. Dal 1\u00ba luglio, nel quadro della ristrutturazione societaria della formazione capitolina, lascia i propri incarichi in seno alla societ\u00e0.\nGolf.\nNel marzo 2016, nel corso della prima riunione del Comitato Organizzatore della Ryder Cup del 2022, prevista a Roma, la Federazione Italiana Golf ufficializza la nomina di Montali come Direttore Generale del \"Progetto Ryder Cup 2022\".\nAltre attivit\u00e0.\nNel 2007 \u00e8 capolista della Lista \"Democratici con Veltroni. Ambiente, innovazione, lavoro\" per l'assemblea costituente nazionale del Partito Democratico nel collegio Parma Centro.\nNel 2008 pubblica il suo primo libro \"Scoiattoli e Tacchini. Come vincere nelle organizzazioni con il gioco di squadra\", seguito nel 2016 da \"Il parafulmine e lo scopone scientifico. Come diventare un vero leader nel lavoro e nella vita\", editi entrambi da Rizzoli.\nNell'estate 2012 \u00e8 ospite di varie trasmissioni tematiche della Rai per gli Europei. Nello stesso anno \u00e8 designato Ambasciatore nel Mondo per lo Sport per la citt\u00e0 di Roma."}
{"id": "1304379", "revid": "416175", "url": "https://it.wikipedia.org/wiki?curid=1304379", "title": "Associazione Nazionale Alpini", "text": "L'Associazione Nazionale Alpini (A.N.A.) \u00e8 un'Associazione d'Arma, apartitica, fondata nel 1919, con sede in Via Marsala, 9 a Milano. Da giugno 2013 il presidente dell'Associazione Nazionale Alpini \u00e8 Sebastiano Favero.\nStoria.\n\u00c8 il 15 ottobre 1872, fra le pieghe di un decreto reale che prevede l'allargamento del numero dei distretti militari, viene indicato che alcuni siano istituiti in zone alpine con in organico una compagnia distrettuale a reclutamento ed addestramento secondo particolari compiti di montagna. \u00c8 l'atto ufficiale di nascita del Corpo degli Alpini.\nDa quel primo decreto sono passati 140 anni di storia nella quale emergono le caratteristiche dell'Alpino: \"senso del dovere, attaccamento alle tradizioni, orgoglio degli emblemi che lo caratterizzano, spirito di Corpo, solidariet\u00e0 fra commilitoni e la continuit\u00e0 di questi valori anche una volta in congedo\".\nQuesta continuit\u00e0 di valori \u00e8 la base su cui poggia l'Associazione Nazionale Alpini.\nAl termine della Grande Guerra, prospettata come completamento dell'Unit\u00e0 d'Italia, i reduci, che hanno vissuto grandi sacrifici, ritengono d'avere diritto non solo ad un clima di pace ma anche di riconoscenza. La realt\u00e0 \u00e8 ben diversa, scioperi, lotte di piazza, derisione, disprezzo, ostilit\u00e0, negazione di quei valori per i quali hanno combattuto, fanno nascere spontaneamente la ferma presa di posizione di gran parte di loro. Il reclutamento su base valligiana, la spontanea solidariet\u00e0 del montanaro, i sentimenti di fratellanza nati e rafforzati nei lunghi mesi vissuti fianco a fianco nella particolarit\u00e0 unica della guerra in montagna, la consapevolezza di poter sempre e comunque contare in ogni situazione sul commilitone, contribuiscono a rafforzare i vincoli mantenendoli intatti anche una volta rientrati alla vita civile.\nIn questo clima e con questi sentimenti, un buon numero di essi frequentano abitualmente la birreria Spaten Brau di Milano nella certezza di trovare un ambiente di comuni idee e di solidariet\u00e0.\nFra ricordi, ancora cos\u00ec vivi e presenti, commenti e semplici chiacchiere, comincia a delinearsi la proposta di costituire un sodalizio fra quanti hanno militato negli alpini. Il 12 giugno 1919 si tiene una prima riunione per concretizzare l'idea. Fra le decisioni viene approvato un concetto fondamentale: la possibilit\u00e0 d'iscrizione non solo a quanti hanno svolto servizio militare negli alpini dal 1872 (anno di nascita del Corpo), ai reduci delle Campagne d'Africa 1887, 1895, 1911-12 e della Grande Guerra appena conclusa, ma in futuro, anche a quanti sarebbero stati chiamati al servizio di leva negli alpini.\n\u00c8 il concetto della \"continuit\u00e0 associativa del sodalizio\".\nI promotori convocano l'assemblea costitutiva per la sera di marted\u00ec 8 luglio 1919. A questa prima assemblea che si tiene nella sala dell'Associazione Capimastri di Milano partecipano circa una sessantina di reduci alpini che approvano la costituzione ufficiale dell'Associazione Nazionale Alpini, il primo Statuto Sociale ed il Consiglio Direttivo. La notizia comincia a diffondersi prima in tutta la Lombardia poi nelle altre Regioni e da ogni parte pervengono numerose richieste di aggregazione. Questo fatto, non previsto dai soci fondatori, porta a dover modificare lo Statuto iniziale introducendo le Sezioni, normalmente costituite nei Capoluoghi di Provincia, quale succursale locale della Sede Centrale. La grande spontanea massiccia adesione e la necessit\u00e0 pratica di incrementare la diffusione, si completa con l'introduzione fra le norme statutarie della possibilit\u00e0 di aggregarsi in Gruppi, normalmente costituiti nei Comuni, con rappresentanza locale della Sezione. Si concretizza, cos\u00ec, la capillarizzazione e la diffusione su tutto il territorio, dalle Alpi al mare, punto di forza ancora oggi dell'Associazione che conta in Italia ben 80 Sezioni e oltre 4.500 Gruppi, con 30 Sezioni all'estero.\nFin dalle prime riunioni, i promotori ritenevano fra i doveri associativi quello di ritrovarsi ogni anno per ricordare e onorare i compagni caduti. Ben lontano dal concetto di Adunata Nazionale che verr\u00e0 pi\u00f9 tardi introdotto, questi Convegni erano indetti in localit\u00e0 di montagna gi\u00e0 teatro di battaglie degli alpini nel corso della guerra. Il primo Convegno viene organizzato dalla Sede Centrale nei giorni 5-6-7 settembre 1920 sull'Ortigara. Dai 400 soci previsti, nei tre giorni giungono oltre duemila reduci alpini provenienti anche da localit\u00e0 dove ancora non si erano costituite Sezioni e Gruppi.\nIl ventennio.\nCon l'avvento del nuovo Regime politico teso a militarizzare tutto e tutti, anche l'Associazione come tutte ne \u00e8 coinvolta, pi\u00f9 nelle formalit\u00e0 che nei concetti fondamentali.\nI Direttivi Nazionali di Sezione e di Gruppo non sono pi\u00f9 eletti ma nominati dall'alto ed i Presidenti si chiamano ora \u201cComandanti\u201d. La stessa Associazione \u00e8 rinominata 10\u00ba Reggimento Alpini, le Sezioni \u201cBattaglioni\u201d, le Sottosezioni \u201cCompagnie\u201d, i Gruppi \u201cPlotoni\u201d, le segreterie \"Furerie\". Nel 1928 alla guida dell'associazione arriva Angelo Manaresi e lo resta fino al 1943\nAnche gli alpini saranno coinvolti da altre due guerre e quella pi\u00f9 dolorosa di contrapposizione fratricida su versanti ideologici diversi. Pur nella drammaticit\u00e0 degli eventi, chiari e netti sono gli esempi di solidariet\u00e0 fra alpini in congedo ed in armi con sottoscrizioni, raccolta ed invio al fronte di generi di conforto, aiuti alle famiglie bisognose, ecc.\nIl dopoguerra.\nCon la caduta del Regime fascista e il ritorno alla pace nel 1945, anche l'Associazione Nazionale Alpini forzatamente decimata nei ranghi, riprende gradatamente la rinascita e l'ordinamento originario. Alle generazioni di ex combattenti si affiancano i giovani di leva verso i quali sono riposte le aspettative e la continuit\u00e0 dei valori. L'esperienza di una nuova coscienza civica vissuta nel periodo del servizio militare dalle generazioni pi\u00f9 giovani, che li ha visti operare in varie occasioni di emergenza in soccorso alle popolazioni colpite da calamit\u00e0, diventa patrimonio di nuovi concetti che pu\u00f2 sintetizzarsi nel motto di un nuovo indirizzo onorare i morti aiutando i vivi.\nDal piccolo Gruppo alle grandi Sezioni cominciano a delinearsi sempre pi\u00f9 spontanee iniziative rivolte alla solidariet\u00e0, senza enfasi e pubblicit\u00e0, quasi con pudore per un comportamento ritenuto normale. La svolta decisiva che coinvolge unitariamente tutta l'Associazione avviene all'indomani del tremendo terremoto che nel maggio 1976 sconvolge il Friuli. La Sede Nazionale chiama tutti i soci ad un grande gesto di solidariet\u00e0 realizzando un imponente progetto di soccorso e di ricostruzione al quale gli alpini rispondono con fattivo entusiasmo: per l'impegno ed i risultati raggiunti, all'Associazione viene conferita la medaglia d'oro al merito civile, risultando il primo ed unico esempio del genere di un alto riconoscimento civico ad un'associazione. Sull'esempio degli alpini che hanno dimostrato grande capacit\u00e0 organizzativa ed operativa, comincia a delinearsi nelle autorit\u00e0 governative l'idea di costituire un organismo di volontariato. Sono le basi della futura Protezione Civile che vede oggi numerose associazioni o enti morali, con un ordinamento riconosciuto con legge dello Stato. Anche l'Associazione Nazionale Alpini \u00e8 iscritta all'Albo del Volontariato di Protezione Civile, nella quale operano soci alpini e soci aggregati uniti (in un numero di circa 13.000 unit\u00e0) riconosciuti indistintamente dall'unico appellativo di Volontario.\nLa nascita della Protezione Civile ANA.\nDal 1987 anno in cui nasce ufficialmente la protezione civile degli Alpini, piccole e grandi opere di civile solidariet\u00e0 ne hanno caratterizzato l'impegno su iniziativa del piccolo gruppo, delle sezioni o Sede Nazionale. Molte Regioni italiane, colpite da calamit\u00e0, hanno espresso un riconoscente ringraziamento ai volontari accorsi con generoso altruismo, ma anche da territori esteri come l'Armenia, l'Albania e la Francia che ci hanno visto operare, sono giunti sinceri apprezzamenti. Questo vasto impegno \u00e8 stato pi\u00f9 volte riconosciuto anche dalle Istituzioni con il conferimento all'Associazione Nazionale Alpini di una medaglia di benemerenza al merito civile (Basilicata e Campania 1980), una medaglia di bronzo al merito civile (Valtellina e Valbrembana 1987, Armenia 1989), una medaglia d'oro al valore civile (Piemonte e Alta Emilia 1994), una medaglia d'oro di benemerenza concessa dalla Croce Rossa Italiana (Aosta 2003) ed una, recente, medaglia d'argento al merito civile per le attivit\u00e0 dell'ospedale da campo dell'Associazione Nazionale Alpini.\nOltre alla protezione civile in senso stretto, infatti, l'ANA, sempre sulla scorta dell'esperienza maturata in Friuli, si \u00e8 dotata di un ospedale da campo in grado di portare soccorso qualificato ed efficiente nelle zone disastrate.\nCon i primi fondi messi a disposizione dalla Associazione Nazionale Alpini ed i primi contributi dello Stato, nel 1986, in occasione dell'Adunata Nazionale degli Alpini a Bergamo, vengono presentate le prime grandi unit\u00e0 dell'Ospedale da Campo dell'Associazione Nazionale Alpini per la Protezione Civile.\nNell'anno successivo il battesimo del fuoco. Nel 1987 la Valtellina e la Val Brembana vivevano l'incubo di una drammatica alluvione.\nLe Unit\u00e0 Sanitarie Mobili dell'Ospedale da Campo, allora in fase di allestimento, ed un'\u00e9quipe medica elistrasportata vengono inviate nei luoghi maggiormente colpiti e forniscono un contributo deciso alle opere di soccorso.\nL'Ospedale da campo.\nNell'aprile del 1988 il Ministro della Protezione Civile inaugura a Milano le strutture del Primo Ospedale da Campo dell'Associazione Nazionale Alpini, ultimato e pronto all'impiego con la nuova sala operatoria formata da \"shelter\" assemblati secondo una progettazione esclusiva e da un'ampia antisala, che pu\u00f2 essere utilizzata, come peraltro gi\u00e0 avvenuto, per soddisfare esigenze importati ed emergenti di presidi ospedalieri nazionali, in sostituzione di sale operatorie temporaneamente inagibili.\nDi qui, in avanti, la struttura sanitaria campale dell'Ana si \u00e8 distinta in importanti operazioni nazionali ed internazionali: nel dicembre del 1988 in Armenia per il terremoto; in occasione dell'alluvione del Piemonte del 1994, ad Asti e Alessandria viene inviata la Colonna Sanitaria Mobile ed allestiti Posti Medici Avanzati nelle due citt\u00e0, operativi per oltre un mese; nel settembre del 1997 in Umbria per il terremoto; nel 1999 in Kosovo; nel 2000 a Roma per il Giubileo; nel novembre del 2000, in seguito ad alluvione e successivo dissesto idrogeologico, a Macugnaga dove sette frazioni sono rimaste isolate; nel settembre del 2004 in Ossezia, in seguito alla nota strage compiuta da terroristi nella scuola di Beslan. Infine in Sri Lanka a seguito del tragico tsunami l'Ospedale da Campo \u00e8 rimasto per oltre sette mesi nella zona di Trincomalee con 144 volontari che si sono alternati in turni, lavorando giorno e notte, per offrire non solo un'assistenza sanitaria di ottimo livello, ma anche un sorriso e tanta umanit\u00e0 ad una popolazione che oltre alle poche cose che possedeva, oltre agli affetti pi\u00f9 cari, per colpa dello tsunami aveva perso anche il coraggio di esistere.\nVa comunque precisato che le attivit\u00e0 di Protezione Civile e dell'Ospedale da Campo sono solo due dei campi nella miriade di iniziative ed opere di solidariet\u00e0 espresse dagli alpini. Tale attivit\u00e0 \u00e8 talmente vasta che \u00e8 possibile elencare solo le operazioni di maggior respiro, perch\u00e9 \u00e8 insito e naturale per gli alpini la generosa spontaneit\u00e0 ed il piacere intimo di realizzarla come semplice dovere civico.\nCon le delibere del 2017 e 2018 il Consiglio Direttivo Nazionale dell'Associazione ha sancito l\u2019unione delle squadre sanitarie di autoprotezione della Protezione Civile Ana e dell\u2019Ospedale da Campo, creando un\u2019unica Sanit\u00e0 Alpina al fine di meglio operare e supportare il Dipartimento nazionale di Protezione Civile e le Forze Armate con i quali si \u00e8 rafforzata la collaborazione. Questa integrazione, suggellata dalla nuova denominazione dell\u2019Ospedale da Campo in \u201cSanit\u00e0 Alpina \u2013 Ospedale da Campo\u201d e della sua unit\u00e0 operativa ora chiamata \u201cGruppo d\u2019Intervento Medico Chirurgico Alpino\u201d (Gimca), ha aumentato considerevolmente la funzionalit\u00e0 della compagine sanitaria dell\u2019Ana.\nDescrizione.\nScopi.\nGli scopi dell'associazione riportati all'art. 2 dello Statuto sono i seguenti:\nPer il conseguimento degli scopi associativi l'Associazione Nazionale Alpini, che non ha scopo di lucro, si avvale in modo determinante e prevalente delle prestazioni personali, volontarie e gratuite dei propri soci.\nComposizione.\nL'associazione \u00e8 cos\u00ec composta:\nSoci.\nPossono farvi parte tutti coloro hanno prestato servizio nelle truppe alpine dell'Esercito Italiano per un periodo di almeno 2 mesi e coloro che non avendo potuto, per cause di forza maggiore, prestarvi servizio per tale periodo di tempo, vi hanno conseguito una ricompensa al valore, oppure il riconoscimento di ferita od invalidit\u00e0 per causa di servizio.\n\u00c8 possibile inoltre associarsi all'ANA come \"Aggregato\" pur non avendo prestato servizio nelle Truppe Alpine.\nAdunate nazionali.\nL'Adunata Nazionale degli Alpini \u00e8 una manifestazione nata nel 1920, a cadenza annuale, che si svolge generalmente la seconda domenica di maggio in una citt\u00e0 d'Italia scelta di volta in volta dal Consiglio Direttivo Nazionale dell'Associazione Nazionale Alpini per ricordare la prima adunata spontanea tenutasi sul Monte Ortigara, nel vicentino.\nOpere di solidariet\u00e0 e di impegno civile.\nTra le numerose opere a favore del prossimo l'Associazione ha costruito in due anni di lavoro volontario dei propri soci (1992/'93), un asilo a Rossosch, al posto di quella che fu la sede del comando del Corpo d'Armata alpino nel 1942, durante la campagna di Russia. Per i due anni di lavoro i volontari sono stati 721 suddivisi in 21 turni. Le ore di lavoro sono state 99.643. Nel settembre 2003, se ne \u00e8 celebrato il decennale ed \u00e8 stato inaugurato un parco con un monumento.\nAnaloga operazione, su richiesta del vescovo ausiliare di Sarajevo mons. Sudar, \u00e8 stata condotta a termine nel 2002, per ampliare un istituto scolastico multietnico a Zenica (Bosnia) che ospita studenti delle tre etnie: bosniaca, serba e musulmana.\nIn Mozambico dove nel 1993-'94 gli alpini di leva parteciparono alla operazione umanitaria disposta dalle Nazioni Unite, in un paese sconvolto dalla guerriglia, l'ANA ha costruito un collegio femminile, un centro nutrizionale di accoglienza per bambini sottonutriti e un centro di alfabetizzazione e promozione della donna.\nNumerosi interventi sono stati promossi negli anni anche sul territorio nazionale. Nel comune di Ripabottoni (Campobasso) \u00e8 stata costruita una casa di riposo (2011). Nell'Abruzzo terremotato sono stati impegnati 8.500 volontari della Protezione civile ANA e il 14 novembre 2009 \u00e8 stato inaugurato il \"Villaggio ANA\" a Fossa (L'Aquila) dove, grazie alle somme raccolte dall'Associazione e da altri enti, sono state costruite 33 case per gli sfollati del Comune abruzzese. Sempre a Fossa \u00e8 stata costruita la chiesa di San Lorenzo (inaugurata il 27 novembre 2010) e oltre a numerosi altri interventi effettuati sul territorio del capoluogo abruzzese.\nIn seguito al terremoto del 2016-2017 l'ANA ha avviato una raccolta di fondi per aiutare le popolazioni del Centro Italia, costruendo edifici polifunzionali a Campotosto (2017), Arquata del Tronto (2019), Accumoli, Preci e una stalla a Visso (2018). Numerosi altri interventi sono stati annunciati a Lucoli, Sefro, Sarnano, Amandola e Camerino. \nQuesti i maggiori interventi:\nDicembre 1908 \u2013 gli alpini in armi partecipano nelle operazioni di soccorso alle popolazioni della Calabria e Sicilia colpite dal terremoto. \u00c8 il primo impiego di alpini al fuori dei compiti istituzionali.\nDicembre 1923 \u2013 gli alpini in armi partecipano alle operazioni di soccorso a seguito del disastroso crollo della diga del Gleno in Val di Scalve nel bergamasco. La Sede Centrale dell'Associazione Nazionale Alpini invita i soci ad una sottoscrizione di solidariet\u00e0, ma gi\u00e0 all'indomani del disastro alcune decine di alpini in congedo accorrono volontariamente sul luogo per \u201cdare una mano\u201d risultando il primo esempio di spontanea solidariet\u00e0.\nOttobre 1939 \u2013 a Irma in Valtrompia, nel bresciano, \u00e8 ultimata la Casa dell'Alpino, destinata come casa vacanze ad ospitare gratuitamente i figli bisognosi di Caduti alpini. Prima iniziativa del genere, ora aperta anche a tutti i ragazzi, continua la sua benemerita missione.\nGiugno 1957 \u2013 gli alpini in armi operano in soccorso alle popolazioni del Piemonte colpite da alluvioni in particolare nella Valle Varaita nel cuneese.\nOttobre 1963 - sciagura della diga del Vajont a Longarone in provincia di Belluno \u2013 intervento di soccorso degli alpini in armi. Le bandiere del 7\u00ba alpini e del 6\u00ba artiglieria da montagna sono decorate di medaglia d'oro al valore civile. Dal 1963 ad oggi i reparti elicotteri e aviazione leggera del 4\u00ba Corpo d'Armata Alpino hanno svolto numerosissime operazioni di soccorso in montagna meritando diverse ricompense al valore civile.\nNovembre 1966 \u2013 intervento di soccorso degli alpini in armi nel Trentino-Alto Adige e Provincia di Belluno colpite da alluvioni.\nMaggio 1976 - nel Friuli colpito da terremoto i volontari dell'Ass. Naz. Alpini intervengono con immediati soccorsi proseguiti con l'opera di ricostruzione fino alla primavera 1978. Questo grande impegno civile viene riconosciuto con il conferimento all'Ass. Naz. Alpini della medaglia d'oro al merito civile. Sull'esempio degli alpini il Governo italiano getta le basi e costituisce la Protezione Civile. Operano ai soccorsi con gli alpini in congedo anche gli alpini in armi.\nEstate 1977 \u2013 dopo due anni di lavoro volontario con il contributo di tutti i Gruppi della Sezione di Bergamo viene inaugurato il Centro rieducazione handicappati di Endine Gaiano.\nDicembre 1979 \u2013 realizzata dal Gruppo alpini di Cinisello Balsamo, Milano, viene inaugurata la Casa di pronta accoglienza, destinata ad offrire un primo soccorso a chi ne ha bisogno.\nAutunno 1980 \u2013 soccorsi in Basilicata e Campania colpite dal terremoto. All'Ass. Naz. Alpini viene conferita la medaglia di benemerenza al merito civile. Operano sul luogo anche gli alpini in armi di stanza in Abruzzo ed il Battaglione Alpini Saluzzo (2\u00ba Rgt. Alpini) che dalla sua sede di Borgo San Dalmazzo viene dislocato in Basilicata: a Potenza, Baragiano Scalo ed in altre localit\u00e0\nAprile 1982 \u2013 per ricordare il loro cappellano alpino di Sezione, viene inaugurata la Baita don Onofrio, realizzata e destinata ad un villaggio di orfani.\nEstate 1982 \u2013 viene inaugurata la Casa per anziani di Redona, Bergamo, frutto del lavoro di ristrutturazione di un vecchio edificio.\nGennaio 1984 \u2013 viene inaugurata a Brescia la Scuola Nikolajewka, scuola di mestieri per spastici e miodistrofici, realizzata sostenendo i maggiori oneri dalla Sezione con il contributo di Sal\u00f2, Valle Camonica, Bergamo ed il lavoro dei genieri alpini del battaglione Iseo.\nEstate 1984 \u2013 il terremoto colpisce l'Abruzzo che vede l'impiego per il primo soccorso degli alpini in armi di stanza nella Regione.\nDicembre 1984 \u2013 per iniziativa del Gruppo Padova-Sud \u00e8 completato il Centro di assistenza per bambini handicappati \u201cIl Fienile\u201d.\nFebbraio 1987 \u2013 nasce ufficialmente la Protezione Civile dell'Associazione Nazionale Alpini iscritta all'Albo Nazionale del Volontariato.\nEstate 1987 \u2013 soccorsi per le alluvioni in Valtellina e Val Brembana che vedono all'opera congiuntamente gli alpini in congedo e gli alpini in armi.\nSettembre 1987 \u2013 per iniziativa e lavoro del Gruppo di Dalmine, Bergamo, viene inaugurato il Centro polifunzionale per handicappati.\nDicembre 1987 \u2013 a Chiuduno, Bergamo, i Gruppi della valle Calepio e del basso Sebino consegnano il nuovo fabbricato completato nelle opere murarie, alla Comunit\u00e0 \u201cEmmaus\u201d per il recupero dei tossicodipendenti e disadattati.\nAprile 1988 \u2013 diventa operativa e viene presentata la grande struttura della Protezione Civile alpina, l'ospedale da campo aviotrasportabile.\nOttobre 1988 \u2013 per iniziativa della Sezione di Casale Monferrato, dopo quattro anni di lavoro al quale collaborano le Sezioni di Alessandria, Cusio-Omegna e Torino, \u00e8 completato il Centro diurno di assistenza per ragazzi portatori di handicap.\nAprile 1989 \u2013 per iniziativa della Sezione di Treviso, che ha provveduto a ristrutturare un grosso complesso rustico, avviene l'inaugurazione dell'opera donata alla Piccola Comunit\u00e0 di Conegliano per il recupero dei tossicodipendenti.\nAutunno 1989 \u2013 il grande ospedale da campo dell'Ass. Naz. Alpini opera in Armenia disastrata dal terremoto. L'ospedale viene donato, per conto del Governo Italiano, a quella popolazione. Per gli interventi di soccorso del 1987 e 1989 viene conferita all'Ass. Naz. Alpini la medaglia di bronzo al merito civile.\nAutunno 1990 \u2013 interventi di soccorso per l'alluvione che ha colpito le Province di Bergamo e Brescia.\nPrimavera 1991 \u2013 iniziano i lavori nella cittadina di Rossosch in Russia per costruire su iniziativa dell'Associazione Nazionale Alpini, con fondi propri e con il lavoro volontario dei soci, un asilo in memoria dei Caduti alpini nella Campagna 1942/43. L'asilo ultimato nell'autunno 1993 viene donato dall'Associazione Nazionale Alpini a quella popolazione.\nMaggio 1992 \u2013 per iniziativa della Sezione di Biella, che ha ristrutturato una vecchia cascina, viene inaugurato il centro di rieducazione per handicappati \u201cCarrubi\u201d, donato alla locale associazione di assistenza famiglie disabili A.N.F.F.A.S.\nSettembre 1992 \u2013 si concludono i lavori del Gruppo di Amandola, Ancona, che ha ricostruito una chiesetta del XVI secolo da anni abbandonata e diroccata dedicata alla Madonna della pace.\nPrimavera 1993 \u2013 il Gruppo di Travagliato, Brescia, completati i lavori, consegna ai responsabili della cooperativa \u201cil Vomere\u201d che la gestiranno, una casa-lavoro per handicappati.\nEstate 1993 \u2013 il Nucleo di Protezione Civile della Sezione di Lecco raccoglie tonnellate di materiale di prima necessit\u00e0 e lo consegna a quattro campi profughi dell'ex Jugoslavia.\nMarzo 1994 \u2013 il Gruppo valle Sabbia, Sezione \"Monte Suello\" di Sal\u00f2, dona all'associazione A.I.A.S. un pulmino attrezzato al trasporto di ragazzi handicappati dall'abitazione alla scuola.\nSettembre 1994 \u2013 il Gruppo di Cinisello Balsamo, Milano, provvede a ristrutturare la scuola elementare e media di Seghet, paese della costa dalmata vicino a Spalato.\nAutunno 1994 \u2013 massicci interventi di soccorso in Piemonte e Alta Emilia colpite da alluvione. All'Associazione Nazionale Alpini viene conferita la medaglia d'oro al valore civile. Operano ai soccorsi con gli alpini in congedo anche gli alpini in armi.\nPrimavera 1995 \u2013 il Gruppo di Endine Gaiano, Bergamo, realizza una casa-laboratorio per disabili.\nPrimavera 1995 \u2013 per iniziativa della Sede Nazionale, con appello a tutte le Sezioni, iniziano i lavori di ristrutturazione della scuola \u201cBovio\u201d di Alessandria resa inagibile dall'alluvione.\nLuglio 1996 \u2013 si conclude la ristrutturazione di un vecchio edificio a Putzu Idu, Oristano, lavoro intrapreso dalla Sezione di Trento per aiutare le suore del Sacro Cuore che vi ospitano e assistono bambini orfani o handicappati.\nEstate 1996 \u2013 interventi di soccorso in Versilia colpita da alluvione.\nEstate 1997 \u2013 interventi di soccorso ai terremotati di Umbria e Marche. Operano assieme agli alpini in congedo anche gli alpini in armi.\nAprile 1998 \u2013 inaugurato e donato al Comune un centro sociale realizzato dal Gruppo Motta di Livenza, Treviso.\nPrimavera 1998 \u2013 con il concorso dei Gruppi della Sezione di Treviso viene ristrutturato ad Oderzo un padiglione inutilizzato dell'ex ospedale psichiatrico donato poi all'associazione famiglie disabili ANFFaS.\nPrimavera 1999 \u2013 interventi di soccorso ed allestimento dei campi di Kuk\u00ebs e Valona in Albania per raccogliere i profughi coinvolti dalla guerra in Kosovo. A Valona opera anche il grande ospedale da campo dell'Ass. Naz. Alpini. Un contingente di alpini in armi \u00e8 presente sul territorio come forza internazionale di pace.\nAutunno 1999 \u2013 per iniziativa delle Sezioni di Conegliano e Vittorio Veneto viene restaurato il monastero delle Clarisse di San Quirino, Assisi, devastato dal terremoto.\nAutunno 1999 \u2013 per iniziativa della Sezione di Piacenza viene ricostruito a Foligno il laboratorio scientifico per ricerche e sperimentazioni divenuto inagibile a causa del terremoto.\nGennaio 2000 \u2013 interventi di soccorso nella Regione della Dordogna, Francia, colpita da devastante maltempo.\nAutunno 2000 \u2013 interventi di soccorso in Valle d'Aosta e Piemonte colpite da alluvioni, interventi di controllo e rafforzamento degli argini del fiume Po nelle zone pi\u00f9 a rischio di allagamento a seguito dell'onda di piena che ha innalzato il livello delle acque.\nPrimavera 2001 \u2013 Interventi in Valle d'Aosta per la pulizia degli alvei torrentizi interessati dalle piene nel corso dell'anno 2000.\nAnno 2001 \u2013 Ristrutturazione ed ampliamento della scuola interetnica a Zenica, in Bosnia a 60 chilometri da Sarajevo con utilizzo di fondi raccolti dalla associazione per oltre 800 milioni di lire ed il lavoro di volontari e tecnici alpini.\nGiugno 2001 \u2013 Operazione zaini alpini: gli alpini in concomitanza ad una partita di calcio tra la Nazionale Italiana Cantanti e la Associazione Mondiale Piloti organizzano una grande raccolta di viveri, cancelleria e giocattoli da inviare in Kenya. Si raccolgono 4723 scatoloni che riempiono ben 12 containers per un valore di oltre 800 milioni di lire, che giungono, sotto il controllo dell'A.N.A., ai missionari Comboniani.\nAprile 2002 \u2013 Intervento di emergenza per l'incidente aereo a Milano dove un velivolo impattava contro il palazzo della Regione Lombardia.\nOttobre 2002 \u2013 Intervento di soccorso per il terremoto in Molise. Le colonne mobili regionali, composte in larga parte da alpini, convengono da tutte le parti d'Italia per portare aiuto alla popolazione molisana. La Associazione Nazionale Alpini inizia a pensare ad un intervento emblematico puntando la attenzione sul paese di Ripabottoni per la realizzazione di una casa per anziani.\nNovembre 2002 \u2013 Interventi di emergenza per le alluvioni in Valsassina, Valtellina e nelle valli bergamasche con intervento delle strutture di Protezione Civile.\nAnno 2003 \u2013 l'Associazione Alpini ha impegnato i propri volontari in operazioni di antincendio boschivo per oltre 800 giornate. Nel dicembre dello stesso anno si \u00e8 poi verificato un intervento di 10 giorni in Iran per soccorrere le popolazioni vittime del terremoto\nAnno 2004 \u2013 Intervento di soccorso per il terremoto in Lombardia con 1.091 giornate di lavoro. Intervento in Bielorussia a Beslan in soccorso alla popolazione travolta dal grave attentato terroristico ad una scuola.\nMaggio 2004 \u2013 Gli Alpini del Gruppo Padova sud decidono di donare la propria sede all'Associazione disabili Il Fienile, fondata nel 1984 dallo stesso Gruppo, avendo quest'ultima necessit\u00e0 di ulteriori spazi per garantire una pi\u00f9 adeguata sistemazione agli assistiti.\nGennaio 2005 \u2013 Intervento di soccorso nello Sri Lanka dei nostri volontari e dell'ospedale da Campo per il maremoto che ha colpito il Sud\u00a0\u2013 est Asiatico.\nOttobre 2005 \u2013 In Mozambico a Lalaua, i nostri volontari hanno dato il via alla costruzione di un edificio destinato a collegio femminile. Le giovani che vi saranno ospitate riceveranno una preparazione di base dalle suore, oltre che una elementare educazione scolastica e professionale, il che \u00e8 gi\u00e0 moltissimo vista la situazione socio economica del territorio.\nDal 2006 gli alpini in congedo hanno dato vita ad una lunga serie di attivit\u00e0 volte a collaborare con i reparti in armi destinati in missione all'estero, per aiutarli a portare un aiuto concreto e pratico l\u00e0 dove c'\u00e8 necessit\u00e0 di ogni cosa anche nella speranza di contribuire alla sicurezza dei ragazzi in armi nel teatro operativo. Il ragionamento \u00e8 semplice: se un reparto armato, oltre alla sicurezza, offre anche concreti esempi di solidariet\u00e0, si guadagner\u00e0 la stima e l'affetto delle popolazioni locali in tempi assai brevi e ci\u00f2 non potr\u00e0 che avere effetti positivi anche per i nostri ragazzi.\nNel 2008 \u2013 In Piemonte i volontari hanno collaborato per risolvere l'emergenza neve.\nNel 2009-2010 \u2013 8500 volontari (per circa 750.000 ore lavorate) sono intervenuti in Abruzzo, in aiuto alla popolazione colpita dal devastante sisma del 6 aprile 2009. A Fossa, in provincia de L'Aquila, l'ANA ha costruito un villaggio di 33 case e una chiesa, con annesso oratorio, grazie alle offerte dei soci, di semplici cittadini e al contributo di vari enti e istituzioni.\nNel 2012 \u2013 6300 volontari (per circa 5 mesi e 40000 giornate lavorative) sono intervenuti in Pianura Padana in occasione del terremoto. In Emilia, nella zona terremotata di Casumaro, l'Associazione ha costruito una scuola materna intitolata a mons. Enelio Franzoni. In 8800 volontari sono intervenuti per le alluvioni in Veneto e Toscana.\nNel 2014 - 1140 volontari per l'esondazione del fiume Secchia, 1200 per l'emergenza neve in Friuli Venezia Giulia e 10000 per l'emergenza idrogeologica in Nord e Centro Italia.\nNel 2015 - 1100 volontari hanno prestato servizio in occasione dell'Expo a Milano.\nNel 2016-2017 - 14.000 giornate/uomo per l'assistenza alla popolazione successive al terremoto in Centro Italia.\nNel 2017 - 587 giornate/uomo per l'emergenza neve in Centro Italia.\nNel 2018 - 750 giornate/uomo emergenza alluvione Veneto.\nNel 2019 - 4.000 giornate/uomo per l'emergenza Vaia.\nLibro verde della solidariet\u00e0.\nL'Associazione Nazionale Alpini ha 80 sezioni in Italia e 30 all'estero e oltre 4.000 gruppi. Sezioni e Gruppi si adoperano nel corso dell'anno per aiutare il prossimo, sulla spinta del motto \"Onorare i morti aiutando i vivi\". Ecco dunque gli alpini divenire in cento e cento paesi punto di riferimento per l'emergenza, dare vita a iniziative di solidariet\u00e0 e di protezione civile, accorrere in occasione di grandi e piccole calamit\u00e0, partecipare a manifestazioni pubbliche, raccogliere fondi da destinare a istituti o enti di assistenza e istituzioni locali, concorrere alla raccolta di generi alimentari di prima necessit\u00e0 indetta dal Banco Alimentare e assistere opere missionarie in ogni parte del mondo. Da un decennio a questa parte tutto questo fiume di generosit\u00e0 confluisce in un libro, il \"Libro verde della solidariet\u00e0\". \u00c8 un rendiconto approssimato... per difetto: perch\u00e9 gli alpini sono restii a dire ci\u00f2 che fanno di bene, quindi non sempre registrano e comunicano il frutto del loro lavoro. Nonostante queste reticenze il risultato \u00e8 grandioso!\nNel 2019 sono stati donati 6.003.655,73 euro e sono state 2.545.634 le ore spese a favore della comunit\u00e0 che, monetizzate, si traducono in circa 70 milioni di euro. Il totale raggiunge la cifra straordinaria di 76.059.503,41 euro.\nNel 2020, anno in cui si \u00e8 sviluppata la pandemia di Coronavirus, gli alpini hanno moltiplicato gli sforzi su tutto il territorio nazionale e il loro impegno \u00e8 stato riassunto in un Libro Verde speciale intitolato \"Libro Verde emergenza sanitaria\" che prende in esame il periodo dal 1\u00ba febbraio al 30 settembre 2020. Tra somme donate e ore spese il totale della solidariet\u00e0 prestata \u00e8 pari a 40.838.238,79 euro.\nL'Alpino: il giornale dell'ANA.\nIl mensile associativo L'Alpino viene inviato ai soci esclusivamente in abbonamento ed ha una diffusione di 350.000 copie. Raggiunge gli iscritti in tutta Italia e in tanti Paesi del mondo, dall'Australia al Canada, dalla Svezia al Brasile, al Sud Africa. Ci sono inoltre altre quasi 200 tra testate di Sezione e notiziari di Gruppo: con queste la stampa alpina si colloca - con il suo milione e mezzo di lettori \u2013 fra le principali correnti nazionali di informazione, nel rispetto del principio di apartiticit\u00e0.\nOgni anno i responsabili delle testate alpine si riuniscono in convegno itinerante, per discutere tematiche di interesse associativo. Fra rappresentanti delle testate alpine e osservatori, questo convegno che \u2013 grazie al fatto di essere organizzato ogni anno in una diversa localit\u00e0, in aggiunta all'accresciuto interesse associativo nei riguardi del mondo dell'informazione\u00a0\u2013 \u00e8 divenuto un appuntamento fondamentale per chi scrive sui giornali alpini. \u00c8 l'unica occasione, infatti, di incontro ma anche di confronto dei direttori dei periodici sezionali e dei notiziari di gruppo, giornali sempre letti con grande attenzione e con spirito critico.\nEsiste infine un canale informatico, il portale www.ana.it che contiene, fra l'altro, non solo il numero de L'Alpino del mese in corso ma anche i numeri precedenti. La redazione de L'Alpino cura anche la pubblicazione nel portale delle informazioni sull'ANA e di gran parte delle pagine del giornale.\nStoria de L'Alpino.\nCominci\u00f2 quasi per caso. Nel 1919, quasi contemporaneamente alla fondazione Associazione Nazionale Alpini, tre ufficiali dell'8\u00ba reggimento alpini, reduci di guerra, mentre in libera uscita passeggiavano per Udine, ebbero l'idea di pubblicare un settimanale, in formato ridotto, per esaltare le glorie del reggimento, con i suoi battaglioni, il \u201cTolmezzo\u201d, il \u201cCividale\u201d, il \u201cGemona\u201d, e dei battaglioni \u201cValle\u201d e Monte\u201d che avevano fatto parte dell'8\u00ba. I tre ufficiali erano Italo Balbo, Aldo Lomasti ed Enrico Villa e il settimanale era L'Alpino. Le prime 2.500 copie del giornale furono esaurite in poche ore.\nOggi, quelle copie consunte dal tempo, con la testata Liberty e quel sottotitolo \u201cDi qui non si passa\u201d, fanno sorridere; ma sono un pezzetto di storia degli alpini, che sono tutt'uno con la storia d'Italia. Oggi L'Alpino \u00e8 il mensile ufficiale dell'Associazione Nazionale Alpini, che conta anche 78 testate di Sezione e centinaia di Gruppo. La tiratura di queste testate sezionali varia da alcune migliaia ad alcune decine di migliaia, mentre hanno una tiratura ridotta al numero di iscritti (al massimo alcune centinaia di soci) i giornali di gruppo.\nPer quanto riguarda L'Alpino, ha 11 numeri ed \u00e8 diretto, da giugno 2012, da Bruno Fasani. I suoi referenti sono i corrispondenti delle ottantuno sezioni, in Italia e all'estero. Come del resto tutte le cariche associative, i collaboratori sono tutti volontari che non percepiscono alcun emolumento (a parte, ovviamente, il personale amministrativo e di segreteria, indispensabile ad una associazione con un cos\u00ec rilevante numero di iscritti).\nLe notizie riportate dal mensile associativo riguardano l'attivit\u00e0 delle sezioni e dei gruppi, dalle tantissime iniziative locali alla pi\u00f9 articolata e complessa opera dei 13000 volontari della Protezione civile dell'ANA. Ma L'Alpino tratta pure problemi e argomenti che, anche se apparentemente non riguardano direttamente la vita associativa, si riflettono pesantemente su tutto il mondo alpino: come il nuovo modello di difesa, con la drastica riduzione dei reparti alpini, e la \u201csospensione\u201d della leva obbligatoria, problema, quest'ultimo, che trova tutta la stampa alpina schierata in difesa di valori insostituibili, che sono indispensabili non soltanto agli alpini ma a tutto il Paese. Pur affondando nella tradizione, L'Alpino \u00e8 un giornale moderno anche tecnologicamente. Computer e sistemi avanzati in redazione, stampa esterna d'avanguardia, tempi di chiusura quasi da quotidiano.\nL\u2019Alpino settimanale televisivo.\nA fine dicembre 2017 nasce L\u2019Alpino settimanale televisivo, una finestra aperta sul mondo delle penne nere, per rimanere costantemente aggiornati sulle attivit\u00e0 e gli appuntamenti dell\u2019Associazione. Il settimanale di informazione \u00e8 stato realizzato, su iniziativa della Presidenza Ana e del Consiglio Direttivo Nazionale, grazie a Tele Boario, l\u2019emittente della Valcamonica con la quale l\u2019Ana collabora da tempo in occasione delle Adunate nazionali e degli altri pi\u00f9 importanti avvenimenti associativi.\nL\u2019appuntamento con il telegiornale alpino ha cadenza settimanale e pu\u00f2 essere seguito sulle emittenti locali che hanno aderito e che coprono, in tutto o in parte, ben 15 Regioni italiane. Giorni e orari di trasmissione sono scelti dalle emittenti secondo i propri palinsesti, con una o due repliche a settimana, la maggior parte delle volte in prima serata. Dal gioved\u00ec successivo alla messa in onda le immagini potranno essere riviste in qualsiasi momento sul canale YouTube Ana (www.youtube.com/user/ANAalpini), accessibile anche dal portale www.ana.it.\nOnorificenze.\nSul Labaro, simbolo dell'Associazione, sono appuntate 216 medaglie cos\u00ec suddivise:\nEsiste inoltre il medagliere dell'Associazione (che non sfila all'Adunata dell'ANA) che si fregia di 115 medaglie d'oro al valor militare, conferite alle \"penne nere\", gi\u00e0 in forza nei reparti delle truppe alpine, inquadrate in altre unit\u00e0 (non alpine).\nAll'ANA sono state conferite anche una medaglia d'argento al merito civile per quanto fatto in Italia e all'estero dall'Ospedale da campo ANA e una medaglia di bronzo al merito civile per gli interventi della Protezione civile dell'ANA in Armenia e in Valtellina sconvolta da una alluvione."}
{"id": "1304380", "revid": "1442080", "url": "https://it.wikipedia.org/wiki?curid=1304380", "title": "Mego Corporation", "text": "La Mego Corporation \u00e8 un'azienda statunitense produttrice di giocattoli che ha dominato il mercato delle \"action figure\" per gran parte degli anni settanta, realizzando personaggi ispirati a serie teleivisive, fumetti e film (soprattutto di fantascienza). Chiusi i battenti nel 1983, la Mego \u00e8 diventata una delle ditte di giocattoli di maggiore interesse collezionistico, spingendo gli eredi dei fondatori, che ne detenevano i diritti, a concedere la licenza per la realizzazione di \"repro\" dei loro storici personaggi. Dopo 35 anni la Mego \u00e8 tornata in attivit\u00e0 nel 2018.\nStoria.\nI primi anni.\nLa Mego fu fondata nel 1954 da D. David Abrams e Madeline Abrams e prima del 1970 era nota principalmente per essere una produttrice di giocattoli e modellini di automobili per i \"dime store\" (negozi in cui la maggior parte dei prodotti hanno prezzi fissi e solitamente molto economici, da \"Dime\", la moneta da 10 centesimi di dollaro).\nIl nome Mego deriverebbe da una frase ripetuta dal figlio di David Abrams quando costui si allontanava da casa per lavoro per qualche giorno. In tali occasioni il bambino urlava \"Me go too\" (\"vado anch'io\", in inglese), da cui la contrazione \"Mego\".\nL'et\u00e0 d'oro.\nNel 1971 la Mego introdusse sul mercato il personaggio di Action Jackson (Amico Jackson in Italia), pensato come concorrente del pi\u00f9 noto e diffuso personaggio militaresco G.I. Joe che in quegli anni era stato modificato nel protagonista di avventure sportive e spionistiche a causa della Guerra del Vietnam, ma le vendite non andarono come sperato. Cos\u00ec la Mego decise di riutilizzare il corpo del personaggio, cambiando solamente la testa e gli abiti, e inizi\u00f2 a produrre la serie \"World's Greatest Superheroes\", incentrata su personaggi degli universi DC Comics e Marvel, primi tra cui Superman, Batman, Robin e Aquaman.\nNello stesso 1971 la Mego commercializza una action figure da 14\" (35cm) del celebre giocatore di football Joe Namath, disponibile in varie versioni, con la divisa sportiva e con abiti civili. Questa \u00e8 la prima action figure prodotta dalla Mego con licenza ufficiale. Una volta risorta nel 2018, la casa di giocattoli nel 2019 ha prodotto all'interno della propria \"Wave Four\" una nuova action figure di Joe Namath da 8\" (20cm).\nIn seguito la compagnia decise di acquistare le licenze per produrre modelli ispirati ai film, programmi televisivi e fumetti pi\u00f9 popolari del momento (per esempio \"Il pianeta delle scimmie\", \"Star Trek\"), che divennero in poco tempo la loro linea di giocattoli principale. Tra i prodotti non legati ad una serie preesistente di grande successo vi fu anche la distribuzione negli USA dei Micronauti.\nUno dei segreti del successo della Mego era il risparmio garantito dal tipo di \"action figure\" usato in molti casi: i corpi erano uguali, prodotti in gran numero, e solo le teste e i costumi si differenziavano. Mego produsse i propri modelli in una scala da 8 pollici (poco pi\u00f9 di 20\u00a0cm), che divenne lo standard per questo tipo di giocattoli negli anni 70.\nLa Mego fu anche la creatrice del packaging stile \"Kresge\" (Kresge era la catena di negozi per cui fu prodotto originariamente, successivamente chiamata Kmart), ora conosciuto come \"Mego Bubble Card\": questo tipo di imballo prevedeva la presenza di una \"bolla\" di plastica trasparente contenente l\"'action figure\" incollata sul cartone.\nIl declino.\nNel 1976 David Abrams rifiut\u00f2 un accordo per produrre giocattoli su licenza per il film \"Guerre stellari\", allora di imminente uscita nelle sale. La licenza venne acquisita da un'azienda concorrente, la Kenner, che dopo il successo della trilogia vendette moltissime \"action figure\" e giocattoli ispirati a questa, decretando l'inizio del declino della Mego nel mercato.\nDopo l'occasione mancata con \"Guerre stellari\", la Mego cerc\u00f2 di acquisire il numero maggiore di diritti per serie televisive e film che avevano possibilit\u00e0 di divenire dei grandi successi, sperando di seguire il successo della Kenner. Tra i diritti acquisiti ci furono quelli per \"King Kong\", \"Agente 007 - Moonraker\", \"Buck Rogers in the 25th Century\", \"The Black Hole\", \"\", \"Wonder Woman\" e \"Hazzard\".\nUno dei pi\u00f9 grandi successi della Mego di questo periodo furono le \"action figure\" del gruppo musicale dei Kiss. I modelli erano nel formato da 12 pollici e mezzo e rappresentavano Paul Stanley, Ace Frehley, Peter Criss e Gene Simmons (che aveva la testa modellata per permettegli di fare le linguacce) e furono commercializzati dall'agosto 1978.\nLa Mego produsse in questo periodo anche una linea di giocattoli originali composta da 36 \"action figure\" (32 della prima serie pi\u00f9 4 della seconda serie) da 6 pollici ispirate alla Seconda guerra mondiale, chiamata \"Combat Man\" (marchiati Lion Rock e non Mego) e poi \"Johnny Action\", anche questa pensata come possibile concorrente dei bambolotti G.I. Joe della Hasbro da 12 pollici, ma non ebbe il successo sperato. La serie fu diffusa anche al di fuori degli Stati Uniti tramite la controllata Lion Rock con nomi differenti: in Italia ne vennero commercializzate 32 come \"Storia delle grandi battaglie\", distribuite dalla Polistil; in Francia come \"Il \u00e9tait une fois\" distribuita con marchio Mego; in Germania Ovest ne vennero commercializzate 32 come \"Gestern Wars\", distribuite con marchio Lion Rock.\nAlcuni degli stampi di questi modelli furono poi riutilizzati negli anni seguenti anche da altre aziende, spesso con variazioni dei particolari o dei gadget e della qualit\u00e0 delle plastiche.\nSfortunatamente n\u00e9 i Kiss n\u00e9 le altre linee di prodotti furono in grado di garantire alla Mego lo stesso successo avuto nel frattempo dalla Kenner con Guerre stellari, e nel 1982 l'azienda fu costretta a dichiarare bancarotta, cessando di esistere dall'anno seguente.\nIl ritorno.\nL'11 giugno 2018 la Mego Corporation annuncia il ritorno in attivit\u00e0. Tra le prime \"action figure\" prodotte, figurano i personaggi della saga di \"Star Trek\", personaggi della DC Comics e della serie televisiva \"Strega per amore\" (\"I Dream of Jeannie\"), che saranno realizzate in tirature limitate da 10\u00a0000 esemplari. Il 10 giugno 2020 viene annunciata la realizzazione dell\"action figure\" del personaggi di Ultraman, di cui saranno realizzate versioni da 8\" e da 14\".\nNel 2021 la Mego stipula un accordo con la storica rivale Hasbro per la produzione di \"action figure\" da 8\" dei personaggi di G.I. Joe. I primi due personaggi realizzati sono i due ninja Snake Eyes e Storm Shadows, che usciranno nell'autunno 2021. Nell'agosto 2021 la Mego stringe un accordo con la Topps per la realizzazione di alcune \"action figure\" esclusive, che vengono in messe in vendita a partire dal 16 agosto solamente sul sito della Topps, per gli Stati Uniti e il Regno Unito. Vengono cos\u00ec realizzate due diverse action figure ogni settimana, disponibili solamente in quell'arco temporale, e successivamente fuori catalogo. Tra le figure commercializzate vi sono alcune versioni del superereoe della DC Comics Shazam; George Taylor e Zira dal film \"Il pianeta delle scimmie\" del 1968; Spock dal film \"Star Trek\" del 1979 e il Klingon Kor dalla serie classica; ecc.\nCollezionismo.\nLe \"action figure\" Mego sono molto ricercate dai collezionisti di giocattoli e possono raggiungere valutazioni di decine di migliaia di dollari.\nA Wheeling, Virginia Occidentale, ogni anno a giugno i collezionisti di prodotti Mego si incontrano in una manifestazione chiamata \"Mego Met\".\nRiproduzioni e imitazioni.\nLo stile delle action figure Mego, ricordate e apprezzate non solo dai nostalgici, ha influenzato una moltitudine di altri giocattoli similari. Molte sono le ditte che ne hanno imitato lo stile o ne hanno realizzato delle riproduzioni."}
{"id": "1304391", "revid": "1812835", "url": "https://it.wikipedia.org/wiki?curid=1304391", "title": "Bruno Alessandro", "text": "Biografia.\nNoto per essere la voce italiana di Horst Tappert ne \"L'ispettore Derrick\", lo ha doppiato anche nel film per la televisione \"Il Cardinale - Il prezzo dell'amore\". \u00c8 noto anche per aver dato voce a Foghorn Leghorn dal 1996 al 2006 e a Benton Tarantella in \"Leone il cane fifone\". Come attore ha recitato in alcune serie e film tv (fra cui \"La guerra al tavolo della pace\", del 1975) e nella pellicola cinematografica \"Enigma rosso\" del 1978. La figlia Antonella \u00e8 anch'essa doppiatrice."}
{"id": "1304397", "revid": "78273", "url": "https://it.wikipedia.org/wiki?curid=1304397", "title": "Parassiti", "text": ""}
{"id": "1304402", "revid": "106456", "url": "https://it.wikipedia.org/wiki?curid=1304402", "title": "Johann Georg Pisendel", "text": "Dopo un primo insegnamento musicale ricevuto dal padre, studi\u00f2, a partire dal 1697, con F. A. Pistocchi e Giuseppe Torelli alla cappella del coro del duca di Ansbach. Nel marzo del 1709 fu a Lipsia ed a Weimar, dove conobbe Johann Sebastian Bach. \nNel 1710 Pisendel diresse il \"Collegium musicum\" al posto di Melchior Hoffmann. \nA partire al gennaio 1712 e fino alla morte lavor\u00f2 alla \"Hofkapelle\" di Dresda, prima come violinista e dal 1728 come maestro di cappella. \nTra il 1716 e il 1717 fu a Venezia, dove conobbe e divenne amico di Antonio Vivaldi, che gli dedic\u00f2 4 sonate, 5 concerti e una sinfonia. \nJohann Georg Pisendel fu uno dei pi\u00f9 rinomati violinisti virtuosi tedeschi contemporanei di Bach. Per la sua conoscenza del violino e le grandi qualit\u00e0 pedagogiche, conquist\u00f2 la stima e l'amicizia di numerosi compositori tedeschi."}
{"id": "1304410", "revid": "1810027", "url": "https://it.wikipedia.org/wiki?curid=1304410", "title": "Cesare Fracanzano", "text": "Biografia.\nCesare nacque nel 1605 a Bisceglie e pi\u00f9 precisamente il 9 ottobre. Il padre Alessandro, era un nobile originario di Verona pittore di maniera, sposatosi con la biscegliese Elisabetta de Milazzo nel 1602. Insieme al fratello Francesco segu\u00ec il padre nei suoi spostamenti di citt\u00e0 in citt\u00e0 per eseguire decorazioni e da lui apprese i primi rudimenti dell'arte pittorica. Entr\u00f2 poi nella bottega del Ribera a Napoli.\nIl suo stile pittorico si rifaceva al Ribera, ma anche al Tintoretto, ai fratelli Carracci e a Guido Reni.\nDopo lunghi anni di preparazione artistica e di lavoro svolto a Napoli, nel 1626 torn\u00f2 a Barletta dove spos\u00f2 Beatrice Covelli. \nOper\u00f2 molto nella cittadina pugliese in chiese e palazzi signorili. Si spost\u00f2 dalla citt\u00e0 natale solo per assolvere ad impegni di lavoro a Napoli, a Roma e in altre localit\u00e0 della Puglia.\nVisse a Barletta fino alla sua morte avvenuta tra il 1651 e il 1652.\nOpere.\nMolte opere del Fracanzano sono conservate a Barletta: \nGli altri lavori del Fracanzano presenti in Italia sono:\nAltre tele si trovano al Museo del Prado a Madrid, come \"I due lottatori,\" ed \"Il Sileno ebbro.\"\nal Kunsthistorisches Museum a Vienna, \"la Carit\u00e0.\""}
{"id": "1304411", "revid": "107839022", "url": "https://it.wikipedia.org/wiki?curid=1304411", "title": "Ignazio da Santhi\u00e0", "text": "Biografia.\nQuarto dei sei figli della famiglia Belvisotti, nel 1706 si trasferisce a Vercelli per gli studi filosofici e teologici, ispirato dalla vocazione per la vita ecclesiastica. Qui viene ordinato sacerdote nell'autunno del 1710 diventando cappellano della nobile famiglia vercellese degli Avogadro. Viene quindi chiamato a reggere l'insigne collegiata di Santhi\u00e0 e contemporaneamente diventa parroco della parrocchia di Casanova Elvo. Il 24 maggio 1716 rinuncia alle due nomine ed all'abito talare ed entra nel convento dei frati cappuccini di Chieri (To) prendendo il nome di frate Ignazio da Santhi\u00e0.\nDopo gli anni della formazione cappuccina (trascorsi a Saluzzo, a Chieri e a Torino, sul Monte dei Cappuccini) viene nominato maestro di noviziato nel convento di Mondov\u00ec (Cuneo). Afflitto da una grave malattia agli occhi nel 1744 rinuncia all'incarico e si ritira per cure nel convento di Torino-Monte. Nel 1744 svolge opera di assistenza sanitaria e spirituale con le truppe di Carlo Emanuele III nella guerra franco-spagnola.\nNel 1747 rientra al convento del Monte dei Cappuccini di Torino svolgendo attivit\u00e0 pastorale e assistendo i pi\u00f9 poveri e gli ammalati della citt\u00e0 di Torino. La sua missione \u00e8 caratterizzata da prodigi per via dei quali il popolo torinese lo ribattezza \u00abil Santo del Monte\u00bb.\nMuore il 22 settembre 1770, festa di san Maurizio, nella sua cella, all'et\u00e0 di 84 anni.\nCulto.\nLa fama acquisita in vita concorre all'immediato avvio del processo di canonizzazione. Il 17 aprile 1966 nel pontificato di Paolo VI viene dichiarato beato e Papa Giovanni Paolo II lo dichiara santo il 19 maggio 2002.\nLe reliquie di Ignazio da Santhi\u00e0 sono venerate dai fedeli nella chiesa del Monte dei Cappuccini in Torino e nella Collegiata della natia Santhi\u00e0.\nIn Santhi\u00e0, al numero 112 del corso principale, una targa segnala l'abitazione in cui \u00e8 nato e ha vissuto gli anni di giovent\u00f9."}
{"id": "1304412", "revid": "125684362", "url": "https://it.wikipedia.org/wiki?curid=1304412", "title": "Marina Nazionale Repubblicana", "text": "La Marina Nazionale Repubblicana, detta anche Marina da Guerra Repubblicana, era la marina militare della Repubblica Sociale Italiana, istituita nel settembre - ottobre del 1943, e divenuta ufficialmente operativa nel gennaio del 1944 e si dedic\u00f2 principalmente al pattugliamento delle coste e alla posa delle mine antinave. La grave penuria di mezzi e l'atteggiamento diffidente degli alleati tedeschi che le preferivano la X\u00aa Flottiglia MAS di Junio Valerio Borghese minarono le attivit\u00e0 della neonata marina, che non divenne mai del tutto pienamente operativa e che svolse solo un numero limitatissimo di operazioni finch\u00e9 la nomina il 14 febbraio 1944 di Borghese stesso a sottocapo della Marina Nazionale Repubblicana comport\u00f2 una ripresa nel settore operativo.\nStoria.\nLa resa della Regia Marina.\nIn base alle clausole dell'armistizio di Cassibile, firmato dall'Italia il 3 settembre 1943 e reso noto l'8 settembre seguente, le unit\u00e0 della Regia Marina ricevettero l'ordine di consegnarsi agli Alleati: solo una piccola minoranza di unit\u00e0 non pot\u00e9 o non volle ottemperare all'ordine o non riusc\u00ec ad auto affondarsi per evitare la cattura da parte dei tedeschi; alcuni reparti, o parti di essi, scelsero di propria volont\u00e0 di continuare la guerra al fianco del Terzo Reich; pi\u00f9 tardi e in tempi successivi, essi furono dotati di alcune delle unit\u00e0 navali catturate dai tedeschi nei porti. Alcune piccole unit\u00e0, ormeggiate in Istria e Dalmazia, si consegnarono spontaneamente ai tedeschi sia perch\u00e9 impossibilitate ad adempiere le clausole dell'armistizio sia in seguito alle nuove disposizioni emanate il 10 settembre dai comandi del Regio esercito della Venezia Giulia, della Dalmazia e dell'Albania che, premuti dall'avanzata titina, in contrasto con gli ordini ricevuti avevano disposto altrimenti. Le unit\u00e0 in questione mantennero bandiera e comando italiano, con l'impegno di non essere utilizzate contro connazionali.\nTra queste, le principali furono:\nAlcune di queste unit\u00e0, dislocate nell'Adriatico, disobbedendo agli ordini di Supermarina, presero parte i giorni seguenti all'Armistizio allo sbarco nel porto di Zara e all'occupazione delle isole di Cherso, Lussino e Veglia che erano state occupate dai partigiani titini. Il 21 settembre il \"Pola\" sfugg\u00ec al controllo tedesco per trasferirsi a Brindisi in cui si era rifugiato il legittimo governo italiano (Regno del sud). Analoga vicenda anche per la torpediniera \"Pilo\" e il rimorchiatore \"Porto Conte\" che durante una scorta a mercantili che stavano trasferendo la divisione \"Brennero\"\" a Trieste si allontanarono per passare le linee. In seguito le unit\u00e0 restanti furono riunite nella \"\"Flottiglia Dragaggio Venezia\"\" e inquadrate nella Kriegsmarine.\nIl Commissariamento del Ministero della Marina.\nIl 9 settembre 1943 l'ammiraglio Raffaele de Courten, prima di trasferirsi a Brindisi con il Re, convoc\u00f2 una riunione in cui nomin\u00f2 Commissari del Ministero gli ammiragli Emilio Ferreri e Luigi Sansonetti con l'impegno di adempiere le clausole dell'armistizio. Il 25 settembre Sansonetti riusc\u00ec a raggiungere le linee anglo americane. All'ammiraglio Ferreri, rimasto solo, fu offerta collaborazione da parte dei tedeschi per sondarne le intenzioni, ma senza risultati. A seguito della nascita della Repubblica Sociale Italiana, e alla creazione a Belluno del sottosegretariato alla Marina affidato all'ammiraglio Antonio Legnani, Ferreri rassegn\u00f2 le dimissioni e il 30 settembre pass\u00f2 le consegne del Ministero all'ammiraglio di squadra Mario Falangola che divenne il nuovo Commissario..\nLa riorganizzazione della Marina Repubblicana.\nLegnani, assunto anche la carica di capo di stato maggiore della Marina, cominci\u00f2 a riorganizzare gli uffici romani alla guida dei quali pose tutti uomini di provata fiducia tra cui Ferrini. L'opera di Legnani si interruppe presto a seguito della sua morte il 20 ottobre a causa di un incidente stradale. Prese il suo posto il capitano di vascello Ferruccio Ferrini che cerc\u00f2 di continuarne l'opera concludendo la rifondazione dell'intera struttura di Comando. Nel dicembre prese contatti con le autorit\u00e0 tedesche allo scopo di promuovere la creazione di una forza navale composta da unit\u00e0 operanti sia sotto bandiera italiana sia sotto bandiera tedesca.. Il progetto non fu per\u00f2 raccolto dall'ammiraglio Karl D\u00f6nitz che rinvi\u00f2 l'incontro con Ferrini a data da stabilirsi.. Inoltre integr\u00f2 la X\u00aa Flottiglia MAS di Junio Valerio Borghese all'interno della Marina repubblicana..\nQuesta decisione port\u00f2 a un duro contrasto con la Decima Mas che, fino a quel momento, era restata completamente autonoma. Infatti, il 9 gennaio 1944 i capitani di vascello Bedeschi e Tortora, inviati ad assumere il comando delle forze di terra della Decima Mas furono arrestati dai comandanti del battaglione Maestrale e del battaglione Nuotatori-Paracadutisti e consegnati alla Guardia Nazionale Repubblicana. Il 13 gennaio, temendo che si stesse preparando un colpo di Stato, il Governo della RSI fece arrestare Borghese. I timori si rivelarono infondati e Borghese fu liberato il 25 dello stesso mese.\nChiaritasi la situazione, Mussolini destitu\u00ec Ferrini e, il 14 febbraio, al suo posto nomin\u00f2 il contrammiraglio Giuseppe Sparzani. Borghese divenne sottocapo di stato maggiore ed ebbe ai suoi ordini tutte le attivit\u00e0 operative di Marina. L'esautorazione di Ferrini, per\u00f2, blocc\u00f2 i progetti di creazione di una forza navale autonoma. Ulteriori contatti con i tedeschi furono avviati dal nuovo sottosegretario Sparzani che, in colloqui tenuti il 17 febbraio 1944, ottenne l'interesse tedesco affinch\u00e9 fossero creati dei reparti navali con unit\u00e0 cedute dalla Kriegsmarine e personale italiano a bordo. In realt\u00e0, nonostante gli accordi, la cessione da parte tedesca di unit\u00e0 navali non avvenne.\nTra il novembre e il dicembre 1943 furono costituiti i \"Comandi Servizi Marina\" (Maricoser), che avevano sede a Genova (Tirreno) e Venezia (Adriatico). Fu creato, inoltre, un Comando per i sommergibili a Pola, poi trasferito a La Spezia.\nIn seguito i \"\"Maricoser\" si trasformarono nei \"Comandi Operativi Marina\"\", che unificarono sotto un solo comando la Marina repubblicana e la X\u00aa Flottiglia MAS. Nell'ambito dell'OZAK erano presenti due \"Comandi Operativi Marina\", a Trieste e a Pola.\nSi diede inoltre vita a una pubblicazione quindicinale, denominata \"Marina Repubblicana\" e affidata all'ammiraglio Ubaldo Degli Uberti, capo dell'ufficio stampa della Marina.\nNel maggio 1944 fu istituita la Divisione fanteria di marina \"X\u00aa\", dipendente dalla Marina, mentre la 3\u00aa Divisione fanteria di marina \"San Marco\" dipendeva dall'Esercito nazionale repubblicano.\nLe forze a disposizione.\nI mezzi navali a disposizione della Marina Nazionale Repubblicana furono pochi. Nei vari cantieri navali sotto la giurisdizione della Repubblica Sociale Italiana come La Spezia, Genova e Venezia furono recuperati una dozzina di sommergibili cui si aggiunsero poi dieci minisommergibili Classe CB nel frattempo assemblati presso la Caproni. Vi erano inoltre 14 MAS solo parzialmente operativi, sei motosiluranti di cui solo una operativa, la \"Pegaso\" e la \"Cefalo\" come navi appoggio e i due cacciasommergibili \"Equa\" e \"Landi\"..\nLa Scuola Antisom del Varignano port\u00f2 in dote l'ex Aviso francese F 15 \"Batailleuse\" e sette Vedette Anti Sommergibile (VAS) e il rimorchiatore \"Capo d'Istria\".\nLa Flottiglia Dragaggio Venezia, di stanza a Venezia, pur rimanendo inquadrata nella Kriegsmarine fu consegnata alla Marina Repubblicana. Le varie unit\u00e0 mantennero pertanto la sigla tedesca ma batterono bandiera italiana e furono poste al comando di ufficiali italiani..\nA parte di alcune sporadiche azioni belliche i mezzi navali della Marina Repubblicana si dedicarono principalmente al pattugliamento costiero e alla posa delle mine.. Azioni di rilievo nel Tirreno furono i due bombardamenti notturni del 2 e del 23 marzo 1944 contro il porto di Bastia in Corsica e gli attacchi a ridosso del fronte in Toscana del 25, 26 luglio e del 31 agosto.. Per il resto le azioni prettamente belliche furono appannaggio della X\u00aa MAS.\nBetasom e i Sommergibili oceanici.\nAl momento dell'armistizio presso la base navale di Betasom, sulla costa atlantica della Francia, comandata dal capitano di vascello Enzo Grossi, erano distaccati tre sommergibili oceanici, il \"Cagni\", il \"Finzi\" e il \"Bagnolini\". Il \"Cagni\" che era in missione accett\u00f2 l'armistizio e si rec\u00f2 nel porto Alleato di Durban dove fu ricevuto con l'onore delle armi. Gli altri due operarono per breve tempo sotto le bandiere della Repubblica Sociale Italiana, poi il 14 ottobre 1943 furono incorporati nella Kriegsmarine. Cinquanta specialisti rientrarono in Italia e furono incorporati nella X\u00aa Flottiglia MAS, gli altri continuarono a fare parte della Marina Nazionale Repubblicana e, integrati da altri marinai provenienti dagli Internati Militari Italiani, furono impiegati come difesa costiera. In seguito fu costituito il battaglione \"Longobardo\" che rientrato in Italia fu incorporato anch'esso nella X\u00aa Flottiglia MAS.\nFu creata la 1\u00aa Divisione Atlantica Fucilieri di Marina per la difesa costiera, che prese parte alla battaglia di Normandia.\nIl \"Bagnolini\", che imbarcava personale misto italo-tedesco, fu utilizzato per missioni di trasporto di materie prime con il Giappone e fu affondato nei pressi del Capo di Buona Speranza l'11 marzo 1944.\nIl naviglio.\nC'erano, infine, le piccole unit\u00e0, che furono di gran lunga le pi\u00f9 efficienti.\nSecondo lo storico Giorgio Pisan\u00f2 esse furono:"}
{"id": "1304416", "revid": "24823", "url": "https://it.wikipedia.org/wiki?curid=1304416", "title": "Mike Pinder", "text": ""}
{"id": "1304423", "revid": "82109319", "url": "https://it.wikipedia.org/wiki?curid=1304423", "title": "Chassidim", "text": ""}
{"id": "1304428", "revid": "2196166", "url": "https://it.wikipedia.org/wiki?curid=1304428", "title": "Coral Castle", "text": "Coral Castle (in italiano: \"Castello di corallo\"; nome originale: Rock Gate Park) \u00e8 una struttura architettonica in pietra calcarea progettata a Homestead, in Florida, da Edward Leedskalnin, scultore amatoriale lettone naturalizzato statunitense. La struttura \u00e8 costituita da grandi blocchi di pietra lavorati e scolpiti in forma di mura, grandi tavoli e sedie, da bassorilievi e da un torrione abitabile. Dal 1984 \u00e8 un monumento incluso nel National Register of Historic Places statunitense.\nStoria.\nSecondo la biografia di Joe Bullard, Leedskalnin, all'et\u00e0 di 26 anni, fu lasciato dalla fidanzata sedicenne Agnes Scuff il giorno prima delle nozze. Per la delusione, il giovane lettone avrebbe maturato l'idea di costruire un castello per fare colpo sull'amata, un proposito poi realizzato con la costruzione di Coral Castle, ma che non ottenne il successo sperato con la donna.\nLa struttura, del peso totale di 1.100 tonnellate, nota originariamente come \"Rock Gate Park\", fu realizzata nell'arco di 28 anni, dal 1923 fino alla morte dell'artista, il 7 novembre del 1951. Leedskalnin mantenne uno stretto riserbo sul suo lavoro e sulle tecniche utilizzate per la messa in posa dei blocchi \u2013 il pi\u00f9 grande dei quali arriva a pesare 30 tonnellate \u2013 fino al giorno in cui mor\u00ec nel Jackson Memorial Hospital.\nQuesta segretezza, gli accenni dello scultore alla conoscenza dei segreti costruttivi delle piramidi, l'aggiunta di brevi scritti autografi come \"Magnetic Current\", in cui Leedskalnin condensa le sue idee scientificamente eterodosse sull'elettromagnetismo e che contengono il diagramma di una macchina a moto perpetuo, sono tutti elementi che hanno alimentato nel tempo una ridda di ipotesi fantasiose sui metodi di costruzione, come l'utilizzo di sconosciute forze naturali o la succitata macchina. A fronte di queste speculazioni, esistono tuttavia delle fotografie che ritraggono lo scultore impegnato nella costruzione di Coral Castle utilizzando tecniche tradizionali quali carrucole e paranchi.\nL'aura di mistero e la storia di Agnes hanno contribuito, in ogni caso, a rendere Coral Castle una popolare attrazione turistica. Dopo la morte dell'autore, il castello fu ereditato da un nipote che lo cedette nel 1953 ad una famiglia dell'Illinois. Nel 1981, l'opera di Leedskalnin fu acquistata dalla \"Coral Castle Inc.\", che le diede il nome attuale e la trasform\u00f2 in museo.\nDescrizione.\nCoral Castle si compone di una tozza torre quadrata a due piani (che costituiva l'abitazione di Leedskalnin) posta all'angolo di un giardino circondato da mura megalitiche che accoglie altre strutture e oggetti: un quadrante solare, un \"telescopio\" puntato sulla stella polare, un obelisco, un pozzo, un barbecue, una fontana, sculture con la forma di stelle e pianeti, tavoli che riproducono il profilo della Terra o della Florida, sedie a dondolo a forma di luna crescente, letti di pietra ed un trono. Tutta la struttura \u00e8 realizzata in blocchi di pietra di grandi dimensioni uniti senza fare uso di malte. La pietra utilizzata \u00e8 calcare oolitico chiamato \"coral stone\" (da cui il nome \"Coral Castle\").\nL'opera presenta alcune realizzazioni degne di nota anche dal punto di vista ingegneristico come una porta rotante del peso di 9 tonnellate cos\u00ec ben bilanciata da poter essere azionata dalla lieve pressione di un dito come documentato da due trasmissioni televisive: \"In Search of...\" (1976-1982) e \"That's Incredible!\" (1980-1984, ABC). Il perfetto bilanciamento era stato ottenuto da Leedskalnin poggiando il monolite su un cuscinetto di autocarro - che fungeva da base rotante - su cui faceva perno una barra metallica posizionata, per mezzo di un foro, lungo l'asse verticale della porta. Il \"mistero\" della porta fu svelato nel 1986 quando il meccanismo cess\u00f2 di funzionare una prima volta a causa dell'arrugginimento del cuscinetto metallico costringendo i proprietari del museo a richiedere l'intervento di un team di ingegneri per il ripristino. In seguito, anche se furono usati una gru e una squadra di operai, la porta non torn\u00f2 a girare agevolmente come il solo Leedskalnin era riuscito ad ottenere."}
{"id": "1304430", "revid": "188116", "url": "https://it.wikipedia.org/wiki?curid=1304430", "title": "Comitato interministeriale per la sicurezza della Repubblica", "text": "Il Comitato interministeriale per la sicurezza della Repubblica (CISR) \u00e8 un organismo statale italiano, facente parte del Sistema di informazione per la sicurezza della Repubblica, e istituito presso la Presidenza del consiglio.\nStoria.\nDal 2007 sostituisce le funzioni del \"Comitato interministeriale per le informazioni e la sicurezza\" (CIIS).\nLa legge di riforma dei servizi segreti italiani all'articolo 5 ne prevede l'istituzione presso la Presidenza del Consiglio dei ministri.\n\u00c8 l'organo cui competono le nomine dei vertici delle agenzie d'intelligence.\nNel 2021 il governo Draghi vi affianca il neo costituito Comitato interministeriale per la cybersicurezza (CIC).\nFunzioni.\nIl Comitato ha funzioni di consulenza, proposta e deliberazione a sugli indirizzi e le finalit\u00e0 generali della politica dell\u2019informazione per la sicurezza, e in caso di situazioni di crisi che coinvolgano aspetti di sicurezza nazionale.\nComposizione.\nIl Comitato \u00e8 presieduto dal presidente del Consiglio dei ministri, che ne dispone la convocazione, ed \u00e8 composto da:\nIl direttore generale del Dipartimento delle informazioni per la sicurezza svolge la funzione di segretario. Il direttore generale dell'Agenzia per la cybersicurezza nazionale partecipa alle riunioni in caso di situazioni di crisi che coinvolgano la cybersecurity."}
{"id": "1304434", "revid": "1543377", "url": "https://it.wikipedia.org/wiki?curid=1304434", "title": "Ordine di San Giacomo d'Altopascio", "text": "L'Ordine di San Giacomo d'Altopascio, detto anche Ordine dei Frati Ospitalieri di San Jacopo, ed anche dei Cavalieri del Tau, \u00e8 un antico ordine religioso cavalleresco.\nStoria.\n\u00c8 considerato da alcuni storici il pi\u00f9 antico Ordine assistenziale, caritativo, equestre e religioso dell'era cristiana, operante sulla via Francigena. Sorto ad Altopascio nei pressi di Lucca intorno all'anno 1050 per volont\u00e0 di 12 cittadini lucchesi, riunitisi in una realt\u00e0 canonicale, operativa con un Ospedale di avanguardia, ritenuto modello ed esempio per tutti i successivi ospedali in Italia e all'estero (per esempio a Parigi l'Hopital de Dieu): aveva compiti di assistenza ai pellegrini per Roma e Santiago di Compostela; nel tempo si specializz\u00f2 nella custodia delle vie e dei ponti.\nIl 14 marzo 1587 per volont\u00e0 di papa Sisto V, su richiesta del Granduca di Toscana, conflu\u00ec nell'Ordine di Santo Stefano, che ne assorb\u00ec i beni.\nL'arma \u00e8 una Tau: \"\u201cDi nero alla Tau d'argento, con il braccio verticale aguzzato e affiancata da due conchiglie di San Giacomo dello stesso\u201d\"."}
{"id": "1304438", "revid": "124296091", "url": "https://it.wikipedia.org/wiki?curid=1304438", "title": "Fernando Muslera", "text": "Carriera.\nClub.\nI primi passi.\nI primi campionati da professionista li ha disputati nella Primera Division uruguayana. Dal 2004 al 2006 ha vestito i colori del Montevideo Wanderers con cui ha giocato 44 incontri. Prima di arrivare in Italia, acquistato nell'estate del 2007 dalla Lazio, ha militato nel Nacional Montevideo, squadra con cui ha disputato 4 partite.\nLazio.\nLa squadra romana lo ha acquistato per una cifra di circa 3 milioni di euro. I biancocelesti avevano acquistato in precedenza il portiere argentino Juan Pablo Carrizo con l'intento di sostituire Angelo Peruzzi, ritiratosi dall'attivit\u00e0 agonistica, ma a causa dei problemi legati al passaporto di Carrizo hanno dovuto acquistare Muslera, al quale \u00e8 stata assegnata la maglia numero 1. \u00c8 stato il quinto uruguaiano nella storia della Lazio. Ha esordito in Serie A il 15 settembre 2007 allo Stadio Olimpico di Roma nella partita Lazio-Empoli (0-0) (3\u00aa giornata del campionato 2007-2008). Alla 7\u00aa giornata, nella sua quinta partita consecutiva, \u00e8 stato protagonista in negativo nella sconfitta casalinga contro il Milan per 1-5, commettendo errori decisivi. Nelle partite successive di campionato viene relegato in panchina, mentre torna titolare nella Coppa Italia nelle gare contro il Napoli e la . Salva la qualificazione contro il Napoli con un intervento nel finale, deviando sulla traversa il tiro che avrebbe portato le squadre ai supplementari. Alla 32\u00aa giornata del campionato, il 6 aprile 2008, torna titolare in occasione del pareggio per 2-2 in casa del ; malgrado le due reti incassate, disputa una buona partita compiendo due parate impegnative. Viene di nuovo utilizzato nel turno di campionato successivo Lazio- ed \u00e8 nuovamente protagonista di una papera che fissa il risultato sull'1-1 all'88'. Il tecnico della Lazio, Delio Rossi, lo relega in panchina per le due partite successive, affidando la porta laziale al quarantaquattrenne veterano Marco Ballotta, per poi schierarlo nuovamente titolare nella 36\u00aa giornata, in casa contro il Palermo, gara in cui ha parato un rigore calciato da Amauri.\nNella stagione 2008-2009, risolti i problemi di passaporto, arriva alla Lazio il portiere argentino Carrizo e Muslera gli cede il numero 1, per indossare l'86 (suo anno di nascita) e fare da secondo portiere. Tuttavia Carrizo non offre grandi prestazioni, e Delio Rossi promuove nuovamente titolare il portiere uruguaiano nella gara di gennaio 2009 contro la dove para un rigore. Tra le partite successive si ricorda la semifinale di Coppa Italia nella quale si supera pi\u00f9 volte contro la . \u00c8 pi\u00f9 volte chiamato in causa anche nel suo primo derby contro la , dove si comporta bene contribuendo alla vittoria della Lazio. Il 13 maggio 2009, la finale di Coppa Italia tra Lazio e Sampdoria si decide ai calci di rigore: Muslera ne para uno ad Antonio Cassano ed uno ad Hugo Campagnaro, consegnando alla Lazio la quinta Coppa Italia della sua storia. Anche la stagione successiva vede il giovane uruguagio autore di buone prestazioni. Da ricordare la finale di Supercoppa italiana contro l', vinta dalla Lazio per 2-1. Il 20 agosto esordisce in una partita europea, giocando Lazio-Elfsborg (3-0), prima gara della stagione di Europa League. Conclude l'annata 2009-2010 subendo 48 gol in 42 partite. \u00c8 stato votato settimo portiere al Mondo dalla Federazione Internazionale di Storia e Statistica del calcio (IFFHS).\nGalatasaray.\nIl 20 luglio 2011, come contropartita per il trasferimento di Cana alla Lazio e un conguaglio economico vicino ai 3 milioni di euro, viene ufficializzato il suo passaggio al club turco del Galatasaray per i successivi 4 anni. Esordisce nella S\u00fcper Lig, l'11 settembre 2011, nella sconfitta per 2-0 contro l'\u0130stanbul B.B.. L'8 aprile 2012, durante l'ultima partita di campionato, realizza un calcio di rigore contro il Manisapor nella vittoria per 4-0 e il 12 maggio si laurea campione di Turchia, vincendo i play-off per il titolo contro Fenerbah\u00e7e, Trabzonspor e Be\u015fikta\u015f.\nIl 12 agosto 2012, all'inizio della sua seconda stagione in terra turca, vince la Supercoppa turca, il suo secondo titolo con il Galatasaray, battendo per 3-2 il Fenerbah\u00e7e. Il successivo 19 settembre esordisce in Champions League contro il Manchester United, nella partita vinta per 1-0 dagli inglesi. Il 5 maggio 2013 vince il suo secondo campionato turco con il Galatasaray.\nLa terza stagione, con la maglia del club turco, inizia con la vittoria della Supercoppa turca, vinta ai danni del Fenerbah\u00e7e, grazie al gol, al minuto 99 durante i tempi supplementari, di Didier Drogba, per Muslera \u00e8 il quarto trofeo vinto con il Galatasaray.\nIl 25 agosto 2014 perde la Supercoppa turca, poich\u00e9 il Galatasaray viene battuto, ai calci di rigore, dal Fenerbah\u00e7e. Il 25 maggio 2015, grazie al pareggio del Fenerbah\u00e7e secondo in classifica, vince il suo terzo campionato turco. Il 3 giugno successivo aggiunge alla bacheca dei trofei anche la sua seconda Coppa di Turchia poich\u00e9 la sua squadra batte, in finale, il Bursaspor per 3-2.\nL'8 agosto 2015 vince la sua terza Supercoppa turca poich\u00e9 il Galatasaray batte il Bursaspor per 1-0. Il 26 maggio 2016, dopo una stagione costellata dai vari problemi finanziari del club che lo hanno portato ad una profonda crisi di risultati, vince la sua terza Coppa di Turchia poich\u00e9 la sua squadra si impone, per 1-0, sul Fenerbah\u00e7e.\nIl 14 agosto 2016 vince la sua quarta Supercoppa turca poich\u00e9 la sua squadra si impone, ai calci di rigore, sui rivali del Be\u015fikta\u015f. Il 19 maggio 2018 vince il suo quarto campionato turco.\nNazionale.\nColleziona 9 presenze in Nazionale Under 17, e 9 presenze in Nazionale Under 20 (Colombia 2005).\nViene convocato per la prima volta in Nazionale maggiore, la \"Celeste\", dal tecnico \u00d3scar Tab\u00e1rez per le sfide contro Per\u00f9 e Colombia valide per le qualificazioni ai Mondiali 2010.\nIl 10 ottobre 2009 debutta da titolare nella Celeste in occasione della vittoriosa gara di qualificazione ai Mondiali 2010 contro l'Ecuador. L'Uruguay vince 1-2 in rimonta con un gol nei minuti di recupero. Il 14 novembre 2009, alla sua terza presenza, esce per la prima volta imbattuto nella vittoria esterna per 0-1 ai danni della Costa Rica; grazie al pareggio per 1-1 nella gara di ritorno, l'Uruguay si qualifica per i Mondiali sudafricani.\nNella fase finale del Mondiale 2010 \u00e8 il portiere titolare della Nazionale e chiude la fase a gironi senza subire nemmeno un gol (unico a riuscire nell'impresa assieme ad Eduardo del Portogallo). Il 2 luglio 2010, para due dei tiri di rigore dei quarti di finale Uruguay - Ghana, uno di John Mensah e l'altro di Dominic Adiyiah, trascinando la Celeste alle semifinali per la prima volta dal 1970. In tale occasione diventa il portiere pi\u00f9 giovane ad essere arrivato alla semifinale di un mondiale. L'Uruguay verr\u00e0 poi sconfitto per 3-2 dai Paesi Bassi e perder\u00e0, con lo stesso risultato, anche la finale per il terzo posto contro la Germania.\nDurante la Copa Am\u00e9rica 2011 subisce soltanto due gol nella fase a gironi ed uno nei quarti.\nIl 16 luglio 2011 para un rigore a Carlos T\u00e9vez durante i calci di rigore dei quarti di finale Argentina - Uruguay, permettendo alla \"Celeste\" la vittoria per 6-5 d.c.r. ed il passaggio alla semifinale.\nIl 19 luglio 2011, l'Uruguay conquista la finale della Copa Am\u00e9rica 2011 sconfiggendo il Per\u00f9 per 2-0.\nIl 24 luglio 2011 vince la Coppa America grazie alla vittoria per 3-0 nella finale contro il Paraguay. Malgrado abbia terminato il torneo con soli 3 gol al passivo, il premio di miglior portiere della manifestazione viene assegnato al paraguaiano Justo Villar.\nIl 5 maggio 2013 viene inserito, da \u00d3scar Tab\u00e1rez, nella lista dei 23 convocati per la Confederations Cup 2013 in Brasile. Esordisce nella competizione il 16 giugno in occasione della prima partita della fase a gironi contro la Spagna; la partita viene vinta per 2-1 dalle \"Furie rosse\". Il 23 giugno l'Uruguay passa il girone come seconda e in semifinale pesca i padroni di casa del Brasile. Tre giorni dopo l'Uruguay viene sconfitto in semifinale per 2-1. Il 30 giugno l'Uruguay perde anche la finale, per il 3\u00ba posto, ai calci di rigore contro l'Nazionale di calcio dell'Italia. Muslera conclude il torneo con 4 presenze e 7 gol subiti.\nNel 2014 partecipa al suo secondo mondiale in carriera, difatti l'esordio nel Campionato mondiale di calcio 2014 arriva il 14 giugno nella sconfitta per 3-1 contro la Costa Rica. Il 24 giugno successivo passa il turno come seconda qualificata dietro la Costa Rica, ma davanti ad Italia ed Inghilterra. Il 28 giugno 2014, l'Uruguay non supera gli ottavi di finale, perdendo la partita contro la Colombia per 2-0.\nIl 23 maggio 2015 viene convocato per partecipare alla Copa Am\u00e9rica 2015 che si disputer\u00e0 in Cile. Scende in campo in occasione della prima partita della fase a gironi vinta, per 1-0, contro la Giamaica. Il 21 giugno, anche se l'Uruguay si piazza solo al terzo posto, dietro Argentina e Paraguay, si qualifica, come una delle due squadre migliori che si sono piazzate al terzo posto nella fase a gironi, per i quarti di finale dove affronteranno il Cile. Il 24 giugno 2015 conclude anzitempo il torneo poich\u00e9 l'Uruguay viene battuto, per 1-0, dai padroni di casa del Cile.\nIl 26 marzo 2016, in occasione della partita, valida per la qualificazione al mondiale 2018 e pareggiata per 2-2, contro il Brasile raggiunge quota 78 presenze; le stesse di Rodolfo Rodr\u00edguez, un altro storico portiere della Nazionale uruguaiana, divenendo cos\u00ec il portiere con pi\u00f9 presenze con la maglia \"celeste\".\nIl 14 maggio 2016 viene convocato per la Copa Am\u00e9rica Centenario negli Stati Uniti. L'esordio nella competizione arriva il 6 giugno in occasione della 1\u00aa partita persa, per 3-1, contro il Messico. Per lui e la sua squadra la competizione termina alla fase a gironi poich\u00e9, piazzandosi al 3\u00ba posto, non riesce a superare tale turno.\nIl 2 giugno 2018 \u00e8 stato selezionato tra i 23 giocatori che hanno partecipato al Campionato mondiale di calcio 2018 in Russia, nella quale ha ricoperto il ruolo di titolare, scendendo in campo in tutte e 5 le partite della squadra nella competizione. Ha cos\u00ec raggiunto la cifra di tre partecipazioni alla competizione iridata. Il 25 giugno, in occasione della partita contro la Russia, ha collezionato la presenza numero 14 in una fase finale della Coppa del mondo, superando il connazionale Ladislao Mazurkiewicz. Nella stessa partita ha inoltre indossato per la centesima volta la maglia della sua nazionale. Dopo aver mantenuto la porta inviolata in tutte e tre le partite della fase a gironi, si \u00e8 reso protagonista di un errore nella gara dei quarti di finale contro la Francia, contribuendo all'eliminazione della compagine uruguayana dal torneo.\nStatistiche.\nPresenze e reti nei club.\n\"Statistiche aggiornate al 5 agosto 2021.\""}
{"id": "1304439", "revid": "767487", "url": "https://it.wikipedia.org/wiki?curid=1304439", "title": "Manu Katch\u00e9", "text": "Lungamente al fianco di Peter Gabriel, ha partecipato alle incisioni e ai tour di alcuni tra i pi\u00f9 importanti musicisti della scena rock. Fra i tanti, Tori Amos, Sting, Dire Straits, Pink Floyd, Rick Wright, Joe Satriani, Joni Mitchell, Jan Garbarek. Ha registrato le parti di batteria negli album \"Oltre\" (1990) di Claudio Baglioni, \"Come l'acqua\" (1992) di Mango\", Non calpestare i fiori nel deserto\" (1995) di Pino Daniele e \"Napoli Trip\" (2016) di Stefano Bollani. Il suo stile batteristico si distingue per un uso particolarmente ricco dei piatti \"splash\", che spesso Katch\u00e9 usa in sequenza di sedicesimi o trentaduesimi con particolare gusto e sapienza. In collaborazione con la YAMAHA, disegna tre rullanti, di cui il primo in edizione limitata, in ottone da 5 1/2 e 6 1/2 di profondit\u00e0: Limited Edition 14x5 \u00bd SD 455MK 14x5 \u00bd SD 465MK 14x6 1/2. Inoltre, endorser Yamaha, suona su batterie Recording Custom e Rock Tour Custom e collabora con la Zildjian girando un video demo dei loro piatti."}
{"id": "1304449", "revid": "125601897", "url": "https://it.wikipedia.org/wiki?curid=1304449", "title": "Aguascalientes", "text": "Aguascalientes \u00e8 una citt\u00e0 del Messico centro-occidentale, capitale dello stato omonimo e della contea omonima, sulle rive del R\u00edo Aguascalientes, a 1.888 metri sul livello del mare. L'intero comune conta una popolazione di 934.424 (stima del 2012) ed \u00e8 esteso su un territorio di 1.168,72\u00a0km\u00b2, rappresentando il 20,99% del territorio dello Stato.\nStoria.\nFu fondata il 22 ottobre 1575 e divenne la capitale dello Stato omonimo quando il territorio di quest'ultimo fu diviso da quello del vicino Stato di Zacatecas nel 1835.\nIl nome deriva dallo spagnolo \"aguas calientes\", \"acque calde\", e fu attribuito al luogo per l'abbondanza di acqua dei terreni circostanti e per le primavere calde, caratteristiche geoclimatiche ancora oggi molto sfruttate per l'economia.\nCultura.\nIstruzione.\nUniversit\u00e0.\nAd Aguascalientes vi \u00e8 un \"campus\" dell'Universit\u00e0 Panamericana.\nMusei.\nLa citt\u00e0 ospita il Museo di Aguascalientes, che espone un'importante raccolta di opere di artisti locali."}
{"id": "1304451", "revid": "174925", "url": "https://it.wikipedia.org/wiki?curid=1304451", "title": "La sagra della primavera", "text": "La sagra della primavera (titolo originale francese Le Sacre du printemps, in russo \u0412\u0435\u0441\u043d\u0430 \u0441\u0432\u044f\u0449\u0435\u043d\u043d\u0430\u044f) \u00e8 un balletto con musica del compositore russo Igor' F\u00ebdorovi\u010d Stravinskij. L'opera fu scritta fra il 1911 e il 1913 per la compagnia dei Balletti russi di Sergej Djagilev; la coreografia originale fu di Vaclav Ni\u017einskij, le scene e i costumi di Nikolaj Konstantinovi\u010d Roerich. La prima rappresentazione, avvenuta a Parigi al Th\u00e9\u00e2tre des Champs-\u00c9lys\u00e9es il 29 maggio 1913, segn\u00f2 un momento fondamentale non solo nella carriera del suo autore, ma anche per la storia del teatro musicale. L'innovazione straordinaria della musica, la coreografia e l'argomento stesso crearono un enorme scandalo e, nonostante le successive schermaglie fra ammiratori entusiasti e acerrimi denigratori, l'opera fu destinata a rimanere una pietra miliare nella letteratura musicale del XX secolo.\nTitolo.\nIl titolo \"Le Sacre du printemps\", in francese, non fu trovato subito da Stravinskij; inizialmente l'opera avrebbe dovuto chiamarsi \"Vesna svaja\u010d\u0161ennaia\" ovvero \"Printemps sacr\u00e9\". Col procedere del lavoro l'idea di una primavera rigeneratrice, quasi santa, e quella di una adolescente \"consacrata\" al risveglio della natura si fusero e diedero origine al titolo definitivo, ideato da L\u00e9on Bakst, \"Le Sacre du printemps\" che in forma cos\u00ec contratta era comprensibile su vasta scala e utilizzabile in altre lingue. Nella corrente traduzione italiana del titolo originale, la parola \"sagra\" (tradotta dal francese \"sacre\") non \u00e8 quindi intesa nel significato generico di \"festa paesana\", ma in quello di \"consacrazione\" che si riallaccia al termine arcaico \"sagrum\" derivante dal latino \"sacrum\". L'opera ha come sottotitolo \"Quadri della Russia pagana in due parti\" che, preannunciando un'ambientazione arcaica, era di per s\u00e9 gi\u00e0 molto indicativo sull'argomento e la tipologia del lavoro.\nStoria.\nGenesi.\nIl 6 febbraio 1909 Djagilev, ascoltando ai \"Concerti Siloti\" \"Feu d'artifice\" e lo \"Scherzo fantastique\", dimostr\u00f2 il suo fiuto infallibile nel capire la genialit\u00e0 di un giovane compositore. Stravinskij era allora praticamente sconosciuto e quando scrisse per i Balletti Russi \"L'uccello di fuoco\" nel 1910 e \"Petru\u0161ka\" l'anno successivo, il mondo musicale scopr\u00ec la straordinaria innovazione che egli stava attuando.\nNella primavera del 1910 il musicista, mentre era in procinto di terminare \"L'uccello di fuoco\", ebbe una sorta di visione, di sogno a occhi aperti, come egli stesso narra: \"un giorno, in modo assolutamente inatteso, perch\u00e9 il mio spirito era allora occupato in cose del tutto differenti, intravvidi nella mia immaginazione lo spettacolo di un grande rito sacro pagano: i vecchi saggi, seduti in cerchio, che osservano la danza fino alla morte di una giovinetta che essi sacrificano per rendersi propizio il dio della primavera.\" Era cos\u00ec nata la prima idea de \"Le Sacre du printemps\" che, contrariamente a quanto generalmente si pensa, non fu musicale e strumentale, bens\u00ec plastica e riguardava quella che diventer\u00e0 poi la scena conclusiva del balletto, la \"Danse sacrale\". Probabilmente questo spunto iniziale fu ambientato solo successivamente dall'autore su di uno sfondo primaverile, per suggerimento della semplice coincidenza tra la visione e l'epoca in cui essa si manifest\u00f2. Da quanto detto da Stravinskij in seguito, per\u00f2, si ricava l'impressione che fosse proprio il rinnovarsi della natura in questa stagione a fargli intravedere, in modo inconscio, l'immagine di questo rito propiziatorio pagano. Bisogna infatti ricordare che, per ammissione del musicista stesso, in Russia la cosa che da lui fu pi\u00f9 amata fu \"la violenta primavera...che sembrava cominciare in un'ora ed era come se la terra intera si spaccasse\", rivelando in tal modo quale turbamento provocasse in lui il risvegliarsi della natura. Eric Walter White osserv\u00f2 che il \"Sacre\" \"rappresent\u00f2 una vittoria importante di Strawinsky sulle inibizioni della sua deprimente infanzia\"; dopo anni di tentata rivolta, ottenne la liberazione con l'espressione artistica, trovando nell'immagine della primavera quella di una sorta di rinnovata libert\u00e0 individuale.\nL'impressione avuta dal suo sogno fu tale che Stravinskij ne inform\u00f2 subito l'amico Nikolaj Roerich e successivamente Djagilev il quale si entusiasm\u00f2 all'idea e quando in seguito ascolt\u00f2 una prima parte della composizione al pianoforte, cap\u00ec subito che da quel progetto si sarebbe potuto trarre un balletto fortemente suggestivo e che poteva quindi trarne anche un notevole profitto.\nComposizione.\nLa nuova opera, che aveva il titolo provvisorio di \"Printemps sacr\u00e9\", non fu realizzata subito. Stravinskij, sebbene avesse gi\u00e0 in mente il soggetto dell'opera, non aveva ancora nessuna idea musicale concreta e, poich\u00e9 si rese ben presto conto che la stesura si presentava lunga e complessa, prefer\u00ec dedicarsi a un lavoro pi\u00f9 rilassante componendo una sorta di \"konzertst\u00fcck\" che divenne a breve una delle prime pagine di \"Petru\u0161ka\". La scrittura di questo balletto lo assorb\u00ec totalmente e, solo dopo la fine della stagione a Parigi, egli ritorn\u00f2 in Russia nella sua propriet\u00e0 di Ustyluh per dedicarsi alla composizione del \"Sacre\". Nel luglio 1911 il musicista si rec\u00f2 presso Smolensk a Talashkino, nella tenuta di campagna della Principessa Teni\u0161eva, grande protettrice delle arti, dove si incontr\u00f2 con Nikolaj Roerich, amico della principessa oltre che del compositore, allo scopo sia di lavorare allo scenario del Sacre sia di vedere la collezione di arte etnica russa, possibile spunto creativo per il nuovo lavoro. Dopo pochi giorni il piano dell'opera e delle danze erano pronti e Roerich disegn\u00f2 alcuni costumi ispirandosi a quelli della collezione. Ritornato a Ustyluh, nel corso dell'estate del 1911, il musicista trov\u00f2 la prima vera idea musicale della sua opera: l'accordo martellato ripetuto degli \"Augures printaniers\" che viene subito dopo il preludio iniziale.\n \\override DynamicText.X-offset = #-4 \n \\override DynamicLineSpanner.staff-padding = #3.5\n\\set Staff.midiInstrument = #\"cello\" \\clef bass \\key ees \\major \\time 2/4 &lt;fes ces aes fes&gt;8^\\f\\downbow[ &lt;fes ces aes fes&gt;\\downbow &lt;fes ces aes fes&gt;\\downbow &lt;fes ces aes fes&gt;\\downbow] } \u00bb } &lt;/score&gt;\nRientrato in Svizzera nell'autunno, il musicista si stabil\u00ec con la famiglia a \"Clarens\" in una piccola pensione, \"Les Tilleuls\"; qui, in una minuscola stanza dove stavano a malapena un pianoforte verticale, un tavolo e due sedie, Stravinskij, fino alla primavera del 1912, compose quasi tutto il \"Sacre\" iniziando dagli \"Augures printaniers\" e scrivendo successivamente il Preludio che nelle sue intenzioni doveva \"rappresentare il risveglio della natura, lo stridere, il rosicchiare, il dimenarsi di uccelli e bestie\". Il lavoro procedeva speditamente e tutte le danze della seconda parte furono scritte esattamente nell'ordine poi dato nella partitura; tutto il \"Sacre\" fu terminato \"in uno stato di esaltazione e di spossatezza\" all'inizio del 1912: Successivamente Stravinskij concluse l'ultima parte della strumentazione non ancora fatta, soltanto la \"Danse sacrale\" gli diede dei problemi per la realizzazione e infatti fu terminata in forma definitiva solo verso il 17 novembre, giorno ben ricordato dal compositore che scrisse: \"avevo un terribile mal di denti che andai poi a farmi curare a Vevey\". Egli realizz\u00f2 quindi una trascrizione del balletto per due pianoforti che intendeva far ascoltare a Debussy, musicista che frequentava spesso e che gli dimostrava una simpatia sincera apprezzandone la musica con giudizi misurati e di grande acutezza; Stravinskij suon\u00f2 la sua trascrizione a Parigi, a casa del critico musicale Louis Laloy, con Debussy che leggeva agevolmente a prima vista una partitura non facile.\nAlla fine del mese di gennaio 1913 Stravinskij raggiunse Djagilev a Berlino dove si esibivano, in tourn\u00e9e, i Balletti Russi, sperando che l'impresario allestisse il \"Sacre\" nella stagione in corso, ma quando cap\u00ec che non vi era nessuna possibilit\u00e0, ne rimase profondamente deluso. Quasi per consolarlo, Djagilev lo invit\u00f2 a seguirlo nella tourn\u00e9e del Balletti Russi a Budapest, Londra e Venezia, citt\u00e0 che Stravinskij non conosceva e che diverranno per lui molto care. Quando ritorn\u00f2 in Svizzera egli lasci\u00f2 la sua residenza di \"Les Tilleuls\" per un'altra casa, sempre a Clarens, \"Le Ch\u00e2telard\", dove si dedic\u00f2 alla composizione delle \"Tre poesie della lirica giapponese\". In seguito, insieme a Maurice Ravel, procedette a una nuova strumentazione di alcune parti della \"Chovan\u0161\u010dina\" di Musorgskij poich\u00e9 Djagilev aveva intenzione di abbinarla alla futura rappresentazione del \"Sacre\". Il procrastinarsi della realizzazione scenica dell'opera era dovuto soprattutto al fatto che Djagilev voleva a tutti i costi come coreografo Ni\u017einskij; il ballerino, impegnato anche nella realizzazione del \"Pr\u00e9lude \u00e0 l'apr\u00e8s-midi d'un faune\" di Debussy, era non solo oberato di lavoro, ma anche alla sua prima esperienza come coreografo, pretese perci\u00f2 un numero spropositato di prove, rimandando di fatto la rappresentazione del \"Sacre\" all'anno successivo.\nRealizzazione.\nScene e costumi.\nStravinskij scelse di affidare le scene e i costumi del \"Sacre\" a Nikolaj Roerich, in accordo con Djagilev, perch\u00e9, memore delle scenografie da lui realizzate per le \"Danze polovesiane\" tratte da \"Il principe Igor\"', sapeva che avrebbe fatto un buon lavoro senza esagerazioni o stravaganze, tanto pi\u00f9 che Roerich era profondo conoscitore del paganesimo e della preistoria russa. Il pittore trasse una notevole ispirazione per i suoi costumi dalla collezione di arte etnica russa della Principessa Teni\u0161eva realizzando dei bozzetti credibili e corretti da un punto di vista storico. Egli consult\u00f2 inoltre le opere e gli studi di Aleksandr Nikolaevi\u010d Afanas'ev scrittore esperto in arte folclorica russa contadina e del paganesimo antico.\nAnche se i costumi \"furono trovati scenicamente soddisfacenti\" i ballerini dagli strani copricapi a punta e le ballerine dalle lunghe trecce, cos\u00ec infagottati nei larghi costumi, dovettero sorprendere non poco alla loro apparizione sulla scena. La scenografia immaginata dal pittore comprendeva, come disse Stravinskij \"un fondale di steppe e cielo, i luoghi dell'Hic sunt leones immaginati dai vecchi cartografi\", inoltre la \"fila di dodici ragazze bionde e dalle spalle quadrate sullo sfondo di questo paesaggio ne fece un quadro di grande efficacia\"; in effetti i fondali, con i loro colori crudi, nettamente definiti, erano appropriati al carattere della partitura. Blanche cos\u00ec descrive la realizzazione di Roerich: \"D\u00e8s le lever du rideau, le d\u00e9cor, de Roerich, nous a plac\u00e9s dans une atmosph\u00e8re c\u00e9zanesque. Des verts tendres, mais crus, de lourdes taches roses, une simplification radicale des lignes et des tons...Bretagne? Tahiti? O\u00f9 \u00e9tions nous? Mais quelle richesse des coloris, quelle joie pour nos yeux, o\u00f9 quelle douleur, selon nos habitudes et nos go\u00fbts!\" (\"All'alzarsi del sipario, la scena, di Roerich, ci ha portato in un'atmosfera alla C\u00e9zanne. Dei verdi teneri, ma crudi, delle pesanti macchie rosa, una semplificazione radicale delle linee e dei toni...Bretagna? Tahiti? Dove eravamo? Ma quale ricchezza di colorito, quale gioia per gli occhi, o quale dolore secondo le nostre abitudini e i nostri gusti!\").\nCoreografia.\nSe la collaborazione con Roerich non cre\u00f2 alcun problema a Stravinskij, ben diversa fu quella con Ni\u017einskij. Djagilev, che ammirava oltremodo le sue doti di ballerino, aveva deciso di farlo diventare coreografo, tanto pi\u00f9 che Mikhail Fokine, che aveva gi\u00e0 realizzato \"L'uccello di fuoco\" e \"Petru\u0161ka\", era impegnato con la messa in opera di altri balletti (\"Daphnis et Chlo\u00e9\" di Ravel e \"Le Dieu bleu\" di Reynaldo Hahn). All'epoca Ni\u017einskij stava terminando la sua prima realizzazione coreografica sulla musica del \"Pr\u00e9lude \u00e0 l'apr\u00e8s-midi d'un faune\" di Debussy, lavoro che lo impegn\u00f2 mentalmente e fisicamente al punto di dover rimandare di un anno la creazione del \"Sacre\". Stravinskij era sinceramente turbato all'idea di dover lavorare con Ni\u017einskij; nonostante lo ammirasse come notevole danzatore, egli sapeva benissimo che il giovane era totalmente a digiuno di nozioni musicali, non conosceva la musica n\u00e9 sapeva suonare alcuno strumento. Il compositore tent\u00f2 di insegnargli i minimi rudimenti in merito, ma il ballerino recepiva con immensa fatica le nozioni. La collaborazione era difficoltosa e il lavoro procedeva con lentezza, tanto pi\u00f9 che Ni\u017einskij continuava a complicare tutto caricando i passi di danza rendendoli difficoltosi; pretese poi un numero eccessivo di prove mostrandosi presuntuoso e intrattabile, forte dell'appoggio di Djagilev.\nIl nuovo tipo di danza che, nelle intenzioni di Stravinskij, doveva essere il \"Sacre\", faceva immaginare che alla potenza della musica e alla sua pesantezza di ritmo si sarebbe affiancata una realizzazione scenica in cui \"dei corpi ammassati, scossi, proiettati in balia dei ritmi, avrebbero costruito uno spettacolo completo di per se stessi, libero da ogni appoggio letterario\"'. La musica da una parte, la realizzazione coreografica dall'altra, dovevano perci\u00f2 essere \"due sistemi ritmici...seguenti ciascuno, secondo i propri mezzi, un oggetto finito e distinto\". Una tale concezione lasciava perci\u00f2 una grande libert\u00e0 d'azione al coreografo. Il carattere di Ni\u017einskij era impulsivo e spontaneo, ma non bisogna dimenticare che il Sacre \u00e8 s\u00ec un'opera istintiva, ma \u00e8 anche molto razionale, tutto in essa \u00e8 stato calcolato da Stravinskij; perci\u00f2, se per i suoi doni naturali il danzatore era in sintonia perfetta col Sacre istintivo e drammatico, non si pu\u00f2 dire altrettanto per ci\u00f2 che riguarda il rapporto danza-musica, per il tempo, il ritmo e per i valori musicali che egli ignorava. \nNella sua coreografia egli si mostrava veramente ossessionato dal ritmo stravinskiano, tanto che i ballerini erano come pervasi da scosse elettriche. La sua realizzazione drammatica ed emotiva si basava essenzialmente su nuove posizioni, sull'uso della gestualit\u00e0 delle mani, su figure plastiche non convenzionali: braccia rovesciate, piedi voltati verso l'interno, espressioni di terrore e numerosi salti; il tutto rendeva i movimenti spigolosi e meccanici tanto da far dire a un critico che si trattava di esercizi ginnici piuttosto che coreografici. Realizzazione quella di Ni\u017einskij ben lontana dalla danza accademica; essa aveva rivelato tuttavia notevoli intuizioni e innovazioni che oggi sarebbero normalmente accettate, ma che al pubblico del 1913 dovettero sembrare sgraziate e ridicole.\nL'interprete principale, nel ruolo della fanciulla vittima del sacrificio, avrebbe dovuto essere Bronislava Ni\u017einskaja, sorella di Vaclav, ma poich\u00e9 durante il periodo delle prove era incinta, la parte venne affidata a Maria Piltz.\nDirezione d'orchestra.\nStravinskij ottenne da Djagilev la possibilit\u00e0 di utilizzare un organico orchestrale di dimensioni grandiose, ben 99 esecutori che in gran numero facevano parte de l'Orchestre Colonne di Parigi. La direzione fu affidata a Pierre Monteux che aveva gi\u00e0 diretto la prima di \"Petru\u0161ka\" nel 1911. Nonostante la sua reazione, non certo favorevole, avuta all'ascolto in anteprima de \"Le Sacre\" nella versione per pianoforte, Monteux accett\u00f2 di dirigere il balletto, grazie soprattutto all'insistenza di Djagilev; egli richiese ben sedici prove complete a causa della complessit\u00e0 della partitura. Secondo Stravinskij \"l'esecuzione musicale non fu cattiva\", Monteux dimostr\u00f2 infatti ancora una volta la sua coscienziosa professionalit\u00e0 anche se non am\u00f2 mai questa composizione e pens\u00f2 addirittura che contenesse errori, non comprendendo le inconsuete combinazioni sonore ideate da Stravinskij. Nonostante tutto Monteux tratt\u00f2 con rispetto la partitura e continu\u00f2 a dirigerla per molti anni con assoluta fedelt\u00e0.\nLa battaglia del \"Sacre\".\nQuello che accadde la sera del 29 maggio 1913 al \"Th\u00e9\u00e2tre des Champs-\u00c9lys\u00e9es\", Avenue Montaigne a Parigi, \u00e8 rimasto registrato come il pi\u00f9 grande scandalo della storia della musica. Il teatro parigino era di recente realizzazione, infatti era stato fatto costruire da Gabriel Astruc, giornalista e impresario, e inaugurato il 31 marzo 1913 con un concerto di musica francese. Il pubblico parigino sperava di poter ascoltare della nuova musica e di assistere a spettacoli innovativi. Il manager aveva deciso perci\u00f2 di portare sulle scene del suo teatro i Balletti Russi e, fra altri brani gi\u00e0 noti, puntava, per la nuova stagione, su due opere prime: \"Le Sacre du Printemps\" e \"Jeux\" di Debussy. \nIl programma per la sera del 29 maggio comprendeva, oltre a \"Le Sacre\", le \"Danze polovesiane\" da \"Il principe Igor\" di Borodin, \"Les Sylphides\", \"Le Spectre de la rose\" di Weber. L'incasso per i biglietti venduti per questa serata ammont\u00f2 a 38.000 franchi. La prima generale si svolse in grande tranquillit\u00e0 alla presenza di un certo numero di artisti, tra cui Ravel e Debussy, di intellettuali e di membri della stampa parigina, anche se alcune voci di corridoio e notizie trapelate sull'argomento brutale del balletto facevano gi\u00e0 presagire il peggio.\nLe rappresentazioni della serata iniziavano con \"Les Sylphides\" su musiche di Chopin, balletto a cui Stravinskij aveva collaborato orchestrandone due brani; interpreti principali erano Ni\u017einskij e Tamara Karsavina. La seconda opera era \"Le Sacre\". Gi\u00e0 dall'introduzione, alle prime note acute del fagotto, si sollevarono mormorii che diventarono presto risate e battute; all'inizio erano solo casi isolati, ma, all'alzarsi del sipario con \"Gli auguri primaverili\", si propagarono a gran parte del pubblico; per reazione un'altra parte dei presenti, di opinione contraria, si espresse con urla e insulti creando in poco tempo un baccano infernale. Le due fazioni \"di fatto\" del pubblico teatrale parigino, gli agiati benpensanti legati alla tradizione e alla bella musica, e le avanguardie amanti delle novit\u00e0 a tutti i costi, trovarono terreno fertile al sollevarsi dei primi dissapori. Stravinskij cos\u00ec ricorda:\"Lasciai il mio posto non appena iniziarono i rumori pesanti...e andai nel retroscena dove mi misi alle spalle di Ni\u017einskij che, seduto su una sedia dietro le quinte di destra, appena invisibile al pubblico, gridava dei numeri ai danzatori\". Ovviamente \"i poveri ballerini non sentivano niente a causa del tumulto della sala e del loro calpestio. Io ero costretto a tenere per il vestito Ni\u017einskij, fuori de s\u00e9 dalla rabbia, e in procinto di balzare in scena, da un momento all'altro, per fare uno scandalo. Djagilev, per far cessare il fracasso, dava ordine agli elettricisti, ora di accendere, ora di spegnere la luce nella sala.\" \nMonteux rimase fermo al suo posto e diresse l'orchestra senza mai interrompere. Ricorda Stravinskij: \"the image of Monteux's back is more vivid in my mind today than the picture of the stage. He stood there apparently impervious and nerveless as a crocodile. It is still incredible to me that he actually brought the orchestra through to the end\" (\"l'immagine del dorso di Monteux \u00e8 oggi pi\u00f9 vivida nella mia mente di quella dello stesso palcoscenico. Egli si ergeva manifestamente impervio e snervato come un coccodrillo. Mi pare ancora quasi incredibile che abbia potuto effettivamente trascinare l'orchestra sino alla fine\"). Il chiasso dur\u00f2 fino a met\u00e0 della seconda parte, quando and\u00f2 scemando; la finale \"Danza sacrificale\" dell'Eletta si svolse in una calma accettabile. I danzatori e il direttore d'orchestra furono chiamati pi\u00f9 volte sul palco. Al termine della rappresentazione Stravinskij, con Djagilev e Ni\u017einskij, si rec\u00f2 al ristorante e in seguito raccont\u00f2 di come fossero tutti e tre \"eccitati, adirati, disgustati e...felici\". L'unico commento di Djagilev fu \"Esattamente quello che volevo\" da cui trapelava una notevole soddisfazione; egli aveva infatti capito subito le grandi prospettive pubblicitarie nate dall'esito della serata. Stravinskij confuta quindi l'aneddoto di Jean Cocteau secondo cui lo scrittore si sarebbe recato in taxi con il musicista, Djagilev e Ni\u017einskij al Bois de Boulogne dove l'impresario, piangendo, avrebbe recitato versi tratti dalle poesie di Pu\u0161kin.\nCome il compositore stesso ha detto nulla gli aveva fatto presagire un simile scandalo. Gli altri musicisti, che avevano gi\u00e0 ascoltato la musica durante le prove, non avevano fatto commenti in tal senso. Debussy si era gi\u00e0 dimostrato entusiasta della nuova opera e delle sue innovazioni e, all'uscita dal teatro, cos\u00ec si espresse: \"C'est une musique n\u00e8gre\". Ai primi dissensi Stravinskij si infuri\u00f2 molto, non riuscendo a comprendere come il pubblico potesse reagire negativamente dopo aver ascoltato solo poche battute; l'impressione che egli ebbe in seguito fu che la coreografia di Ni\u017einskij fosse stata la causa principale delle controversie essendo stata creata, secondo lui, con incoscienza; invece di essere una realizzazione plastica semplice e naturale, derivante dalle esigenze della musica, risult\u00f2 solo \"un penosissimo sforzo senza risultato\".\nLe reazioni e il successo.\nAlla prima seguirono cinque repliche, sempre al Th\u00e9\u00e2tre des Champs-\u00c9lys\u00e9es; Stravinskij per\u00f2 non pot\u00e9 assistere a nessuna di queste rappresentazioni poich\u00e9 si ammal\u00f2 di una febbre tifoide che lo costrinse a letto per sei settimane. Le repliche si svolsero comunque in una calma relativa, senza pi\u00f9 gli scontri della prima. Il musicista non pot\u00e9 nemmeno seguire la compagnia di Djagilev a Londra dove vi furono altre quattro rappresentazioni al Theatre Royal Drury Lane; suo malgrado fu costretto in ospedale per cos\u00ec tanto tempo che si diffuse persino la voce di una sua morte imminente. \nCome quelle del pubblico, anche le reazioni della critica e della stampa si divisero in due fazioni opposte; gli uni consideravano la nuova composizione come la negazione vera e propria della parola musica, gli altri vi vedevano l'alba di una nuova era musicale. Henri Quittard, musicologo e critico de Le Figaro, defin\u00ec \"Le Sacre\" \"una puerile barbarie\". Cyril W.Beaumont, storico e critico della danza, ritenne che i movimenti dei ballerini fossero lenti e grossolani, in totale opposizione alle tradizioni della danza classica. Gustave Linor, critico della rivista teatrale \"Com\u0153dia\", ritenne invece la rappresentazione superba, esaltando soprattutto l'interpretazione di Maria Piltz nel ruolo dell'Eletta. Gaston de Pawlowski, sempre su \"Com\u0153dia\", sottoline\u00f2 la stupidit\u00e0 della cosiddetta \u00e9lite parigina nel boicottare un'opera veramente nuova e ardita.\nMolti fra il pubblico furono gli ospiti illustri; Debussy, molto vicino a Stravinskij, lo sostenne strenuamente; Maurice Ravel se ne usc\u00ec urlando \"Genio!\" Gabriele D'Annunzio da un palco si scagli\u00f2 contro coloro che si prendevano gioco del lavoro, appoggiato subito da Florent Schmitt e da Alfredo Casella, cos\u00ec come testimonia Gian Francesco Malipiero. Cocteau disse \"Le Sacre est encore une \"oeuvre fauve\" une oeuvre fauve organis\u00e9e\"rimarcando, come Debussy, l'esotismo selvaggio della musica. Nessuno per\u00f2 all'epoca cerc\u00f2 di esaminare la partitura per capire da dove derivasse quella novit\u00e0 cos\u00ec esplosiva; i pi\u00f9 riuscirono solo a sottolineare il ritmo ossessivo, il grande uso delle dissonanze e la strumentazione particolare basata essenzialmente sui fiati.\nDopo l'ultima rappresentazione londinese alcuni fatti fecero s\u00ec che \"Le Sacre\" venisse momentaneamente accantonato. Ni\u017einskij il 19 settembre 1913 spos\u00f2 l'aristocratica ungherese Romola Pulszky, attrice e ballerina, durante una tourn\u00e9e dei Ballets Russes in Sud America. Djagilev, che aveva la fobia per i viaggi transoceanici, non era presente e, appena ebbe la notizia, si infuri\u00f2 e licenzi\u00f2 Ni\u017einskij; rimanendo senza coreografo egli pens\u00f2 di richiamere Mikhail Fokine con cui aveva gi\u00e0 collaborato per \"L'uccello di fuoco\" e \"Petru\u0161ka\", ma il coreografo pose come condizione assoluta il suo rifiuto a lavorare su qualsiasi realizzazione di Ni\u017einskij. Il 5 aprile del 1914 \"Le Sacre\" venne eseguito per la prima volta in forma di concerto, insieme a Petru\u0161ka, al Casino de Paris, ancora con la direzione di Pierre Monteux. In una sala gremita la composizione di Stravinskij ebbe finalmente la sua rivincita. Ricorda il musicista: \"Il pubblico, che non era pi\u00f9 distratto dallo spettacolo, ascolt\u00f2 il mio lavoro con attenzione concentrata e lo applaud\u00ec con un entusiasmo del quale fui molto commosso e che ero ben lontano dall'aspettarmi. Alcuni critici, che avevano biasimato in precedenza il \"Sacre\", confessarono francamente il loro errore. \u00c8 evidente che tale conquista del pubblico mi diede allora una soddisfazione profonda e duratura.\". Un gran numero di persone invase il palcoscenico, Stravinskij fu issato sulle spalle di un ammiratore e portato in trionfo fino a Place de la Trinit\u00e9.\nArgomento e struttura del balletto.\n\"Le Sacre du printemps\" non ha un intreccio vero e proprio; il sottotitolo stesso \"Quadri della Russia pagana\" indica il susseguirsi di scene di ambientazione arcaica senza dare l'idea di una possibile trama. Nicholas Roerich cos\u00ec parlava delle\nsue intenzioni: \"Nel balletto \"Le sacre du printemps\"...il mio scopo \u00e8 presentare un certo numero di scene che manifestano la gioia terrena e il trionfo celestiale secondo la sensibilit\u00e0 degli slavi.\".\nProgramma di sala.\nGli spettatori presenti alla rappresentazione del 29 maggio 1913 ebbero a disposizione solo un programma molto schematico:\nAltre coreografie.\nDopo le prime rappresentazioni del 1913 la coreografia di Ni\u017einskij venne accantonata; anche quando Djagilev tent\u00f2 il riavvicinamento al coreografo nel 1914, lo scoppio della Prima guerra mondiale cre\u00f2 ulteriori problemi. Ni\u017einskij infatti fu arrestato in Ungheria e internato in quanto cittadino russo; d'altra parte la sua salute stava lentamente deteriorandosi e anche quando Djagilev riusc\u00ec a farlo rilasciare, i problemi mentali, da cui il grande ballerino era afflitto, gli impedirono di realizzare ancora dei lavori di rilievo.\nI tentativi di coreografia de \"Le Sacre\", dal 1913 ad oggi, sono stati molti e non tutti certamente riusciti; la motivazione sta soprattutto nel fatto che la complessit\u00e0 della musica e le notevoli difficolt\u00e0 delle innovazioni ritmiche rendono ardua la realizzazione scenica. Dall'altro lato la concezione musicale de \"Le Sacre di printemps\", lasciando una grande libert\u00e0 d'azione al coreografo, fece s\u00ec che \"nessuna versione coreografica poteva imporsi al punto da impedire ad un'altra di esserle sostituita senza danno\".\nQuando nel 1920 Djagilev decise di riprendere \"Le Sacre\" con i Balletti Russi, ormai nessuno ricordava pi\u00f9 la coreografia creata da Ni\u017einskij; l'impresario aveva gi\u00e0 ingaggiato in precedenza L\u00e9onide Massine per realizzare il \"Pulcinella\" di Stravinskij e decise di affidargli anche il rifacimento de \"Le Sacre\" con una nuova coreografia. Il lavoro di Massine non si discosta sostanzialmente da quella che era l'idea originale, anche se priv\u00f2 il balletto del suo pretesto storico ed elimin\u00f2 l'implicita base emotiva per attenersi a una concezione formale e svuotata da ogni significato. Senza dubbio questa versione ha meno personalit\u00e0 di quella di Ni\u017einskij e introduce meno novit\u00e0; l'unico elemento veramente nuovo che la caratterizza \u00e8 quello della \"pesantezza\", in contrapposizione agli aspetti aerei delle numerose elevazioni che si ritrovano nei balletti di Ni\u017einskij. In questa nuova creazione le ballerine non sembrano pi\u00f9 immateriali nelle evoluzioni e nei sollevamenti, ma diventano inerti e pesanti, tanto che nella danza finale il corpo dell'Eletta sembra essere scolpito nella pietra. Massine mantenne Roerich come scenografo e costumista mentre la parte dell'Eletta fu affidata a Lydia Sokolova. Poich\u00e9 Djagilev all'epoca attraversava un momento di difficolt\u00e0 economica, l'aiuto di amici permise di mettere in scena questa nuova versione; Coco Chanel aiut\u00f2 finanziariamente e fece anche realizzare i costumi nella sua sartoria. \nLa prima rappresentazione avvenne sempre al \"Th\u00e9\u00e2tre des Champs-\u00c9lys\u00e9es\" il 15 dicembre 1920 con la direzione orchestrale di Ernest Ansermet. L'anno dopo, il 21 giugno 1921, la nuova versione venne rappresentata anche a Londra al Prince of Wales Theatre. Secondo Stravinskij musica e danza avevano qui pi\u00f9 coordinazione rispetto alla versione di Ni\u017einskij, ma il lavoro di Massine non piacque molto al musicista che lo trovava troppo ginnico pur riconoscendo che la plasticit\u00e0 delle figure si accordava con la musica in modo mirabile. Questa stessa coreografia fu poi affidata alla compagnia di Martha Graham che la propose a Filadelfia con la direzione orchestrale di Leopold Stokowski l'11 aprile 1930.\nMassine, continuando la collaborazione con Roerich, cre\u00f2 un'ulteriore realizzazione per la compagnia di ballo del Teatro alla Scala di Milano che la rappresent\u00f2 il 24 aprile 1948 con la direzione orchestrale di Nino Sanzogno, Luciana Novaro nel ruolo dell'Eletta e Ermanno Savar\u00e9 in quello del Vecchio Saggio. La prima italiana de \"Le Sacre\" era per\u00f2 gi\u00e0 avvenuta il 24 marzo 1941 al Teatro dell'Opera di Roma con la creazione di Aurel Milloss, scene e costumi di Nicola Benois e direzione di Tullio Serafin. Milloss cerc\u00f2 di adattare la sua coreografia il pi\u00f9 possibile alle indicazioni che Stravinskij aveva dato del suo lavoro, realizzando \"una serie di movimenti ritmici di estrema semplicit\u00e0, eseguiti da compatti blocchi umani\". Nel 1957 la coreografa tedesca Mary Wigman mise in scena a Berlino una nuova versione puntando su significati erotici del sacrificio della vergine Eletta che diventa quasi un essere inerte, un oggetto in balia dell'elemento maschile; i danzatori la circondano e la lanciano l'uno all'altro come un fantoccio.\nL'8 dicembre 1959 Maurice B\u00e9jart realizz\u00f2 la sua versione de \"Le Sacre du Printemps\" al Th\u00e9\u00e2tre de la Monnaie col Ballet du XXe si\u00e8cle di Bruxelles. Protagonisti furono Duska Sifnios, sostituita poi da Tania Bari, e Germinal Casado; i costumi erano di Pierre Caille. B\u00e9jart modific\u00f2 l'originale concezione del balletto e al sacrificio dell'Eletta sostitu\u00ec l'unione fisica di una Eletta e di un Eletto a simboleggiare la continuit\u00e0 della vita vista nell'esplosione della primavera. Su di un palcoscenico totalmente spoglio, privo di scenografia, i danzatori, in semplice calzamaglia, si muovono, a volte in fila, a volte in gruppi. La danza di B\u00e9jart \u00e8 fatta di movimenti ampi, di larghe aperture delle braccia e delle mani, di flessioni e salti. L'espressivit\u00e0 dei volti \u00e8 sempre accentuata a sottolineare una paura primordiale; ogni movimento sembra scaturire in maniera spontanea. Il coreografo volle che la sua danza fosse semplice e forte e la realizz\u00f2 separando in blocchi uomini e donne, blocchi che si scontrano con una forza primitiva che erompe con vigore, ma che sono anche pervasi da un terrore primordiale di fronte al risvegliarsi della vita. Si pu\u00f2 dire che qui, a un rituale che necessita della morte per ritrovare il mistero della rinascita, si sostituisce un atto d'amore, un'unione di due esseri che sta a simboleggiare la forza della vita e assurge a un significato universale, al di l\u00e0 di ogni confine e cultura. \"Le Sacre\" di B\u00e9jart \u00e8 infatti spogliato da ogni aspetto pittoresco o folclorico, non vi \u00e8 alcun accenno alla Russia arcaica. Ogni movimento aderisce alla formidabile pulsazione ritmica della musica e le composizioni di massa riflettono la forza e il vigore della partitura.\n\"Le Sacre\" di Maurice B\u00e9jart \u00e8 stato giudicato da Balanchine come la migliore realizzazione coreografica del balletto di Stravinskij.\nL'8 maggio 1962 Kenneth MacMillan present\u00f2 al Covent Garden una sua versione del balletto con la produzione del Royal Ballet di Londra e la collaborazione del pittore Sidney Nolan; il ruolo dell'Eletta fu affidato alla giovanissima Monica Mason. La prima rappresentazione de \"Le Sacre\" in Unione Sovietica avvenne nel 1965 a Mosca con il Balletto Bol'\u0161oj in una versione realizzata da Natalia Kasatkina e Vladimir Vasiliev. John Neumeier rielabor\u00f2 \"Le Sacre\" in una versione primitiva che prevede la liberatoria fuga finale della vergine Eletta. \nUn'altra versione fu quella del coreografo John Taras che mise in scena il balletto alla Scala di Milano il 9 dicembre 1972 con protagonista Natalia Makarova e con scene e costumi di Marino Marini. Il coreografo statunitense Glen Tetley il 17 aprile 1974 all\"Opera di Monaco\" riprese il tema del sacrificio che porta a una rinascita primaverile dell'umanit\u00e0, sostituendo all'Eletta un Eletto. La stessa versione di Tetley venne replicata l'anno successivo a New York con interpreti Martine van Hamel e Mikhail Baryshnikov. \nIl 3 dicembre 1975 al \"Teatro dell'Opera di Wuppertal\" la coreografa tedesca Pina Bausch cre\u00f2 una versione de \"Le Sacre\" che rispetta la concezione originaria del balletto, anche se elimina qualsiasi aspetto folclorico e di riferimento alla Russia pagana. La sua \u00e8 una visione altamente drammatica che si svolge su di un palcoscenico ricoperto di terra per ricordare il legame diretto con la natura. Il simbolo del sacrificio \u00e8 un vestito rosso che passa prima di mano in mano tra le ballerine per poi finire indossato dall'Eletta. La danza finale assume aspetti di grande intensit\u00e0; l'Eletta, nel suo assolo, \u00e8 in preda al panico ed \u00e8 scossa da sussulti violenti tanto da sembrare posseduta.\nMartha Graham, che era stata protagonista de \"Le Sacre\" di Massine nella ripresa di Filadelfia del 1930, cre\u00f2 il suo \"Sacre\" come coreografa all'et\u00e0 di 90 anni nel 1984. L'idea \u00e8 sostanzialmente quella originale; l'Eletta per\u00f2 diventa una vera vittima sacrificale e viene legata con una fune da uno sciamano che si sostituisce al vecchio saggio della versione iniziale. Nel 2001 Angelin Preljocaj nella sua versione de \"Le Sacre\" ritrova gli aspetti intensi e drammatici di un rito ancestrale violento.\nDal 1979 gli esperti di danza Millicent Hodson e Kenneth Archer si impegnarono a ricostruire la coreografia originale di Ni\u017einskij avvalendosi di ogni fonte possibile, da disegni e fotografie dell'epoca, da appunti e da ricordi di ballerini e del personale dei Balletti russi ancora in vita, ma soprattutto dall'esperienza di Marie Rambert che era stata assistente di scena di Ni\u017einskij nel 1913. Questa ricostruzione, durata otto anni, venne rappresentata dal Joffrey Ballet a Los Angeles il 30 settembre 1987 mantenendo anche le scene e i costumi originali. Questa stessa versione ricostruita venne in seguito ripresa dal corpo di ballo del Teatro Marinskij di San Pietroburgo nel 2003 e riproposta ancora, nel centenario della prima rappresentazione, il 29 maggio 2013 al \"Th\u00e9\u00e2tre des Champs-\u00c9lys\u00e9es\" con la direzione di Valery Gergiev.\nMusica.\nLa posizione di Stravinskij di fronte alla musica \u00e8 sempre stata \"puramente compositiva\". L'opera da realizzare non implica quasi mai per lui un problema estetico da risolvere, ma solo una questione di mestiere. Da questo ne deriva un rifiuto per gli atteggiamenti approssimativi e la preferenza per un linguaggio musicale chiaro e preciso, ridotto all'essenziale; nessun elemento estraneo ne deve compromettere la purezza. Ovviamente viene spontaneo chiedersi come potesse un musicista che tendeva a un'arte \"pura\", conciliare questo suo atteggiamento con la realizzazione scenica e quindi con la contaminazione di numerosi elementi extra musicali. Stravinskij ha per\u00f2 sempre saputo salvaguardare la propria autonomia di musicista. Inoltre, come osserva De Schloezer \"la genesi di un'opera e la sua struttura, la sua natura intima, sono cose totalmente differenti... Tutto dipende dall'atteggiamento dell'artista, e il suo punto di partenza non ha importanza\". L'atteggiamento di Stravinskij \u00e8 quello di \"musicalizzare in qualche maniera il teatro, di annettere la scena alla musica, di estenderne il dominio a dei campi estranei\". Si pu\u00f2 dire che Stravinskij \"porta il concerto al teatro\". \"Le Sacre du Printemps\" \u00e8 infatti un'opera essenzialmente musicale; vi \u00e8 ben poco di descrittivo nella sua partitura, nulla che abbia a che fare con la musica a programma. Il tema si presta s\u00ec a realizzazioni coreografiche, ma la cosa \u00e8 del tutto facoltativa, infatti \"tutta l'unit\u00e0 dell'opera, il suo sviluppo si basano su mezzi esclusivamente musicali\".\nMelodia.\nIn questo lavoro Stravinskij realizza un allargamento del sistema musicale tradizionale operando soprattutto in tre campi: melodico, ritmico e armonico. La melodia qui assume un carattere particolare, legata com'\u00e8 al ritmo, all'armonia e alla strumentazione. I temi si sviluppano poco secondo una tradizionale linea melodica, ma si modificano in una maniera particolare e progressiva; in effetti le linee melodiche dopo essere state esposte \"sono sviluppate con mezzi totalmente nuovi, in modo da dare loro un dinamismo sempre pi\u00f9 rimarcato\". Questo sviluppo \u00e8 molto lento e particolarissimo proprio perch\u00e9 non modifica quasi per niente i temi da un punto di vista strettamente melodico; sono invece \" i rapporti armonici, contrappuntistici, ritmici, strumentali dei temi...che variano continuamente. Il dosaggio graduale di questi elementi apporta alla musica una tensione che aumenta senza tregua\".\nI temi non sono molti nel \"Sacre\", non pi\u00f9 di una ventina; essi vengono esposti, brevemente ripetuti e poi sembrano sparire. Ognuno degli episodi non ha pi\u00f9 di uno o due temi che lo caratterizzano, ma \u00e8 raro trovare un passaggio di temi da una parte all'altra dell'opera; uno di questi esempi si ha nel caso della \"Danza della terra\" di cui un motivo appena accennato riapparir\u00e0 come il secondo tema dei \"Cerchi misteriosi delle adolescenti\". I temi importanti del \"Sacre\" sono tutti semplici e diatonici, raro il caso di qualche tema minore a carattere cromatico, come, ad esempio, il tema esposto dagli oboi e dai corni inglesi nell\"'Azione rituale degli antenati\". I temi nel loro diatonismo arcaico ricordano in un certo modo l'antica musica folclorica russa, di cui Stravinskij, per\u00f2, fa un uso inconscio, poich\u00e9 afferma che tutte le melodie del \"Sacre\", meno una, sono originali. Il compositore lo specifica ricordando che la melodia iniziale del fagotto \u00e8 l'unica melodia popolare autentica, provenendo infatti da un'antologia di musiche lituane del polacco Antoni Juskiewicz che egli aveva trovato a Varsavia. Secondo il musicologo Richard Taruskin, per\u00f2, i motivi popolari presenti nella \"Sagra\" sono molti, sia russi sia ucraini, tanto che lo studioso accusa il compositore di aver taciuto la provenienza degli stessi anche se, al tempo stesso, ammette che l'identificazione non sia certa e che molti di questi sfuggano all'indagine. \u00c8 vero, per\u00f2, come sostiene Robert Craft avvalorando quanto affermato dal musicista, che Stravinskij aveva dimenticato l'origine di tali melodie tanto erano entrate a far parte della sua memoria inconscia e che l'origine etnologica delle stesse per lui non aveva ormai pi\u00f9 alcuna importanza. Bisogna infine aggiungere che il compositore aveva talmente fatto sue queste melodie, trasformandole e ricreandole in profondo, da poter dire che ormai esse potevano essere considerate \"sue\" a tutti gli effetti.\nLa linea melodica dei temi \u00e8 breve, chiara, diretta, senza effusioni e ha un'ampiezza, una facilit\u00e0 di cui si era, fino a quel momento, perduta l'abitudine. Nel \"Sacre\" la melodia \u00e8 legata al timbro degli strumenti; in certi punti sembra nascere talvolta per mettere in rilievo la simmetria di due timbri differenti, talvolta per contrapporli. E non solo. La melodia \u00e8 strettamente legata al ritmo. I temi si sviluppano essenzialmente da un punto di vista ritmico pi\u00f9 ancora che armonico o strumentale. \"Il fenomeno pi\u00f9 importante nel campo tematico del Sacre \u00e8 la comparsa di un tema ritmico nel vero senso della parola, dotato di esistenza propria\". La bellezza lineare della melodia appare infatti a Stravinskij quasi un susseguirsi di linee indipendenti legate per\u00f2 all'esistenza del ritmo.\nRitmo.\n\"Le Sacre du printemps\", con il suo eccezionale dinamismo, porta il ritmo ad assumere un valore primario nell'ambito del discorso musicale. \u00c8 proprio in questo campo che si rivela principalmente la straordinaria innovazione di Stravinskij; in effetti \u00e8 il ritmo che sostiene e caratterizza tutta l'opera. Fin da un primo ascolto si pu\u00f2 notare che \"Le Sacre\" ha l'aspetto di un doppio crescendo ritmico, dall'inizio alla fine di ognuna delle due parti; si arriva infatti progressivamente alla violenza ostinata ritmica nel \"Prestissimo\" della \"Danza della terra\" partendo da una lenta e calma introduzione; altrettanto avviene nella seconda parte, dal \"Largo\" iniziale al parossismo ritmico della \"Danza sacrificale\", cos\u00ec violento da superare anche quello della \"Danza della terra\". In questi crescendo si alternano momenti di grande tensione dinamica, come ne \"Il gioco del rapimento\", ad altri di momentanea quiete in cui la musica assume toni pi\u00f9 pacati come nelle successive \"Danze primaverili\". Gli altri elementi quasi scompaiono quando, nella sua straordinaria vitalit\u00e0, il ritmo si impone in primo piano, come nel caso dei celebri accordi compatti de \"Gli auguri primaverili\", caratterizzati da una accentuazione fortemente asimmetrica. \nIl linguaggio ritmico utilizzato da Stravinskij \u00e8 plastico e costruttivo; egli fa uso di una poliritmia che accomuna in uno stesso movimento ritmico metri differenti e anche frasi di metro diverso. La sovrapposizione di diversi ritmi \u00e8 un procedimento frequentissimo in quest'opera. Un esempio si pu\u00f2 trovare nella \"Danza della terra\" dove la sovrapposizione, su un ritmo di 3/4, di terzine e quartine crea un contrasto ritmico solo apparentemente caotico, ma che \u00e8 in realt\u00e0 logicamente calcolato con una precisione matematica. A un ritmo prevedibile, come era finora stato, il compositore aggiunge l'imprevedibilit\u00e0 di un contro-ritmo irregolare che, per forza di cose, condurr\u00e0 anche a una nuova dimensione armonica e polifonica. \nNel balletto vi \u00e8 infatti un grande impiego di oscillazioni metriche continue che danno il senso di una vitalit\u00e0 sorprendente; ad esempio, la \"Danza sacrificale\", il brano pi\u00f9 difficile e complesso da questo punto di vista di tutta l'opera, presenta questo rapido concatenarsi di battute di valore diverso:\n3/16, 2/16, 3/16, 3/16, 2/8, 2/16, 3/16, 3/16, 2/8, ecc.\nUn tale procedimento rende evidente che il ritmo si sviluppa; in effetti, cos\u00ec come in campo armonico vi sono ritardi, appoggiature, anche nel ritmo del \"Sacre\" troviamo ritardi, aumentazioni e diminuzioni. Inoltre, Andr\u00e9 Schaeffner osserva che al ritmo chiaramente definito di un tema Stravinskij \"fa delle correzioni successive, sia che egli vi aggiunga o vi sopprima arbitrariamente un tempo\", quindi la ripetizione del motivo continua in modo da essere ogni volta praticamente incompleta, ma diversa dalla precedente; da ci\u00f2 ne deriva che \"la sola forma di sviluppo nel \"Sacre\" appare quindi completamente ritmica e si esercita per eliminazione o per amplificazione metrica\".\nIl contrasto ottenuto dal continuo alternarsi di ritmi differenti, di ritmi simmetrici e asimmetrici, nonch\u00e9 dagli spostamenti degli accenti, conferisce al lavoro, e soprattutto alla \"Danza sacrificale\", un carattere parossistico irresistibile, mettendo cos\u00ec in rilievo il vero e proprio valore espressivo che assume qui l'elemento ritmico.\nArmonia.\nLa violenta impressione di asprezza e aggressivit\u00e0 che sconcert\u00f2 i primi ascoltatori de \"Le Sacre du printemps\" nel 1913 \u00e8 dovuta non solo al ritmo inusitato, ma anche all'uso di nuovi e particolarissimi procedimenti armonici. Come infatti dice Robert Siohan, per potente che sia il ritmo in quest'opera sarebbe riduttivo vedere in esso tutta la forza del \"Sacre\". La novit\u00e0 principale risiede nell'utilizzazione marcata della politonalit\u00e0, procedimento mediante il quale il musicista sovrappone tonalit\u00e0 differenti affidandole contemporaneamente a diversi gruppi strumentali. Precedenti si potevano gi\u00e0 trovare in \"Petru\u0161ka\", opera che contiene in germe molte delle novit\u00e0 del \"Sacre\". Questa tecnica, usata in maniera magistrale da Stravinskij, si rivela di una grande potenza soprattutto sul piano estetico. Combinazioni deliberate di tonalit\u00e0 contrastanti si possono notare da un capo all'altro della partitura, come, ad esempio, nell'inizio dell'introduzione (Largo) della seconda parte, \"Il sacrificio\". L'aspetto di groviglio dissonante, unitamente alla lentezza del tempo, conferisce al brano una sensazione di attesa, carica di estrema tensione. Il notevole senso drammatico che scaturisce da queste introduzioni politonali e dalle dissonanze che ne derivano si ritrovano soprattutto ne il \"Gioco del rapimento\" che, con il suo \"presto\", raggiunge un crescendo di vera forza d'urto. \nLa politonalit\u00e0 del \"Sacre\" ha attirato l'attenzione di molti critici e musicisti. De Schloezer afferma che si tratta pi\u00f9 che altro di una \"pseudo politonalit\u00e0\", poich\u00e9 una reale politonalit\u00e0 implica una completa indipendenza di tonalit\u00e0 differenti, cosa che non accade in quest'opera, dal momento che vi \u00e8 sempre una tonalit\u00e0 fondamentale a cui si aggiungono complessi armonici di tonalit\u00e0 estranea. D'altra parte il fatto che vi sia un piano tonale principale non nega che la simultaneit\u00e0 di diversi elementi tonali di varia provenienza esista nel \"Sacre\". Ernest Ansermet ritiene che non si possa realmente parlare di senso armonico politonale poich\u00e9 esiste un elemento di contatto che assume il valore vero e proprio di una tonica e che agisce come un polo di attrazione; questo polo \u00e8 presente e ricorre costantemente, richiamando il senso armonico dell'opera e fissandone la sua unit\u00e0. Esempi di queste note polari nel balletto ve ne sono molti; esse esercitano una funzione attrattiva per tutte le altre note che sono cos\u00ec condotte a una tonalit\u00e0 implicita come a un centro di gravit\u00e0. Ben nove dei tredici brani del \"Sacre\" restano pur sempre legati a una tonalit\u00e0 o sono comunque attratti da un polo tonale; i rimanenti hanno, per cos\u00ec dire, una traiettoria modulante. Un esempio lo troviamo nella \"Danza sacrificale\" dove tutto gravita, in un continuo crescendo di tensione, verso la nota re.\nStrumentazione.\nL'organico orchestrale che Stravinskij ha radunato per realizzare il \"Sacre\" \u00e8 colossale. In primo luogo vi \u00e8 la notevole importanza data alle percussioni; la partitura richiede infatti almeno cinque timpani e una nutrita batteria in cui figurano anche strumenti inusuali come i piatti antichi in La\u266d e Si\u266d.\nAltrettanto numerosa \u00e8 la sezione dei fiati, dove figurano ben ventitr\u00e9 legni e diciannove ottoni, largamente diversificati: i flauti, per esempio, comprendono tre flauti grandi, un flauto piccolo e un flauto alto. Gli archi, presenti in numero proporzionale rispetto alle altre sezioni, completano l'organico, ma non hanno mai un ruolo di primo piano, spesso sono usati solo come sottolineatura ritmica.\nL'assenza di determinati strumenti, quali l'arpa e il pianoforte, \u00e8 una scelta precisa del compositore in quanto il cui timbro, pi\u00f9 dolce, non era compatibile con la durezza del linguaggio usato; anche alcune percussioni dal timbro scintillante vengono escluse, scelta dettata dall'intenzione dell'autore di essere chiaro e diretto nel comunicare ci\u00f2 che vuole dire. Per questo motivo vengono eliminati tutti gli strumenti dal timbro dolce e marcata l'importanza di quelli dal timbro privo di fremiti, quali i legni. Anche gli archi non sono utilizzati per la loro cantabilit\u00e0, ma sono sfruttati, oltre che nella marcatura ritmica, pi\u00f9 che altro nei pizzicati, tremoli, glissandi e nelle loro sonorit\u00e0 pi\u00f9 taglienti e incisive\nNonostante la sua complessit\u00e0, questa formazione orchestrale \u00e8 logica e necessaria. Essa si avvicina in certo qual modo a quella adoperata da Richard Strauss e da Gustav Mahler, ma, mentre in essi \"l'accumulazione dei mezzi fonici corrispondeva unicamente a un desiderio di potenza e di intensit\u00e0 fonica, in Strawinsky agisce unicamente in obbedienza al principio della purezza dei timbri e degli incessanti contrasti.\". I timbri in quest'opera assumono un valore nuovo; essi sono strettamente legati alle linee melodiche che rivelano spesso pi\u00f9 valore per il timbro dello strumento che le espone che per l'aspetto pi\u00f9 propriamente musicale. \nUnitamente al timbro assume una straordinaria importanza anche il registro degli strumenti. Ad esempio il primo tema dell'opera, che \u00e8 esposto dal fagotto in un registro sovracuto e insolito per questo strumento, come dice Paul Collaer, non avrebbe lo stesso potere espressivo se fosse esposto da un altro strumento oppure dallo stesso, ma in un altro registro. La scelta degli strumenti e la loro utilizzazione sono quindi fondamentali e contribuiscono in modo notevole al linguaggio aspro e duro dell'opera, unitamente all'emancipazione della dissonanza e alle innovazioni ritmiche. Oltre alle linee melodiche anche i compatti blocchi sonori, che si susseguono nell'opera, trovano il loro significato nell'agglomerazione timbrica che da essi deriva. Gli strumenti conservano per\u00f2 sempre la loro individualit\u00e0, il valore espressivo \u00e8 dato infatti dalla collaborazione o dalla differenziazione degli stessi; quello che ne deriva \u00e8 una vera e propria melodia di timbri nata da un susseguirsi di suoni sempre coordinati, come nel caso dell'Introduzione del primo quadro. Come ha scritto Ansermet, l'opera di Stravinskij \"\u00e8 una costruzione polifonica di ritmi melodici e di ritmi armonici messi in risalto dalla qualit\u00e0 dei timbri\".\nInfluenze e adattamenti.\n\"Le Sacre du printemps\", opera \"storica\" dello scenario musicale di tutti i tempi, \u00e8 rimasto tuttavia un fenomeno quasi isolato senza nessuna vera discendenza. Considerando in primo luogo le conseguenze avute da \"Le Sacre\" sulla produzione successiva del suo autore, si pu\u00f2 dire che tutto sembra essere in reazione a esso; la dimensione orchestrale si riduce notevolmente, la scrittura diventa lineare, le grandi realizzazioni ritmiche sembrano non avere un seguito. Le opere scritte dopo \"Le Sacre\", per circa dieci anni, sono pressoch\u00e9 tutte per piccole formazioni di orchestra da camera in cui l'autore sembra interessato soprattutto allo studio dei timbri puri dei singoli strumenti pi\u00f9 che alla combinazione degli stessi.\nAnche le influenze su compositori contemporanei sono in verit\u00e0 pochissime. Uno dei pochi, se non l'unico, che seppe accostarsi al lavoro di Stravinskij fu Prokof'ev con la \"Suite scita\" nel 1915. Tuttavia, anche un musicista molto lontano per carattere e tipologia musicale come Giacomo Puccini, secondo Roman Vlad, ha subito l'influsso dell'opera di Stravinskij, e di questo si trovano evidenti tracce nella \"Turandot\" dove la melodia portante di Tu che di gel sei cinta riprende il tema melodico de \"Gli auguri primaverili\", spogliandolo ovviamente di ogni aspetto d'urto armonico. Il compositore Edgar Var\u00e8se fu uno dei tanti musicisti presenti alla prima del 29 maggio 1913; la suggestione del balletto di Stravinskij si ritrova in lui nell'opera per grande orchestra \"Am\u00e9riques\" che scrisse fra il 1918 e il 1921; le notevoli dimensioni orchestrali con un gran numero di percussioni, il grande crescendo e l'uso spinto delle dissonanze richiamano infatti \"Le Sacre\". Un altro musicista che ha preso spunto in un suo lavoro dall'opera di Stravinskij \u00e8 Aaron Copland che, nel balletto \"Billy the Kid\" del 1938, risente delle impressioni musicali di alcuni brani de \"Le Sacre\" e in particolare delle \"Danze primaverili\". \nBisogna dunque dar atto a Stravinskij stesso quando asserisce che non vi fu una rivoluzione con l'avvento del \"Sacre\" e che le ipotetiche conquiste avvenute con esso non sono state affatto assimilate dai nuovi musicisti; in poche parole hanno fatto di lui un rivoluzionario suo malgrado. La \"bomba\" scoppiata il 29 maggio 1913 sconvolse il mondo musicale di allora e lo lasci\u00f2 come inebetito a continuare nel solito percorso. \nSebbene siano occorsi parecchi anni perch\u00e9 pubblico e mondo musicale assimilassero e comprendessero le novit\u00e0 di quest'opera fondamentale, la notoriet\u00e0 e la popolarit\u00e0 ottenuta infine dall'opera indussero nel 1938 gli uffici della Disney a chiedere a Stravinskij il permesso per utilizzare la musica de \"Le Sacre du printemps\" per un film a cartoni animati, permesso in verit\u00e0 ipotetico poich\u00e9 la casa americana avrebbe comunque potuto usare la musica, anche senza il consenso dell'autore: \"Le Sacre\" infatti, essendo un'opera russa, non possedeva il copyright per gli Stati Uniti. I produttori offrirono al compositore un compenso di 6000 dollari, di cui 1000 andavano all'editore per il noleggio del materiale orchestrale. Stravinskij assistette poi all'anteprima della proiezione del film \"Fantasia\" durante il periodo natalizio del 1939 insieme a Balanchine. Il compositore rimase di stucco quando gli organizzatori gli proposero la partitura, asserendo che era stata modificata; in effetti, come egli disse, \u00abla strumentazione era stata migliorata da bravate tali come il far suonare i glissandi dei corni a un'ottava superiore nella \"Danse de la terre\". Anche l'ordine di successione dei pezzi era stato scompigliato e i pi\u00f9 difficili erano stati eliminati\u00bb. Inutile aggiungere che Stravinskij prese molto male l'arrangiamento della sua partitura fatto da Leopold Stokowski, giudicando anche l'esecuzione \u00abesecrabile\u00bb.\nL'influenza della Sagra inoltre travalica anche i confini di genere e in particolare nel corso della storia del jazz \u00e8 stata richiamata da pi\u00f9 autori. Il tema iniziale \u00e8 stato citato dal celebre sassofonista Charlie Parker nell'apertura del solo su \"Salt Peanuts\" durante un concerto alla Salle Pleyel del 1949. Hubert Laws \u00e8 forse il primo, nel 1971, a dedicare all'opera maggiore attenzione nel disco omonimo \"The Rite Of Spring\" mentre nel 1976 Alice Coltrane inserisce \"Spring Rounds\" nel disco \"Eternity\". Anche l'Esbj\u00f6rn Svensson Trio inserisce come ghost track di \"Reminiscence Of A Soul\", contenuto in Good Morning Susie Soho del 2000, un richiamo alla sezione \"Danze primaverili\". Una delle riletture pi\u00f9 recenti e meticolose si deve invece al trio statunitense The Bad Plus ed \u00e8 presente nel disco The Rite of Spring del 2014.\nSuccessive reazioni critiche.\nDopo lo scalpore suscitato dalla prima rappresentazione de \"Le Sacre du printemps\" si sono susseguite numerose le ripercussioni in ambito sia critico che musicale in senso stretto. Fra i molteplici scritti resta fondamentale il testo di Adorno del 1949, \"Philosophie der neuen Musik\", che punta l'interesse soprattutto sull'antagonismo Stravinskij-Sch\u00f6nberg, dedicando anche un'analisi abbastanza ampia a \"Le Sacre du printemps\". All'inizio dell'attivit\u00e0 compositiva sia Sch\u00f6nberg che Stravinskij videro le loro prime importanti opere rifiutate dal grande pubblico, Pierrot Lunaire nel 1912 e \"Le Sacre\" nel 1913; e mentre per Adorno Sch\u00f6nberg continuer\u00e0 sulla sua strada, rimanendo sempre estraneo all'alienazione del mondo contemporaneo, Stravinskij ne diventer\u00e0, secondo lui, il simbolo. Partendo da questo presupposto nell'esame de \"La sagra\" Adorno, pi\u00f9 che sulle considerazioni del valore musicale dell'opera, in effetti ben poco riconosciuto dalla sua analisi astiosa, punta il dito sul compiacimento del musicista per una situazione priva di soggettivit\u00e0 che porta al sadomasochismo di una musica che fa sparire totalmente il soggetto, obbligato a portare il peso di un rito incomprensibile. L'a solo dell'Eletta \u00e8 in realt\u00e0 un'identificazione con il collettivo della trib\u00f9, simile a quello di \"una societ\u00e0 integrale e cieca\". Il distacco e le distanze che la musica di Stravinskij mantiene dall'orrore prodotto da ci\u00f2 che avviene sulla scena, sono il riflesso dell'alienazione della soggettivit\u00e0 dell'autore.\nCome giustamente ha scritto Massimo Mila, l'antitesi manichea di Adorno fra Stravinskij e Sch\u00f6nberg oggi non ha pi\u00f9 nessun credito. Anche Paolo Castaldi, pur riconoscendo che la contrapposizione di Adorno deve essere mantenuta, afferma che \u00e8 essenziale che essa venga attraversata e totalmente rovesciata. Se nel 1913 \"Le Sacre\" fu un vero scandalo, per la successiva generazione fu il simbolo di una liberazione dalla retorica del romanticismo e dagli eccessi dell'impressionismo. I musicisti venuti dopo quali Pierre Boulez o Luciano Berio non smentiscono certo quanto devono compositivamente allo Stravinskij de \"Le Sacre\". Pierre Boulez afferma che nella multiforme produzione stravinskiana, il nome del musicista \u00e8 legato fortemente a un solo lavoro, \"La sagra della primavera\"; tutte le opere create nello stesso periodo gravitano intorno a un polo d'attrazione che resta l'opera chiave del fenomeno Stravinskij. Per Boulez indubbiamente \"Le Sacre\" vale molto di pi\u00f9 di tutti gli elogi e le considerazioni da cui negli anni \u00e8 stata subissata. Secondo Mila, certo \u00e8 che se \"La sagra della primavera \" non ha avuto eredi diretti, alcuni elementi sono rimasti fondamentali in tutta la musica moderna, dall'uso del timbro puro degli strumenti all'innovazione ritmica. Se nella capacit\u00e0 compositiva Stravinskij sia poi riuscito in seguito a toccare i valori assoluti dell'istintivit\u00e0 de \"Le Sacre\" \u00e8 un campo di discussione ancora aperto.\nRevisioni ed edizioni.\nLa storia delle revisioni, riadattamenti, correzioni ed edizioni de \"Le Sacre du printemps\" \u00e8 complessa, non facile da ricostruire e ha creato a volte confusione. Stravinskij fece molte revisioni de \"Le Sacre du printemps\"; le pi\u00f9 importanti, a suo dire, sono quelle del 1921 e del 1943. Quando Djagilev decise di riprendere le rappresentazioni del balletto nel 1920, il compositore, che non aveva pi\u00f9 avuto l'occasione di riascoltare la sua musica per circa sette anni, pens\u00f2 di rielaborare la partitura modificando le battute nell\"'Evocazione degli antenati\", rendendole pi\u00f9 corte in modo da facilitare la scansione sia per l'orchestra che per il direttore. La nuova versione and\u00f2 in scena con la direzione di Ansermet e la coreografia di Massine. \nNegli anni successivi, mentre preparava nuovi concerti, Ansermet comunic\u00f2 a Stravinskij di aver trovato diversi errori nella prima pubblicazione dell'opera; il compositore, pensando allora a una nuova eventuale pubblicazione, oper\u00f2 alcune modifiche alla partitura. I cambiamenti pi\u00f9 importanti furono fatti alla \"Danza sacrificale\"; il musicista non era soddisfatto del risultato orchestrale di questa parte finale ed egli la riscrisse in modo sostanziale nel 1943 anche in vista di una esecuzione della Boston Symphony Orchestra, evento che in relt\u00e0 non si realizz\u00f2 mai. I cambiamenti pi\u00f9 evidenti realizzati alla vecchia versione del 1921 della \"Danza sacrificale\" riguardavano il pizzicato dei violoncelli e dei contrabbassi e nell'utilizzo di misure pi\u00f9 piccole, ma malgrado l'impegno di Stravinskij per migliorare la sua partitura, molti esecutori ignorarono completamente le modifiche fatte nel 1943; il problema stava nel fatto che le orchestre si rifiutavano di pagare due percentuali alle case editrici per la vecchia e per la nuova versione. Nonostante ci\u00f2 le differenze fra le versioni furono molto discusse e criticate; la preoccupazione del compositore era in fondo solo di rendere pi\u00f9 agevole la scansione della musica utilizzando battute pi\u00f9 corte, facilitando cos\u00ec il compito al direttore e agli orchestrali. Il lavoro di rilettura e di limatura della sua opera continu\u00f2 comunque per molti anni ancora, l'ultima revisione della \"Sagra\" \u00e8 infatti del 1965.\nLa prima pubblicazione de \"Le Sacre\" fu un arrangiamento per pianoforte a quattro mani realizzato da Stravinskij nel 1912 che fu stampata dalla \"\u00c9dition Russe de Musique\" di Parigi nel 1913 (RMV196). Lo scoppio della Prima guerra mondiale imped\u00ec poi che si potessero avere ulteriori pubblicazioni. Fu soltanto nel 1921 che la partitura dell'opera venne edita nella sua forma integrale per orchestra sempre dalla \"\u00c9dition Russe de Musique\" (RMV197,197B), dopo che Djagilev aveva deciso di riprendere nel 1920 le rappresentazioni. In seguito alle revisioni fatte negli anni successivi, Stravinskij volle che fosse realizzata una nuova edizione de \"Le Sacre\" nel 1929. Questa nuova pubblicazione, per\u00f2, non comprese le correzioni suggerite da Ansermet e riport\u00f2 lo stesso codice dell'edizione del 1921. Il compositore si preoccup\u00f2 di revisionare la sua opera, oltre che per ovvi motivi di esecuzione musicale, anche per risolvere il problema del \"copyright\". Nel 1945 egli lasci\u00f2 la casa editrice \"\u00c9dition Russe de Musique\" per la \"Associated Music Publishers\" che pubblic\u00f2 il balletto con la nuova versione della \"Danza sacrificale\" e che fu quindi la prima edizione stampata in America. Nel 1948 la casa editrice Boosey &amp; Hawkes, che aveva acquisito il catalogo della \"\u00c9dition Russe de Musique\", stamp\u00f2 la versione corretta della partitura del 1929 (B&amp;H 16333), che non comprendeva ancora una volta le correzioni fatte alla parte finale poich\u00e9 non aveva i diritti per pubblicarla. La \"Boosey &amp; Hawkes\" ristamp\u00f2 nel 1952 la versione per pianoforte a quattro mani, senza modifiche, del 1913; la stessa casa ripubblic\u00f2 poi la sua precedente edizione del 1948 nel 1965 e successivamente anche nel 1967 (B&amp;H 19441).\nNel 2013 la \"Paul Sacher Foundation\", in occasione del centenario della prima rappresentazione dell'opera, pubblic\u00f2, in collaborazione con la \"Boosey &amp; Hawkes\", un'edizione in tre volumi comprendente il manoscritto autografo de \"Le Sacre\" che Stravinskij utilizz\u00f2 per le sue prime direzioni e la prima versione realizzata per pianoforte a quattro mani.\nRegistrazioni e incisioni.\nNel 1921 Stravinskij accett\u00f2 la proposta che gli fecero i titolari della casa francese Pleyel di incidere le sue opere con la \"Pleyela\", pianoforte meccanico a rulli di loro creazione. Il musicista era molto interessato a questa realizzazione soprattutto perch\u00e9 in tal modo sperava di evitare in futuro interpretazioni deformate delle sue opere da parte di esecutori poco attenti alle sue indicazioni e intenzioni. Stravinskij firm\u00f2 il contratto nel maggio 1921 e la versione per \"Pleyela\" de \"Le Sacre\" usc\u00ec l'anno stesso. Nel 1924 il contratto che il compositore aveva sottoscritto con la casa \"Pleyel\" fu acquisito dalla Aeolian Company di New York; negli anni successivi Stravinskij si rec\u00f2 pi\u00f9 volte negli Stati Uniti per registrare alcune sue opere, tra cui \"Le Sacre\", sui rulli per pianoforte meccanico. Purtroppo molta di questa produzione \u00e8 andata perduta negli anni della Grande depressione per difficolt\u00e0 economiche sopraggiunte. Nel 1990, per\u00f2, l'esperto di pianola ed esecutore Rex Lawson realizz\u00f2 in prima mondiale un'incisione su CD de \"Le sacre du printemps\" nella versione originale per Pianola del 1921.\nLe prime incisioni su disco fonografico risalgono invece al 1929: il compositore e Pierre Monteux furono i primi a misurarsi con le nuove tecniche di registrazione per quanto riguarda \"Le Sacre du printemps\". Il direttore francese batt\u00e9 sul tempo Stravinskij incidendo la composizione con l'Orchestre symphonique de Paris per la HMV, casa produttrice nota in Italia come La voce del padrone. Poco tempo dopo il compositore firm\u00f2 un contratto a lungo termine con la Columbia Records sia come direttore d'orchestra che come pianistae registr\u00f2 quattro mesi dopo Monteux \"Le Sacre\" con l'Orchestre des Concerts Straram. Stravinskij in seguito incise ancora due volte la sua opera, sempre per la Columbia, nel 1940 con la New York Philharmonic e nel 1960 con la Columbia Symphony Orchestra. Nell'anno seguente, 1930, Leopold Stokowski realizz\u00f2 una nuova incisione per la \"Victor\" con l'Orchestra di Philadelphia.\nSecondo l'opinione di Stravinskij i molti direttori che si cimentarono con \"Le Sacre\" risolvevano i problemi nati dalle grandi difficolt\u00e0 metriche dell'opera modificando le battute di valore differente rendendole tutte uguali, falsando in tal modo tutti gli accenti. Gli unici che si mostrarono rispettosi della partitura mostrando una grande professionalit\u00e0, furono, secondo il compositore, Monteux e Ansermet. Il primo incise ancora \"Le Sacre\" nel 1945 con la San Francisco Symphony, nel 1951 con la Boston Symphony Orchestra, nel 1955 con l'Orchestre national de France e nel 1956 con l'Orchestre de la Soci\u00e9t\u00e9 des Concerts du Conservatoire. Ernest Ansermet, considerato da Stravinskij come l'esecutore che meglio comprendeva le sue opere, realizz\u00f2 un'incisione de \"Le Sacre du printemps\" nel 1950 e poi nel 1957 con l'Orchestre de la Suisse Romande.\nDagli anni trenta a oggi pressoch\u00e9 tutti i pi\u00f9 celebri direttori d'orchestra si sono cimentati con la registrazione de \"Le Sacre du printemps\"; le incisioni disponibili in commercio sono oltre un centinaio, ne vengono prodotte continuamente di nuove e vengono rieditate vecchie e storiche registrazioni.\nLa \"Danza sacrificale\" del \"Sacre\", diretta da Stravinskij, \u00e8 stato uno dei brani musicali inseriti nel Voyager Golden Record nella sonda spaziale lanciata dalla NASA nel 1977 contenente immagini e suoni della Terra."}
{"id": "1304455", "revid": "122853177", "url": "https://it.wikipedia.org/wiki?curid=1304455", "title": "Odontotecnica", "text": "L\u2019odontotecnica \u00e8 la professione con la quale si raggiungono le conoscenze per procedere alla costruzione di protesi dentarie fisse e mobili e altri apparecchi ortodontici su misura. \u00c8 definita come l'insieme delle tecniche che permettono di preparare apparecchi dentari, specialmente protesi.\nL\u2019\"odontotecnico\" \u00e8 quindi colui che sui modelli ottenuti delle impronte fornite dagli odontoiatri costruisce protesi dentarie di qualsiasi tipo impiegando i materiali utilizzati in odontotecnica. Le impronte fornite all'odontotecnico devono essere accompagnate da una prescrizione che riporta il tipo di protesi da eseguire, il materiale da impiegare e tutte le informazioni di progettazione necessarie alla realizzazione del manufatto.\nL'odontotecnico pu\u00f2 essere consultato presso lo studio medico ogni qualvolta l'odontoiatra lo ritenga opportuno. Questo pu\u00f2 avvenire in maniera da ottimizzare il dispositivo medico su misura o per eventuali richieste ai fini della costruzione di una protesi pi\u00f9 rispondente alle caratteristiche estetiche e strutturali del paziente. In Europa, la direttiva comunitaria 93/42 impone all'odontotecnico di allegare alle protesi da lui prodotte una dichiarazione di conformit\u00e0 ai requisiti essenziali di sicurezza indicati dalla direttiva stessa.\nStoria dell'odontotecnica.\nL'uomo fin dai tempi pi\u00f9 remoti si \u00e8 dedicato alla cura dei denti e alla sostituzione di essi.\nAlcune fra le civilt\u00e0 pi\u00f9 antiche, quali l'egizia, l'etrusca, la fenicia e la greca, ci hanno lasciato diversi reperti archeologici riguardanti l'antica arte delle protesi.\nUna delle protesi pi\u00f9 antiche da noi conosciuta risale a circa 2600 anni a.C. ed \u00e8 costituita da due denti naturali legati ai denti vicini con un cerchio d'oro.\nTutte le protesi antiche ritrovate sono composte da anelli e cerchietti d'oro, paragonabili come principio, al sistema che oggi si chiama a ponte; gi\u00e0 allora era noto il metodo di fusione detto a cera persa.\nScoperte archeologiche abbastanza recenti, hanno dimostrato che alcune antiche civilt\u00e0 realizzavano intarsi di ematite, sostituivano i denti e usavano il trapianto. Si usava sostituire i denti mancanti con denti scolpiti in legno duro, in osso, in avorio, pietra preziosa, legati ai denti vicini con fili di rame.\nDopo un lungo periodo di decadenza dell'odontotecnica, contribu\u00ec a dare una notevole ripresa una particolare citazione di un trattato francese \"Chirurgien dentiste\" del XVIII secolo, ad opera di Pietro Fouchard. In tale trattato si parlava, del fissaggio dei perni nelle radici per il sostegno di denti artificiali e di ancoraggio di protesi mobili ad elementi sani mediante specifici ganci.\nNella stessa epoca, vennero realizzate per la prima volta corone in oro smaltato e i modelli in gesso ricavati da un'impronta in bocca.\nAttorno al 1900 si inizi\u00f2 ad eseguire ponti e corone in porcellana cotta su matrice di platino o oro.\nSempre attorno ai primi anni del \u2018900 comparve il primo grande trattato dell\u2019\"odontotecnica\", una vera opera completa che forniva tutte le basi dell'odontotecnica studiate sino a quel tempo.\nMa una tappa importantissima nell'odontotecnica fu l'introduzione dell'acciaio inossidabile e delle leghe stelliti.\nUn'altra tappa importante da ricordare \u00e8 l'introduzione in Italia delle resine sintetiche per la confezione di protesi.\nUna realt\u00e0 consolidata dell'odontotecnica \u00e8 il \"metal free\", basato sull'utilizzo dell'ossido di zirconio e dell'ossido di alluminio e del Disilicato di litio.\nL'ultima frontiera per i restauri \u00e8 la fibra di carbonio ad uso odontotecnico realt\u00e0 per l'industria e futuro possibile per l'odontotecnica.\nNormativa italiana.\nIn Italia, la collocazione giuridica dell'odontotecnico non \u00e8 tra le professioni sanitarie. \nPer esercitare la professione in forma autonoma o in societ\u00e0 si sostiene un Esame di stato per ottenere l'abilitazione all'esercizio della professione odontotecnica in base all'ordinanza Ministeriale 11 luglio 2000, n.180 la quale dall'anno 1999 disciplina con nuove modalit\u00e0 l'Esame di abilitazione all'esercizio dell'arte sanitaria ausiliaria di odontotecnico.\nL'odontotecnico deve obbligatoriamente esser iscritto al ministero della salute come fabbricante di dispositivi medici. \nNegli ultimi anni \u00e8 stata proposta dalle associazioni di categoria odontotecniche una modifica al profilo professionale, che prevederebbe l'istituzione di un corso di laurea triennale in Scienze odontotecniche. Il nuovo profilo per la professione di odontotecnico \u00e8 stato al vaglio del Ministero della Salute e di altre Istituzioni.\nGli odontotecnici sono autorizzati a costruire protesi dentarie su modelli tratti dalle impronte loro fornite dagli abilitati a norma di legge all'esercizio della odontoiatria e protesi dentaria, con le indicazioni del tipo di protesi da eseguire. Sono autorizzati a collaborare, nello studio dentistico, con il medico abilitato, per quel che concerne la realizzazione e l'ottimizzazione dei dispositivi protesici. L'odontotenico, per\u00f2, non \u00e8 autorizzato a compiere operazioni, pi\u00f9 o meno invasive, nel cavo orale dei pazienti.\nResta comunque inteso che solo l'odontotecnico \u00e8 abilitato a costruire dispositivi medici su misura che poi possono essere installati nella bocca dagli odontoiatri. Solamente l'odontotecnico \u00e8 in grado di fornire la documentazione necessaria (dichiarazione di conformit\u00e0) da allegare al prodotto finito.\nSono inoltre previste determinate attrezzature tecniche da laboratorio definite nel Decreto Ministeriale \"Determinazione delle attrezzature tecniche e strumentali degli esercenti le arti ausiliarie sanitarie\" (del 3 maggio 1994 in Gazzetta Ufficiale n.108 dell'11 maggio 1994)."}
{"id": "1304457", "revid": "14691", "url": "https://it.wikipedia.org/wiki?curid=1304457", "title": "Gioco del Whist", "text": ""}
{"id": "1304458", "revid": "287204", "url": "https://it.wikipedia.org/wiki?curid=1304458", "title": "Cifrario Beale", "text": "Il Cifrario Beale \u00e8 considerato uno dei grandi enigmi crittografici ancora irrisolti. Si compone di una serie di tre messaggi lasciati nel 1822 da Thomas J. Beale ad un amico, con l'impegno di leggerli solo se non fosse tornato, che condurrebbero ad un favoloso tesoro sepolto nella Contea di Bedford, in Virginia (Stati Uniti d'America). Il primo messaggio indicherebbe il luogo del tesoro, il secondo la descrizione ed il terzo i nomi dei compagni di Beale.\nI messaggi sono composti da una sequenza di numeri e si \u00e8 compreso che la chiave di lettura \u00e8 posta in tre libri. I numeri in questione indicano pagine e posizione delle lettere da trovare, una volta unite tutte le singole lettere si ha il messaggio completo. Finora \u00e8 stato interpretato solo il secondo, a partire dalla Dichiarazione di indipendenza degli Stati Uniti. Gli altri due sono tuttora irrisolti.\nStoria.\nNel 1817 Thomas Jefferson Beale ed il suo gruppo di 30 uomini seguivano una ricca mandria di bisonti a circa 400 chilometri a nord di Santa Fe. Si accamparono per la notte in una zona relativamente protetta, forse un fossato, quando la luce del fuoco fece brillare qualcosa nelle rocce circostanti: oro in abbondanza. Per oltre un anno e mezzo Beale e gli altri scavarono oro e argento in gran quantit\u00e0.\nNel novembre 1819, fecero ritorno in Virginia e seppellirono mezza tonnellata d'oro e quasi due d'argento in una fossa poco profonda. Due anni dopo Beale vi aggiunse un'altra tonnellata d'oro, mezza tonnellata d'argento e gioielli. Poi ripart\u00ec e non torn\u00f2 mai pi\u00f9.\nLasci\u00f2 per\u00f2 una cassetta ad un oste verso il quale riponeva fiducia per la sua onest\u00e0: Robert Morris. Le istruzioni allegate vincolavano l'oste a non aprire la cassetta consentendogli di farlo solo se per dieci anni Beale non avesse fatto ritorno. Promise anche di mandargli via posta nel frattempo la chiave per risolvere il cifrario ma questa non arriv\u00f2 mai, facendo ipotizzare che forse Beale mor\u00ec prima dell'invio. Quando Morris molti anni dopo apr\u00ec la cassetta, trov\u00f2 dei fogli coperti di numeri e due lettere, indirizzate a lui. Vi si raccontava la storia della scoperta dell'oro e lo esortava a dividere il tesoro in 31 parti uguali: una per se stesso e le altre per i suoi compagni o il parente pi\u00f9 stretto ancora in vita. I fogli con i numeri spiegavano i nomi dei compagni e dove fosse nascosto e composto il tesoro ed erano stati cifrati dato che si presupponeva che Beale stesso avrebbe recuperato il tesoro o avrebbe fatto in modo da fargli pervenire la chiave.\nDopo aver tentato senza successo di decifrare il tutto Morris decine di anni dopo cedette tutto a un amico il quale riusc\u00ec a decrittare il secondo messaggio: la chiave del documento numero due era nella Dichiarazione di indipendenza degli Stati Uniti. Beale aveva numerato ogni parola da 1 a 1322 e aveva usato quel numero come equivalente di cifra per la prima lettera della parola.\nCostui alla fine rese le lettere e i testi cifrati pubblici, apparentemente via Jas (James?) B Ward, in un libello del 1885 intitolato \"The Beale Papers\".\nWard quindi non sarebbe l'amico che decifr\u00f2 il secondo messaggio, la figura stessa di quest'ultimo \u00e8 oscura e non \u00e8 rintracciabile nei registri locali, tranne per il fatto che qualcuno con quel nome era il proprietario della casa nella quale Sarah Morris, identificata come la moglie di Robert Morris (l'oste), mor\u00ec all'et\u00e0 di 77 anni, quindi pu\u00f2 darsi che egli dopo tutto fosse l'amico responsabile della decifrazione. Non ci sono spiegazioni sulla circostanza che port\u00f2 alla soluzione del secondo testo, facendo pensare che forse il solutore disponesse di informazioni aggiuntive ora andate perse.\nPer risolvere gli altri due crittogrammi si \u00e8 provato in tutte le maniere: testi giuridici, la Bibbia, libri in lingua straniera, Shakespeare ma tutto questo non port\u00f2 a nulla. Nel 1964 il dottor Carl Hammer di Washington programm\u00f2 elaborati testi statistici per visualizzare le caratteristiche e le singolarit\u00e0 del crittogramma. Analizz\u00f2 la distribuzione dei numeri, le somme e schemi matematici. Tutto ci\u00f2 conferm\u00f2 solo che il documento numero uno \u00e8 stato cifrato con lo stesso sistema del secondo. Ma Hammer non ha risolto il crittogramma.\nStando al preambolo, se qualcuno un giorno riuscir\u00e0 a risolverli diventer\u00e0 molto ricco, sempre che il tesoro sia ancora al suo posto.\nIl testo.\nPrima parte\nIl luogo del tesoro\nSeconda parte.\nLa descrizione\nTerza parte.\nI compagni\n317, 8, 92, 73, 112, 89, 67, 318, 28, 96, 107, 41, 631, 78, 146, 397, 118, 98, 114, 246, 348, 116, 74, 88, 12, 65, 32, 14, 81, 19, 76, 121, 216, 85, 33, 66, 15, 108, 68, 77, 43, 24, 122, 96, 117, 36, 211, 301, 15, 44, 11, 46, 89, 18, 136, 68, 317, 28, 90, 82, 304, 71, 43, 221, 198, 176, 310, 319, 81, 99, 264, 380, 56, 37, 319, 2, 44, 53, 28, 44, 75, 98, 102, 37, 85, 107, 117, 64, 88, 136, 48, 154, 99, 175, 89, 315, 326, 78, 96, 214, 218, 311, 43, 89, 51, 90, 75, 128, 96, 33, 28, 103, 84, 65, 26, 41, 246, 84, 270, 98, 116, 32, 59, 74, 66, 69, 240, 15, 8, 121, 20, 77, 80, 31, 11, 106, 81, 191, 224, 328, 18, 75, 52, 82, 117, 201, 39, 23, 217, 27, 21, 84, 35, 54, 109, 128, 49, 77, 88, 1, 81, 217, 64, 55, 83, 116, 251, 269, 311, 96, 54, 32, 120, 18, 132, 102, 219, 211, 84, 150, 219, 275, 312, 64, 10, 106, 87, 75, 47, 21, 29, 37, 81, 44, 18, 126, 115, 132, 160, 181, 203, 76, 81, 299, 314, 337, 351, 96, 11, 28, 97, 318, 238, 106, 24, 93, 3, 19, 17, 26, 60, 73, 88, 14, 126, 138, 234, 286, 297, 321, 365, 264, 19, 22, 84, 56, 107, 98, 123, 111, 214, 136, 7, 33, 45, 40, 13, 28, 46, 42, 107, 196, 227, 344, 198, 203, 247, 116, 19, 8, 212, 230, 31, 6, 328, 65, 48, 52, 59, 41, 122, 33, 117, 11, 18, 25, 71, 36, 45, 83, 76, 89, 92, 31, 65, 70, 83, 96, 27, 33, 44, 50, 61, 24, 112, 136, 149, 176, 180, 194, 143, 171, 205, 296, 87, 12, 44, 51, 89, 98, 34, 41, 208, 173, 66, 9, 35, 16, 95, 8, 113, 175, 90, 56, 203, 19, 177, 183, 206, 157, 200, 218, 260, 291, 305, 618, 951, 320, 18, 124, 78, 65, 19, 32, 124, 48, 53, 57, 84, 96, 207, 244, 66, 82, 119, 71, 11, 86, 77, 213, 54, 82, 316, 245, 303, 86, 97, 106, 212, 18, 37, 15, 81, 89, 16, 7, 81, 39, 96, 14, 43, 216, 118, 29, 55, 109, 136, 172, 213, 64, 8, 227, 304, 611, 221, 364, 819, 375, 128, 296, 1, 18, 53, 76, 10, 15, 23, 19, 71, 84, 120, 134, 66, 73, 89, 96, 230, 48, 77, 26, 101, 127, 936, 218, 439, 178, 171, 61, 226, 313, 215, 102, 18, 167, 262, 114, 218, 66, 59, 48, 27, 19, 13, 82, 48, 162, 119, 34, 127, 139, 34, 128, 129, 74, 63, 120, 11, 54, 61, 73, 92, 180, 66, 75, 101, 124, 265, 89, 96, 126, 274, 896, 917, 434, 461, 235, 890, 312, 413, 328, 381, 96, 105, 217, 66, 118, 22, 77, 64, 42, 12, 7, 55, 24, 83, 67, 97, 109, 121, 135, 181, 203, 219, 228, 256, 21, 34, 77, 319, 374, 382, 675, 684, 717, 864, 203, 4, 18, 92, 16, 63, 82, 22, 46, 55, 69, 74, 112, 134, 186, 175, 119, 213, 416, 312, 343, 264, 119, 186, 218, 343, 417, 845, 951, 124, 209, 49, 617, 856, 924, 936, 72, 19, 28, 11, 35, 42, 40, 66, 85, 94, 112, 65, 82, 115, 119, 233, 244, 186, 172, 112, 85, 6, 56, 38, 44, 85, 72, 32, 47, 63, 96, 124, 217, 314, 319, 221, 644, 817, 821, 934, 922, 416, 975, 10, 22, 18, 46, 137, 181, 101, 39, 86, 103, 116, 138, 164, 212, 218, 296, 815, 380, 412, 460, 495, 675, 820, 952.\nVerit\u00e0 o mistificazione?\n\u00c8 in atto un considerevole dibattito se i due testi cifrati rimanenti siano veri o si tratti di bufale.\nNel 1934, il Dr. Clarence Williams, un ricercatore della biblioteca del Congresso dichiar\u00f2: \"Per me, la storia dell'opuscolo ha tutti gli elementi del falso [...] Non c'\u00e8 nessuna prova tranne la parola dell'autore del libello che attesti il fatto che abbia mai avuto queste carte\".\nInoltre, la storia presenta diverse incongruenze e si basa quasi interamente su prove di circostanza e dicerie. Molti crittografi hanno anche dichiarato che i due crittogrammi restanti hanno caratteristiche statistiche che suggeriscono il fatto che non si tratti realmente della crittografia di un testo inglese. Alcuni hanno anche dibattuto sul perch\u00e9 Beale avrebbe dovuto prendersi la briga di scrivere tre differenti testi cifrati (con almeno due chiavi, se non cifrari) per quello che essenzialmente sarebbe un messaggio unico. \u00c8 spesso stato detto, in diverse maniere, che l'intera storia appare troppo implausibile per essere vera. Ulteriori dubbi vengono dal fatto che alcuni hanno osservato che l'uso anacronistico di alcuni termini inglesi (per esempio le parole \"stampede\" e \"improvise\", non riscontrate prima degli anni 40 del XIX secolo) nelle lettere indicano che le stesse non siano state composte prima di quel periodo e non nei primi anni 20 come affermato dalla storia. Un altro punto interessante, a detta di alcuni, \u00e8 che proprio il secondo messaggio, quello contenente le informazioni sulla consistenza del tesoro, \u00e8 stato l'unico a essere decifrato. Secondo questi, questa coincidenza potrebbe essere un gesto deliberato atto a incoraggiare la decifrazione degli altri due testi, solo per scoprire alla fine che si tratta di una burla.\nUn'ultima perplessit\u00e0, di natura tecnica, la riserva il terzo cifrario: piuttosto breve, specialmente considerando che dovrebbe contenere le informazioni dei parenti di trenta individui. Alcuni hanno suggerito che possa essere un cifrario valido, ma contenente in realt\u00e0 nessuna informazione rilevante, dimostrandosi semplicemente, una volta decrittato, un messaggio burla di qualche tipo.\nNonostante tutto, ci sono stati molti tentativi di risolvere i cifrari rimanenti; la maggior parte delle volte sono stati usati altri testi storici come chiave (per esempio, la Magna Carta, vari libri della Bibbia, la Costituzione degli Stati Uniti e la Virginia Royal Charter). Risolvere il cifrario pu\u00f2 dipendere dal caso (come, per esempio, sbagliando l'interpretazione di una chiave, sempre che gli ultimi due messaggi siano basati sul cifrario di un libro) quindi anche i migliori criptoanalisti che hanno provato a risolverlo non sono approdati a nulla. C'\u00e8 anche da considerare il fatto che Beale potrebbe avere usato un documento scritto da s\u00e9 stesso per ciascuna o entrambe le chiavi rendendo quindi inutile ogni tentativo.\nThomas J. Beale \u00e8 esistito?\nUna ricerca nei registri dell\"U.S. Census\" del 1810 ha rivelato che a quei tempi esistevano due persone con quel nome, in Connecticut e nel New Hampshire. Comunque, a quei tempi, mancavano completamente dagli elenchi dell\"U.S. Census\" i dati di sette stati, un territorio, il Distretto di Columbia e diciotto delle contee della Virginia. L\"U.S. Census\" del 1820 aveva due persone chiamate Thomas Beale, in Louisiana e Tennessee, e un Thomas K. Beale in Virginia. Ma continuavano a mancare completamente i dati degli abitanti di tre stati e un territorio.\nC'\u00e8 anche da dire, inoltre, che prima del 1850 l\"U.S. Census\" registrava solo i nomi dei capifamiglia e gli altri elementi venivano solo conteggiati. In pratica, qualora fosse esistito, Beale avrebbe potuto vivere in casa di qualcuno e quindi non risultare negli elenchi."}
{"id": "1304459", "revid": "290948", "url": "https://it.wikipedia.org/wiki?curid=1304459", "title": "Rupofobia", "text": "La rupofobia (dal greco \u1fe5\u03cd\u03c0\u03bf\u03c2, \"r\u00f9pos\", \u00absudiciume\u00bb) \u00e8 la paura dello sporco, una fobia ossessiva. Il soggetto che ne \u00e8 vittima compie ripetutamente l'atto della pulizia su s\u00e9 stesso (ad esempio il lavaggio continuo delle mani) o sull'ambiente che lo circonda (ad esempio la casa).\nLa rupofobia \u00e8 un disturbo di ansia che rivela, secondo l'interpretazione psicoanalitica, che non riusciamo a sopportare le nostre mancanze, \"ombre\" (Jung), cio\u00e8 le parti \"nascoste\" di noi; nel rito della pulizia cerchiamo, pertanto, di sbarazzarcene.\nLa rupofobia segnala la presenza di un'angoscia interiore, che deve essere trasferita su un oggetto esterno, avente la funzione di \"parafulmine\", in modo da consentire una diminuzione nell'intensit\u00e0 della sensazione angosciosa.\nLa rupofobia evidenzia una scarsa fiducia nei confronti dell'ambiente circostante, che porta il malato a ritenere pericoloso qualunque contatto con la polvere, con i metalli, con altri materiali fino al punto di uscire di casa indossando un paio di guanti \"protettivi\".\nQualche esperto ritiene che il paradigma della pulizia imposto dai mezzi di comunicazione, dalla letteratura, dalle arti e cos\u00ec via, possa influire sulla diffusione di questa fobia. Altres\u00ec \u00e8 possibile che il fenomeno sia interpretabile come un'esasperazione ossessiva del fatto che si possa, banalmente, aver paura di rimanere sporchi.\nIl celebre primo ministro britannico Winston Churchill soffriva di rupofobia, trascorrendo di conseguenza molte parti della sua giornata nella vasca da bagno."}
{"id": "1304489", "revid": "339392", "url": "https://it.wikipedia.org/wiki?curid=1304489", "title": "Agence spatiale canadienne", "text": ""}
{"id": "1304492", "revid": "256896", "url": "https://it.wikipedia.org/wiki?curid=1304492", "title": "CISR", "text": ""}
{"id": "1304495", "revid": "599013", "url": "https://it.wikipedia.org/wiki?curid=1304495", "title": "Provincia Orientale", "text": "Il nome Provincia Orientale (o Provincia Est, Provincia dell'Est) pu\u00f2 riferirsi a unit\u00e0 amministrative di diversi paesi:\nSignificati storici.\nCon riferimento all'Impero Romano, per Provincia Orientale si pu\u00f2 intendere anche la Grecia romano-bizantina"}
{"id": "1304506", "revid": "339392", "url": "https://it.wikipedia.org/wiki?curid=1304506", "title": "Est (Camerun)", "text": ""}
{"id": "1304509", "revid": "1543377", "url": "https://it.wikipedia.org/wiki?curid=1304509", "title": "Monti Li Foj", "text": "I Monti Li Foj sono un gruppo montuoso, posto nel cuore dell'Appennino lucano, in posizione mediana rispetto ai gruppi montuosi del Santa Croce e della Maddalena. Costituiscono un altopiano la cui cima maggiore misura 1.365 m s.l.m., dominando le valli dei fiumi Marmo e Melandro. Tra le bellezze naturali si annoverano il \"piano della Nevena\" e il \"lago Romito\".\nDescrizione.\nA partire dal 2006 le sommit\u00e0 dell'altopiano costituiscono un sito di interesse comunitario per la regione biogeografica del Mediterraneo, a ragione della lussureggiante flora ivi presente: faggio, abete bianco, cerro, acero, tiglio, oltre a diverse specie di prateria montana.\nLa fauna si presenta altrettanto variegata: gufo reale, biancone, picchio, balia dal collare, salamandrina.\nEppure, il S.I.C. non rende pienamente giustizia del patrimonio naturale presente nell'area montana. Risultano infatti escluse dalla protezione tanto le zone umide dei laghi \"Romito\" e \"Scuro\" quanto le vetuste faggete poste in prossimit\u00e0 del \"piano della Nevena\". Queste ultime, in particolare, conservano ancora la struttura dei tagli d'epoca borbonica (ceppaie e capitozze).\nD'altronde, si tratta di peculiarit\u00e0 che non erano sfuggite agli illustri naturalisti Gavioli e Corbetta, che tra la fine dell'Ottocento e l'immediato secondo dopoguerra studiarono approfonditamente questi luoghi.\nAltro punto d'interesse \u00e8 dato dalla buona conservazione degli \"habitat\" naturali, favorita da un rapporto virtuoso tra uomo ed ambiente. Ci\u00f2 ha permesso di custodire - ed in parte tramandare - un sistema agro-silvo-pastorale unico, basato sull'integrazione sostenibile delle risorse ambientali.\nCos\u00ec, se \u00e8 vero che negli ultimi decenni si \u00e8 verificato un progressivo depauperamento delle razze suine peculiari dell'arco appenninico meridionale, gli allevamenti bovini di razza podolica, tuttora operanti a pochi chilometri dal capoluogo di regione, cos\u00ec come la summenzionata conservazione delle cosiddette \"ceppaie borboniche\" rappresentano, invece, un ottimo esempio di arricchimento della biodiversit\u00e0 e di conservazione delle tradizioni locali."}
{"id": "1304510", "revid": "14691", "url": "https://it.wikipedia.org/wiki?curid=1304510", "title": "Eastern Province", "text": ""}
{"id": "1304516", "revid": "124000060", "url": "https://it.wikipedia.org/wiki?curid=1304516", "title": "No One Like You", "text": "No One Like You \u00e8 una canzone del 1982, pubblicata dalla band hard rock tedesca Scorpions, scritta dal chitarrista Rudolf Schenker e dal cantante Klaus Meine. \u00c8 la terza canzone dell'album \"Blackout\" che .\nSi pu\u00f2 dire che \"No One Like You\" sia un classico della band e che proprio per questo la ripropone in quasi tutti i concerti che fa in giro per il mondo, come anche tracce come \"Rock You Like a Hurricane\", \"Still Loving You\", \"Big City Nights\" e molte altre, \"No One Like You\" \u00e8 stata anche reinterpretata dalla band Punk rock Lagwagon nel 2002 e inserita nell'album \"Let's Talk About Leftovers\".\nPoco dopo l'uscita di \"Animal Magnetism\" e mentre si stava registrando l'album \"Blackout\", Klaus Meine, il cantante della band, dovette abbandonare momentaneamente a causa di problemi alle corde vocali. Nel disco Don Dokken collabor\u00f2 notevolmente alle parti corale per permettere a Klaus Meine di non sforzarsi troppo e di completare quindi le sue cure; \u00e8 presente anche nel videogame \"\".\n\"No One Like You\" \u00e8 anche contenuta in svariate raccolte della band.\nIl video.\nIl video di \"No One Like You\" \u00e8 ambientato nel carcere di Alcatraz.\nNel video, il protagonista \u00e8 Klaus Meine,gli altri componenti della band,si intravedono rinchiusi nelle celle, Rudolf Schenker indossa la solita bandana con gli occhiali fatti con forchette sulla faccia, come nella cover di \"Blackout\" e spacca una chitarra classica."}
{"id": "1304517", "revid": "110157", "url": "https://it.wikipedia.org/wiki?curid=1304517", "title": "Gauliga 1937-1938", "text": "L'edizione 1937-1938 della Gauliga vide la vittoria finale dell'."}
{"id": "1304520", "revid": "614773", "url": "https://it.wikipedia.org/wiki?curid=1304520", "title": "Andrea Figari", "text": "Biografia.\nSi trasfer\u00ec giovanissimo a Genova dove frequent\u00f2 i corsi di pittura dell'Accademia Ligustica di Belle Arti diretti da Tammar Luxoro, sotto la cui guida si dedic\u00f2 alla pittura di paesaggio, lavorando negli stessi luoghi degli aderenti alla cosiddetta Scuola grigia o \"scuola dei grigi\", a Carcare, in Val Bormida, nelle valli del Piemonte, ad Albaro e nel vicino quartiere di San Nazaro, assorbendo lo spirito e le idee dei paesisti genovesi: Rayper, De Avendano, Issel, Musso, De Andrade e Luxoro che ebbero collegamenti con la piemontese Scuola di Rivara.\nFu tra gli artisti fondatori della \"scuola degli spinaci\" (esaltazione del colore verde della campagna ligure) cos\u00ec chiamata in senso dispregiativo dai critici del tempo, innovatrice e di rottura con la tradizione accademica romantica del tempo.\nPartecip\u00f2 fra il 1880 e il 1882 alle \"Promotrici genovesi\" e all'Esposizione della \"Promotrice di Belle Arti\" di Torino. Abbandon\u00f2 in seguito i temi campestri per vedute della riviera ligure soffermandosi su soggetti di pretto carattere marino tanto da conquistarsi la fama di grande marinista facendogli meritare l'abituale nomignolo di Tempesta dell'Ottocento.\nImpeto, forma e colore del mare, per quanto controllati dal vero, vennero poetizzati, esaltati e talvolta esasperati dai pennelli del Figari, avviatosi ormai, secondo naturali tendenze, ad una forma di autentico lirismo pittorico schiettamente ligure.\nIn occasione dell'Esposizione del 1892 per il quattrocentenario della scoperta dell'America e in onore di Cristoforo Colombo una sua \"marina\" fu acquistata dal re Umberto I di Savoia. \"L'antro del diavolo a Vernazza\" dipinto con pennellate robuste e vive, squarcia lo scenario della realt\u00e0 e col rabbioso tumulto del mare riesce a realizzare percezioni quasi ossessive e paurose che sconfinano il limite dei sensi. Venne esposto nel 1899 e fu acquistato dal Kediv\u00e9 d'Egitto.\nFigari fece parte a tutti gli effetti della Famiglia Artistica Genovese e fu in rapporto di amicizia con Cesare Viazzi, Giuseppe Pennasilico, Angelo Costa, Guido Meineri, Lazzaro Luxardo e con gli scultori Vittorio Lavezzari e Lorenzo Orengo con i quali usava ritrovarsi al caff\u00e8 del Teatro Carlo Felice, in Galleria Mazzini.\nSue opere figurano alla Galleria d'Arte Moderna di Genova, alla quadreria della Camera di Commercio di Genova, al Museo del Cairo."}
{"id": "1304524", "revid": "599013", "url": "https://it.wikipedia.org/wiki?curid=1304524", "title": "Corona (moneta)", "text": "La corona (ingl. \"Crown\") \u00e8 stata una moneta inglese e britannica dal valore di 5 scellini o un quarto di sterlina.\nPer la prima volta fu introdotta con la riforma monetaria di Enrico VIII nel 1526. La corona era inizialmente una moneta d'oro e le prime corone d'argento furono battute sotto la reggenza di Edoardo VI.\nA partire dal 1818 sul rovescio apparve il noto disegno di Benedetto Pistrucci (1784-1855), che rappresenta la lotta di san Giorgio con il drago. Anche tuttora lo stesso disegno \u00e8 rappresentato sulla sovrana, la moneta d'oro del Regno Unito.\nTutte le monete coniate durante la reggenza di Giorgio III (dal 1820) e sotto Giorgio IV nonch\u00e9 quelle coniate dal 1893 al 1902 e quelle del 1937 e 1951 presentano lo stesso rovescio.\nCorona scozzese.\nCon questo nome \u00e8 indicata una moneta d'oro coniata sotto Roberto III. Era anche nota come \"Lion\". Accanto alla corona fu coniato la mezza corona (\"half crown\" o \"demy lion\" detto anche semplicemente \"demy\").\nConfederazione elvetica.\nEbbe corso anche nei baliaggi italiani della Confederazione elvetica:\n\u00ab\"Il 26 giugno 1559 Pietro della Torre, arciprete di Balerna fu arrestato, torturato e destituito per le oscene azioni commesse. La condanna fu commutata ad una multa di 100 corone ed all'ostracismo dal paese.\"\u00bb."}
{"id": "1304525", "revid": "465169", "url": "https://it.wikipedia.org/wiki?curid=1304525", "title": "Still Loving You", "text": "Still Loving You \u00e8 un singolo della rock band tedesca Scorpions, estratto dall'album \"Love at First Sting\" nel 1984. Riscosse molto successo, grazie anche a un videoclip trasmesso da MTV che mostrava la band con immagini prese da un concerto alla Reunion Arena di Dallas, Texas. Il brano \u00e8 diventato un classico della band e viene eseguito ancora oggi nei concerti dal vivo.\nIl singolo ha avuto un enorme successo soprattutto in Francia, dove si \u00e8 piazzato in terza posizione in classifica ed \u00e8 stato premiato con il disco di platino. Negli anni \u00e8 arrivato a vendere oltre un milione di copie nella solo Francia. \"Still Loving You\" \u00e8 rimasto il singolo pi\u00f9 famoso degli Scorpions fino alla pubblicazione di \"Wind of Change\" nel 1991.\nIn un'intervista, il chitarrista Rudolf Schenker ha affermato che la canzone \u00abtratta di una storia d'amore, dove i due riconoscono che potrebbe finire, ma vogliono provare un'altra volta.\u00bb\n\"Still Loving You\" \u00e8 presente anche negli album \"Moment of Glory\", ri-arrangiata dagli Scorpions assieme alla Berliner Philharmoniker, \"Acoustica\", suonata in chiave acustica, e \"Comeblack\", in una versione registrata assieme alla cantante \"Amandine Bourgeois\".\nLa canzone \u00e8 stata inserita in 22\u00aa posizione nella classifica delle \"25 pi\u00f9 grandi power ballad\" secondo VH1.\nClassifiche.\nTop 50 (Francia), German Top Singles (Germania), Nederlandse Top 40 (Paesi Bassi), Suisse Top Singles (Svizzera), Belgique Top Singles (Belgio)"}
{"id": "1304526", "revid": "1442080", "url": "https://it.wikipedia.org/wiki?curid=1304526", "title": "Enrico Benzing", "text": "Biografia.\nFiglio dello scrittore Mario Benzing e gi\u00e0 direttore responsabile di \"Auto-Moto\", dopo gli studi di ingegneria meccanica ed aerotecnica, ha scritto su \"La Gazzetta dello Sport\", come responsabile delle rubriche motoristiche e inviato alle gare di Formula 1. Chiamato da Indro Montanelli, dal 1974 scrive su \"Il Giornale\". Commissario tecnico della Federazione Motociclistica Italiana, ha rappresentato l'Italia in seno alla commissione tecnica della Federazione Internazionale dell'Automobile.\nHa vinto i premi U.S.S.I. nel 1956, la prima edizione del premio \"Dino Ferrari\" nel 1963, nel 1977 il \"Premiolino\" per uno scoop su Enzo Ferrari, nel '92 il Premio Gino Palumbo alla carriera, nel 1999 il premio \"Motor Monza\", nel 2003 il Premio U.I.G.A. alla carriera; nel 2005 il Premio dell'Automobile Club di Milano alla carriera. \u00c8 membro della Society of Engineers britannica.\nEsperto di aerodinamica, ha progettato profili alari per diverse vetture monoposto, anche di Formula 1; ha pubblicato saggi di tecnica motoristica, aerodinamica, monografie e vari cataloghi ragionati."}
{"id": "1304527", "revid": "2187", "url": "https://it.wikipedia.org/wiki?curid=1304527", "title": "Sant'Ignazio di Santhi\u00e0", "text": ""}
{"id": "1304529", "revid": "614773", "url": "https://it.wikipedia.org/wiki?curid=1304529", "title": "Guido Meineri", "text": "Biografia.\nFu iscritto all'Accademia Albertina di Torino dove frequent\u00f2 i corsi di Pier Celestino Gilardi e Andrea Gastaldi. Nel 1887 esord\u00ec alla Promotrice di Torino e nel 1898 partecip\u00f2 all'Esposizione Nazionale di Belle Arti di Torino col dipinto \"I reietti\". Visse a Genova per circa cinquant'anni frequentando l'ambiente pittorico e artistico locale, frequent\u00f2 la Famiglia Aristica Genovese e partecip\u00f2 alla fondazione della Societ\u00e0 Secessionista di Belle Arti \"Alere Flamman\".\nDopo l'esperienza fugace del divisionismo e quella pi\u00f9 durevole dell'umanitaristica d'ispirazione sociale Guido Meineri si raccoglie attorno alla tremula fiamma sentimentale della lirica pascoliana, che influenza le arti figurative del tempo bisognose di tepore poetico. Nscono cos\u00ec quelle espressioni pittoriche commosse intessute di toni grigi-perlacei e di atmosfere rosate: la natura, dinanzi al suo squardo di arista, si sfalda e svanisce per dare posto ad una visione mistica e di trasognato.\n \nPartecip\u00f2 alle esposizione nazionali di Genova, Roma, Napoli, Firenze, Milano, Torino, Bologna. Esposte anche al \"Salon d'Automne\" di Parigi e a un'esposizione internazionale di Buenos Aires.\nFu in rapporti di amicizia con Cesare Viazzi, Giuseppe Pennasilico, Angelo Costa, Andrea Figari e con gli scultori Vittorio Lavezzari e Lorenzo Orengo con i quali usava ritrovarsi al caff\u00e8 del Teatro Carlo Felice, in Galleria Mazzini.\nSue opere sono presenti alla Galleria d'Arte Moderna di Genova, alla Galleria d'Arte Moderna di Milano e nelle gallerie civiche di Napoli."}
{"id": "1304531", "revid": "78273", "url": "https://it.wikipedia.org/wiki?curid=1304531", "title": "Berlin Philharmonic Orchestra", "text": ""}
{"id": "1304543", "revid": "767487", "url": "https://it.wikipedia.org/wiki?curid=1304543", "title": "Send Me an Angel (Scorpions)", "text": "Send Me an Angel \u00e8 l'undicesima e ultima canzone dell'album \"Crazy World\" del 1990, del gruppo tedesco hard rock Scorpions. Questa canzone divenne un hit nel 1991 raggiungendo i primi posti nei charts in vari paesi (Svezia e Paesi Bassi: #4, Germania: #5, Francia e Austria: #8, Svizzera: #13, Regno Unito: #27, Stati Uniti: #44). Essa fu suonata anche negli album \"Moment of Glory\" e \"Acoustica\".\nLa versione del album live del 2000 \"Moment of Glory\" fu registrata con il cantante italiano Zucchero Fornaciari. \"Send me an Angel\" \u00e8 anche contenuta nella compilation \"Classic Bites\" edita nel 2002, alla traccia n. 9.\nNel 2004 il disc jockey tedesco Jan Wayne ne ha realizzato una versione trance, intitolata \"Here I Am (Send Me An Angel)\""}
{"id": "1304548", "revid": "1529788", "url": "https://it.wikipedia.org/wiki?curid=1304548", "title": "Ecomostro", "text": "Un ecomostro, nel linguaggio giornalistico italiano, \u00e8 un edificio o un complesso di edifici considerati gravemente incompatibili con l'ambiente naturale circostante, prevalentemente riguardo all'impatto visivo.\nEsempi di ecomostri in Italia.\nAlcuni complessi architettonici che sono stati definiti \"ecomostri\" dalla stampa nazionale."}
{"id": "1304549", "revid": "1543377", "url": "https://it.wikipedia.org/wiki?curid=1304549", "title": "A Day Without Rain", "text": "A Day Without Rain \u00e8 il quinto album in studio della musicista e cantante irlandese Enya, pubblicato nel novembre 2000 dalla Warner Music. Con pi\u00f9 di 15 milioni di copie vendute \u00e8 l'album di maggior successo di Enya e il 16\u00b0 pi\u00f9 venduto nel decennio 2000-2009.\nIl Disco.\nDescrizione.\nA Day Without Rain segna il ritorno al successo di Enya 5 anni dopo il suo ultimo album di inediti.Dopo un primo periodo di risultati discreti, il disco acquisisce una notevole fama in tutto il mondo, soprattutto grazie al singolo \"Only Time\", \u00e8 stato inserito nella colonna sonora del film \"Sweet November\" del 2000 mentre l'anno successivo \u00e8 stato prodotto un remix del pezzo ad opera di S.A.F. e Nicky Ryan, che ha riportato la canzone in testa alle classifiche, soprattutto grazie a un video pubblicato da un newyorkese dopo gli attentati dell'11 settembre 2001 che faceva uso proprio di questa rivisitazione del brano. Il secondo singolo \"Wild Child\" \u00e8 il tema principale del film giapponese \"Calmi Cuori Appassionati\" del 2001. Il brano strumentale \"A day without rain\" \u00e8 utilizzato da sempre come sigla del Meteo di Rainews24Anche se altamente acclamato dai fans, l'album ha ricevuto delle critiche per il suo breve tempo di durata e perch\u00e9 nelle versioni canadese e giapponese vi sono delle tracce aggiuntive.L'album ha riscosso un grandissimo successo, in particolare nel 2001, divenendo l'album di Enya pi\u00f9 venduto con 15 milioni di copie. Grazie ai suoi strepitosi risultati, la cantante \u00e8 stata nominata ai World Music Awards artista femminile di maggiori vendite nel 2001.\nOggi, 10 anni dopo, questo lavoro discografico rappresenta una delle massime espressioni della musica di Enya e risulta essere al numero 132 tra gli album pi\u00f9 importanti della storia della musica nonch\u00e9 uno dei pi\u00f9 grandi successi commerciali degli ultimi anni.\nPremi.\nGrammy Award : \"Miglior Album New Age\"Japanese Gran Prix Award \"Album dell'anno\"\nSuccesso.\nIn Italia l'album ha riscosso un buon successo tra la fine del 2000 e l'inizio del 2001, stazionando per 21 settimane nella Top 50 e occupandone per due la sesta posizioneLe copie vendute finora sono pi\u00f9 di 300.000, equivalenti a 3 dischi di platino e 6 dischi d'oro."}
{"id": "1304557", "revid": "188116", "url": "https://it.wikipedia.org/wiki?curid=1304557", "title": "Autorit\u00e0 delegata per la sicurezza della Repubblica", "text": "L'Autorit\u00e0 delegata per la sicurezza della Repubblica \u00e8 un organo di direzione politica e di indirizzo della Presidenza del Consiglio dei ministri, nell'ambito delle strutture d'intelligence del Sistema di informazione per la sicurezza.\nStoria.\nFu previsto con la Riforma dell'intelligence italiana del 2007, pubblicata in Gazzetta ufficiale il 13 agosto 2007. Nell'ottobre 2007 l'allora capo del governo Romano Prodi deleg\u00f2 il sottosegretario alla Presidenza del Consiglio Enrico Micheli.\nNel 2011 il Presidente del Consiglio Mario Monti inizialmente non deleg\u00f2, mantenendo le sue prerogative sull'intelligence italiana. Anche il Presidente del Consiglio Giuseppe Conte non nomin\u00f2 un'autorit\u00e0 delegata, mantenendone la responsabilit\u00e0 nelle sue mani per la durata quasi totale dei due governi da lui presieduti.\nNel giugno 2021 il consiglio dei ministri del governo Draghi approva la costituzione di una Agenzia per la cybersicurezza nazionale, alle dipendenze del presidente del Consiglio e dell'Autorit\u00e0 delegata (la delega in materia di cybersecurity viene affidata il 13 settembre 2021).\nDescrizione.\nLa legge 3 agosto 2007 n. 124 all'art. 3, ne prevede l'eventuale istituzione, con una nomina da parte del Presidente del consiglio dei ministri, che - come dice la parola stessa - pu\u00f2 delegare le sue prerogative in materia a un ministro senza portafoglio o a un sottosegretario di Stato alla Presidenza, il quale - per l'appunto - in questo caso assume la denominazione di \"Autorit\u00e0 delegata\" nello specifico ambito normativo e operativo. Viene fatta eccezione per quelle riservate in via esclusiva allo stesso Presidente del Consiglio dei Ministri, dall'art. 1, comma 1, della medesima legge.\nL'Autorit\u00e0 delegata fa parte del Comitato interministeriale per la sicurezza della Repubblica (CISR) e del Comitato interministeriale per la cybersicurezza e presiede il Collegio di vertice, composto dal Direttore generale del Dipartimento delle informazioni per la sicurezza e dai Direttori dell'AISE (Agenzia informazioni e sicurezza esterna) e dell'AISI (Agenzia informazioni e sicurezza interna).\nIl delegato durante l'incarico non pu\u00f2 esercitare ulteriori funzioni di governo."}
{"id": "1304560", "revid": "1543377", "url": "https://it.wikipedia.org/wiki?curid=1304560", "title": "Il demone incarnato", "text": "Il demone incarnato (titolo originale \"Lasher\"), pubblicato nel 1993 (in Italia soltanto nel 1996) \u00e8 il secondo libro della saga delle \"Streghe Mayfair\" di Anne Rice.\nLa trama.\nLa dottoressa Rowan Mayfair \u00e8 scomparsa poco tempo dopo essersi sposata con l'irlandese Michael Curry che, sentitosi abbandonato si perde in una struggente depressione in cui riesce a sopravvivere soltanto grazie all'uso di alcuni medicinali. Approfittando di questa situazione la tredicenne Mona Mayfair, invaghita dell'uomo, ne approfitta e intraprende una relazione sessuale con questo che, come ultimo effetto, riesce a far risvegliare Michael dal torpore in cui era caduto. L'uomo capisce che Rowan non pu\u00f2 davvero aver deciso di abbandonarlo, ma sicuramente \u00e8 stata costretta a partire e per questo decide di mettersi sulle sue tracce ad ogni costo.\nRowan nel frattempo subisce le violenze del mostro che lei stessa ha partorito. Con orrore si rende conto che Lasher attraverso lei vuole generare una figlia con cui poter far rivivere i Taltos. La violenta quindi ripetutamente e solo alla terza gestazione finalmente la donna riesce a portare a termine il parto. Durante questo periodo riesce a spedire ad un suo collega alcuni campioni di DNA da analizzare, conscia che il potere dei Taltos e delle streghe Mayfair in realt\u00e0 deve essere collegato a fattori genetici. Si scopre cos\u00ec che l'elica di DNA dei Taltos \u00e8 composta da 92 cromosomi e che molto probabilmente questi sono la causa della sua nascita anormale.\nLasher tenta nel frattempo di impregnare altre donne della famiglia Mayfair, ma tutte muoiono in seguito a violente emorragie. Finalmente durante una delle assenze del mostro, Rowan riesce a fuggire e mentre si trova in un campo partorisce Emaleth, una femmina di Taltos. Rowan, stremata, affida alla bambina (che cresce come tutti i Taltos ad una velocit\u00e0 spaventosa) di trovare Michael per lei e quindi salvarla. \nRowan viene trovata e portata in ospedale dove per salvarle la vita le viene rimosso l'utero condannandola a non poter pi\u00f9 avere figli per il resto della sua vita. Caduta in una specie di coma, viene portata a casa da Michael dove rimane in stato vegetativo.\nLasher ritorna quindi da Michael per raccontare a lui e Aaron Lightner dell'Ordine del Talamasca la storia della sua vita passata, ai tempi dei Taltos sulla Terra. Racconta di essere nato dalla Regina Anna di Inghilterra, seconda moglie di Enrico VIII d'Inghilterra e di aver vissuto a Donnelaith per diverso tempo finch\u00e9 non venne mandato in Italia per diventare sacerdote. Tornato poi in Inghilterra, venne ucciso dai protestanti. Finch\u00e9 la strega Suzanne Mayfair non lo richiam\u00f2 dal regno delle ombre.\nMichael lo ascolta durante tutto il racconto, ma non appena Lasher finisce di parlare, l'uomo gli si getta addosso e lo uccide accecato dalla rabbia per ci\u00f2 che ha fatto alla moglie. Dopodich\u00e9 lo seppellisce sotto la quercia del giardino. Va quindi nella camera della moglie dove, sgomento, vede Emaleth che nutre Rowan attraverso il suo seno. Questo risveglia Rowan che presa dal panico uccide la propria figlia con un colpo di pistola. Mentre Michael rimane immobile, intontito da quanto \u00e8 successo, la donna va a seppellire Emaleth nel giardino, accanto a Lasher."}
{"id": "1304569", "revid": "1543377", "url": "https://it.wikipedia.org/wiki?curid=1304569", "title": "Riccardo I di Normandia", "text": "Origine.\nEra figlio naturale (in quanto l'unione era secondo il \"more danico\" o uso vichingo, pagano, secondo il monaco e scrittore normanno Guglielmo di Jumi\u00e8ges) di Guglielmo I Lungaspada, jarl (equiparabile al nostro conte) dei Vichinghi e conte di Rouen, che era stato anche duca di Bretagna, e della sua sposa Sprota, che secondo i \"Flodoardi Annales\" era bretone, di alto lignaggio, come ci informa il cronista normanno e decano della collegiata di San Quintino Dudone di San Quintino.\nGuglielmo I Lungaspada, sia secondo l'\"Harald Harfager's Saga\" dello storico islandese Snorri Sturluson che secondo il monaco e cronista inglese Orderico Vitale, era figlio dello \"jarl\" o conte dei Normanni e conte di Rouen Rollone, capostipite della Casa di Normandia, e della sua seconda moglie (sposata secondo il more danico) Poppa di Bayeux, che, sia secondo Guglielmo di Jumi\u00e8ges che secondo Orderico Vitale, era la figlia del conte franco di Rennes e di Bayeux e marchese di Neustria Berengario II e di sua moglie, che, secondo lo storico francese Arthur de La Borderie, nel secondo volume del suo \"Histoire de Bretagne\", era la figlia del conte di Rennes Gurvant, che fu re di Bretagna unitamente a Pascweten o Pasquitano, conte di Vannes. Che la madre, Poppa, fosse una cristiana viene confermato anche dal 2\u00b0 verso del \"The Planctus for William Longsword\".\nBiografia.\nNato a F\u00e9camp, in Normandia, approssimativamente tra il 933 e il 934, dopo che suo padre, Guglielmo I Lungaspada, aveva domato, con la presa di Rouen una rivolta nella Normandia occidentale, la rivolta di Riouf. Dopo il 940, suo padre, Guglielmo Lungaspada si trov\u00f2 a lottare con Arnolfo I, Conte di Fiandra e Conte di Artois e l'assassinio di Guglielmo, pare dovuto all'istigazione di Arnolfo. Infatti sempre secondo Guglielmo di Jumi\u00e8ges, nel dicembre del 942, Arnolfo e Guglielmo, per appianare la disputa per la contea di Montreil (riconquistata dal conte di Montreuil, Erluino, appoggiato da Guglielmo Lungaspada), concordarono un incontro su un'isola della Somme presso Picquigny, dove si recarono coi rispettivi eserciti e, dopo l'incontro, fu ucciso a tradimento da quattro personaggi che erano tra gli accompagnatori di Arnolfo; anche Dudo di Saint-Quentin riporta la stessa versione dell'avvenimento. Rodolfo il Glabro invece racconta che il duca Guglielmo I fu ucciso a tradimento dal conte di Blois, di Tours, di Chartres e di Ch\u00e2teaudun, Tebaldo l'Ingannatore, mentre Orderico Vitale riporta che Guglielmo fu ucciso con un inganno organizzato da Arnolfo I di Fiandra; infine, anche gli \"Annalibus Rotomagensibus\" riportano l'uccisione di Guglielmo e anche la data: il 17 dicembre (\"16 kal. januar.\").\nA Guglielmo succedette Riccardo, che era ancora in giovane et\u00e0 e che era stato riconosciuto erede (a cui prestarono giuramento) da tutti i capi normanni e bretoni, tra cui Alano Barbariccia, duca di Bretagna per cui dei reggenti governarono la contea di Normandia, mentre il re di Francia, Luigi IV, dopo avergli confermato il possesso della Normandia, fece prelevare Riccardo che fu condotto, quasi in stato di reclusione, a Laon (la capitale del regno di Francia) per essere educato. Suo padre aveva lasciato una vedova, Liutgarda di Vermandois, che su suggerimento del fratello, Erberto, tra il 943 ed il 944, spos\u00f2 Tebaldo l'Ingannatore, colui che era stato accusato dell'omicidio.\nAncora secondo Guglielmo di Jumi\u00e8ges, nel 945, il giovane Riccardo riusc\u00ec a sfuggire dal suo esilio grazie all'aiuto di Osmund de Centeville e Bernard de Senlis, due vecchi alleati di suo nonno Rollone. All'inizio del suo ducato, ancora secondo Dudo di Saint-Quentin, dovette contrastare Rodolfo detto Torta, che pretendeva di succedere a Guglielmo Lungaspada; Riccardo per\u00f2 ebbe il sostegno dei signori Normanni e Rodolfo dovette andare in esilio a Parigi.\nFu cos\u00ec che nel 947, dopo essersi alleato con i capi normanni e vichinghi e approfittando della tensione esistente tra Luigi IV ed il suo vassallo pi\u00f9 potente, Ugo il Grande, Riccardo riusc\u00ec a preservare l'autonomia della Normandia al tentativo di conquista di Luigi IV e dei suoi vassalli francesi. In seguito Riccardo strinse alleanza con Ugo il Grande. Poi riusc\u00ec a fermare il re di Germania, Ottone I, che cercava di occupare Rouen.\nRiccardo poi rinforz\u00f2 l'alleanza con Ugo il Grande, attraverso un'unione matrimoniale: infatti, nel 956, si fidanz\u00f2 (un impegno di matrimonio) con Emma, la figlia terzogenita di Ugo. Questo impegno di matrimonio tra Riccardo ed Emma, viene riportato sia dall'\"Hugonis Floriacensis, Liber qui Modernorum Regum Francorum continet Actus 5\", che precisa anche che il duca Ugo, in quello stesso anno, mor\u00ec e gli successero i tre figli, Ugo, Oddone e Enrico Ottone, che da Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\", in cui dice che il fidanzamento avvenne con l'approvazione del conte, Bernard de Senlis, che l'aveva protetto quando bambino era succeduto al padre. Il matrimonio, sempre secondo Guglielmo di Jumi\u00e8ges, avvenne, dopo qualche anno, nel 960 a Rouen.\nSecondo Patrick van Kerrebrouck, nel suo Les Cap\u00e9tiens, 987-1328, nel 966, Riccardo assunse il titolo di marchese di Normandia (fu, ufficialmente il primo duca, come lo definisce il cronachista, priore dell'abbazia di Bec e sedicesimo abate di Mont-Saint-Michel, Robert di Torigny, nella sua \"Chronique\": \"Ricardi primi duci Normanniae\"). Egli si occup\u00f2 di riorganizzare il sistema militare normanno ponendo come punto di forza del nuovo esercito la cavalleria pesante, al sistema di combattimento, a piedi, tipico dei vichinghi, era subentrato il sistema di combattimento a cavallo, dove i normanni ora eccellevano.\nInoltre Riccardo che si occup\u00f2 della riorganizzazione dei sette vescovati del ducato, nel 966, aveva permesso al monaco Mainardo di Gand, che aveva gi\u00e0 riattivato l'abbazia di Saint-Wandrille sulla Senna, di ristabilire una comunit\u00e0 monastica nell'abbazia di Mont-Saint-Michel, e, nel 990 fond\u00f2 a F\u00e9camp un monastero che destin\u00f2 a casa per i canonici della cattedrale, come ci conferma il monaco e cronista, Ademaro di Chabannes. Infine tra il 988 e il 989 nomin\u00f2 suo figlio, Roberto il Danese, Arcivescovo di Rouen, cio\u00e8 titolare della diocesi pi\u00f9 importante del ducato; Roberto, che era stato da poco creato primo conte d'\u00c9vreux, tenne entrambe le cariche per circa cinquant'anni.\nSecondo la professoressa Elisabeth Van Houts, nel suo \"The Normans in Europe\", Riccardo, nel 991, fece un'alleanza col re d'Inghilterra Etelredo II per aiutarsi contro le razzie e le devastazioni dei Vichinghi. Riccardo mor\u00ec a F\u00e9camp in Normandia il 20 novembre 996 per cause naturali, come ci conferma Guglielmo di Jumi\u00e8ges e fu sepolto a Fecamp, sia secondo l'\"Ademari Historiarum liber III\", che secondo il \"Brevis Relatio de Origine Willelmi Conquestoris\". Gli succedette il figlio primogenito, Riccardo detto \"Il Buono\", come ci conferma Orderico Vitale.\nRiccardo era bilingue essendo stato ben educato a Bayeux e durante il suo regno ebbe sempre un occhio di riguardo nei confronti dei suoi sudditi danesi a scapito di quelli di origine francese.Durante il suo regno la Normandia venne completamente cristianizzata e anche la popolazione dei colonizzatori norvegesi e danesi si francesizz\u00f2, e assistette all'introduzione del sistema feudale (i proprietari terrieri ricevevano dal duca i loro feudi e in cambio dell'omaggio feudale e de servizi militari), facendo ben presto della Normandia uno degli stati feudali pi\u00f9 importanti del continente europeo.\nMatrimoni e discendenza.\nNel 960 Riccardo aveva sposato Emma di Parigi, figlia terzogenita del Marchese di Neustria demarcus, conte d'Orleans e conte di Parigi (dal 936 chiamato duca dei Franchi) e futuro duca di Borgogna, Ugo il Grande, e della sua terza moglie Edvige di Sassonia, figlia del defunto re di Germania, Enrico I l'Uccellatore e sorella del re di Germania e futuro imperatore, Ottone I, come ci riporta, nelle sue cronache, Rodolfo il Glabro. Emma era la sorella del futuro re di Francia, Ugo Capeto, e del futuro duca di Borgogna, Enrico Ottone. Emma a Riccardo non diede figli.\nRimasto vedovo, nel 964, secondo il monaco e cronachista Roberto di Torigni, qualche anno dopo, secondo altre fonti, subito dopo la morte di Emma, sia secondo il Torigni che secondo Guglielmo di Jumi\u00e8ges, Riccardo si un\u00ec a Gunnora, di cui non si conoscono gli ascendenti, ma definita una vergine di una nobilissima famiglia di origine vikinga. Secondo Guglielmo di Jumi\u00e8ges, Riccardo partecip\u00f2 ad una partita di caccia durante la quale venne ospitato da un signorotto locale, della cui moglie, Seinfreda, si innamor\u00f2 perdutamente. Tuttavia la donna rifiut\u00f2 le attenzioni del sovrano e le dirott\u00f2 su sua sorella, Gunnora.\nGunnora, secondo Dudo di Saint-Quentin, divenne amante del duca e, solo a seguito delle pressioni dei consiglieri, che desideravano un legittimo erede, Riccardo la spos\u00f2. Gunnora a Riccardo diede otto figli legittimi:\nRiccardo ebbe anche dei figli illegittimi da diverse amanti (o mogli \"More danico\", alla maniera vichinga) tra i quali sono da annoverare:"}
{"id": "1304573", "revid": "1442080", "url": "https://it.wikipedia.org/wiki?curid=1304573", "title": "Campionato oceaniano femminile di pallacanestro 2007", "text": "Il 12\u00ba Campionato Oceaniano Femminile di Pallacanestro FIBA 2007 (noto anche come FIBA Oceania Championship for Women 2007) si \u00e8 svolto dal 26 al 29 settembre 2007 in Nuova Zelanda, nella citt\u00e0 di Dunedin.\nI Campionati oceaniani femminili di pallacanestro sono una manifestazione biennale tra le squadre nazionali femminili del continente, organizzata dalla FIBA Oceania.\nQualificazioni olimpiche.\nL'Australia \u00e8 gi\u00e0 qualificata alle olimpiadi di diritto, in quanto nazionale vincente dei Campionati del Mondo per Donne FIBA 2006. La squadra campione d'Oceania parteciper\u00e0 di diritto alle Olimpiadi di Pechino 2008. Inoltre la squadra perdente parteciper\u00e0 al Torneo di Qualificazione Olimpica.\nCampione.\nCampione d'Oceania 2007\nAustralia(11\u00ba titolo)\nSquadre qualificate alle Olimpiadi.\nLe dovranno disputare il torneo di qualificazione olimpica nel 2008 per accedere al torneo olimpico di Pechino 2008."}
{"id": "1304576", "revid": "110157", "url": "https://it.wikipedia.org/wiki?curid=1304576", "title": "Gauliga 1938-1939", "text": "L'edizione 1938-1939 della Gauliga vide la vittoria finale dello .\nDa questa edizione il campionato si allarg\u00f2 a 18 squadre, in seguito alle annessioni naziste dell'Austria e dei Sudeti. Se nel secondo caso il relativo campionato regionale fu creato dal nulla, nel primo caso si utilizz\u00f2 il vecchio campionato austriaco di calcio, che and\u00f2 avanti con le stesse regole ma come fase preliminare del campionato nazionale tedesco."}
{"id": "1304578", "revid": "834", "url": "https://it.wikipedia.org/wiki?curid=1304578", "title": "P3k", "text": ""}
{"id": "1304579", "revid": "1086846", "url": "https://it.wikipedia.org/wiki?curid=1304579", "title": "Societ\u00e0 Sportiva Lazio 1934-1935", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1934-1935.\nStagione.\nLa Lazio nel 1934-1935 disput\u00f2 il campionato di Serie A classificandosi al quinto posto con 32 punti.\nOrganigramma societario.\nArea direttiva\nArea tecnica\nRosa.\n ()\n ()\n ()"}
{"id": "1304580", "revid": "1573940", "url": "https://it.wikipedia.org/wiki?curid=1304580", "title": "Masaoka Shiki", "text": "Il vero nome era Masaoka Tsunenori, sebbene fin da bambino fosse chiamato \"Noboru\". Viene di solito considerato, con Matsuo Bash\u014d, Yosa Buson e Kobayashi Issa, uno dei quattro grandi \"haijin\", l'unico a non esser vissuto nel periodo Edo (risale infatti al periodo Meiji).\nBiografia.\nTsunenori nacque nella citt\u00e0 di Matsuyama, nell'antica provincia Iyo (oggi Prefettura di Ehime) da un \"samurai\" di modeste capacit\u00e0 economiche, Tsunenao, e da Yae, figlia del maestro di scuola Ohara Kanzan.\nRimasto orfano di padre a cinque anni, viene istruito dallo stesso Kanzan (un uomo severo e ligio alla tradizione) allo studio dei classici cinesi.\nTrasferitosi a Tokyo nel 1883 con l'intento di studiare filosofia o scienze politiche in previsione di una carriera politica, si iscrisse alla facolt\u00e0 di letteratura giapponese, negli stessi anni di Natsume S\u014dseki e Akiyama Saneyuki. Affascinato dalla letteratura, lasci\u00f2 comunque gli studi nel 1892 per un lavoro di giornalista nel quotidiano \"Nippon\".\nTsunenori soffr\u00ec di tubercolosi per tutta la vita: nel 1889 scelse lo pseudonimo di \"Shiki\" perch\u00e9 la sua scrittura in kanji poteva venir letta anche come \"Hototogisu\", cio\u00e8 \"cuculo\", un uccello che secondo la tradizione giapponese canta finch\u00e9 tossisce sangue.\nLa situazione peggior\u00f2 quando fu scelto come corrispondente di guerra durante la Prima guerra sino-giapponese. Tornato nel 1895, si trasfer\u00ec a Matsuyama nella casa di S\u014dseki Natsume, rendendosi conto di essere ormai malato \"terminale\". Dal 1898 fu costretto a restare a letto.\nScrisse continuamente, lasciando anche dei diari nel periodo 1901-1902 contenenti anche parecchie poesie. Mor\u00ec a Tokyo il 19 settembre 1902.\nOpere.\nMasaoka Shiki fu un convinto riformatore della poesia giapponese. Lui stesso coni\u00f2 i termini \"haiku\" e \"tanka\" (sostituendo \"hokku\" e \"waka\"). Dalle colonne del \"Nippon\" si scagli\u00f2 contro la tradizione poetica giapponese, da lui definita ormai sterile, limitata e imitativa. La sua polemica si concentr\u00f2 particolarmente contro il \"mostro sacro\" della poesia giapponese, Matsuo Bash\u014d, preferendogli decisamente il meno conosciuto Yosa Buson per la sua raffinatezza priva degli elementi prosaici e meramente esplicativi per i quali accusava Bash\u014d in \"Bash\u014d Zatsudan\" (\"Miscellanea riguardo a Bash\u014d\").\nRivendic\u00f2 inoltre libert\u00e0 di temi e di sillabazione, e introdusse in modo massiccio il realismo negli \"haiku\", fondando il concetto di shasei (\u5199\u751f\u6d3e, quadri dalla vita). Collabor\u00f2 a fondare la rivista letteraria \"Hototogisu\", la cui direzione pass\u00f2 poi al suo discepolo Takahama Kyoshi e che fu una tra le voci pi\u00f9 influenti della poesia giapponese nel periodo Meiji e nel periodo Taish\u014d. \nDal 1898 la sua critica si concentr\u00f2 sui \"tanka\", la cui situazione a suo avviso era ancora pi\u00f9 stagnante che non quella degli \"haiku\". Pubblic\u00f2 critiche serrate sulle antiche antologie imperiali Kokinshu e Shin Kokinshu, in una rubrica chiamata \"Utayomi ni atauru sho\" (\"Libro donato ai compositori di poesia\"). Chiese a gran voce un ritorno al tono vigoroso e diretto del Man'y\u014dsh\u016b (risalente all'ottavo secolo), e rivalut\u00f2 anche l'opera del terzo Sh\u014dgun Kamakura, Minamoto no Sanetomo.\nFond\u00f2 anche un circolo letterario, il \"Negishi Tanka Society\", per promuovere le sue idee sulla poesia \"tanka\". Uno dei suoi membri, Ito Sachio, continu\u00f2 il suo operato dopo la sua morte.\nLa sua eredit\u00e0 \u00e8 molto imponente; rivitalizz\u00f2 praticamente da solo la tradizione poetica giapponese. Sebbene all'epoca le sue idee apparissero rivoluzionarie, rimase sempre nei confini della versificazione tradizionale, al contrario dei successivi cultori del verso libero.\nLe sue opere, con la loro austerit\u00e0 e la loro freschezza, lo mantengono attuale anche ai giorni nostri. Viene considerato uno dei \"quattro grandi maestri\" della poesia haiku, assieme a Bash\u014d, Buson e Kobayashi Issa."}
{"id": "1304581", "revid": "12222", "url": "https://it.wikipedia.org/wiki?curid=1304581", "title": "Organismi Geneticamente Modificati", "text": ""}
{"id": "1304585", "revid": "12222", "url": "https://it.wikipedia.org/wiki?curid=1304585", "title": "Organismo Geneticamente Modificato", "text": ""}
{"id": "1304586", "revid": "767487", "url": "https://it.wikipedia.org/wiki?curid=1304586", "title": "Colors - Colori di guerra", "text": "Colors - Colori di guerra (\"Colors\") \u00e8 un film del 1988 diretto da Dennis Hopper con Robert Duvall e Sean Penn. La pellicola segn\u00f2 il ritorno di Hopper come regista dopo 8 anni (l'ultimo film fu infatti Snack bar blues).\nTrama.\nLos Angeles, due agenti della Community Resources Against Street Hoodlums (C.R.A.S.H.), la sezione di polizia dedicata al controllo delle bande giovanili della citt\u00e0, che si suddividono essenzialmente in \"Crips\", che indossano \"colori\" blu, ed i \"Bloods\", rossi, vengono assegnati in coppia ma essi sono molto differenti sia nell'et\u00e0 che nel modo di concepire la loro attivit\u00e0: Bob Hodges \u00e8 un poliziotto con 19 anni di servizio sulle spalle, maturo, con famiglia, responsabile ed incline a cercare il dialogo con i ragazzi, mentre il secondo, Danny McGavin, \u00e8 giovane, intransigente, non estraneo a metodologie di lavoro \"dure\" e desideroso di arrestare chiunque commetta un reato anche di piccola entit\u00e0.\nNonostante Hodges cerchi di consigliare il collega a modificare certi aspetti del suo agire, al fine di permettergli di conquistarsi la fiducia dei ragazzi, le incomprensioni ed i diversi modi di operare portano i due dapprima ad allontanarsi e successivamente a scontrarsi, fino al punto in cui Hodges chiede al suo superiore di essere assegnato in coppia con un altro agente.\nPrima che ci\u00f2 possa accadere tuttavia i due partecipano all'arresto dei componenti di una banda che conoscono bene, tanto che Hodges aveva cercato precedentemente di intercedere per alcuni di loro, mettendoli in contatto con un assistente sociale, e che ne ha appena trucidato una rivale ma, nella sparatoria che ne segue, Hodges resta ucciso e, una volta che McGavin rientra in servizio, cercher\u00e0, avendoli compresi, di mettere a frutto, con il suo nuovo giovane collega, gli insegnamenti dell'anziano \"maestro\".\nProduzione.\nIl film \u00e8 stato girato interamente a Los Angeles. La sceneggiatura originale di Richard Di Lello si svolgeva a Chicago ed era pi\u00f9 incentrata sullo spaccio di droga, ma il regista Dennis Hopper ordin\u00f2 dei cambiamenti e assunse Michael Schiffer, spostando l'ambientazione a Los Angeles e incentrando maggiormente la storia sul mondo della strada."}
{"id": "1304591", "revid": "486946", "url": "https://it.wikipedia.org/wiki?curid=1304591", "title": "FIBA Oceania Championship per Donne 2007", "text": ""}
{"id": "1304592", "revid": "112472045", "url": "https://it.wikipedia.org/wiki?curid=1304592", "title": "Gens Lemonia", "text": "La gens Lemonia fu un'antichissima famiglia patrizia, esistente gi\u00e0 ai tempi di Romolo, e probabilmente inclusa nelle cento gentes originarie ricordate dallo storico Tito Livio. Secondo l'illustre studioso Theodor Mommsen l'antichit\u00e0 di questa famiglia si deduce dal fatto che essa diede il nome ad una delle antiche Trib\u00f9 rustiche, l'omonima \"Trib\u00f9 Lemonia\", che comprendeva oltre ad Ancona e Bononia, anche alcuni centri umbri come Sentino, Attidio e, pi\u00f9 a sud, Hispello.\nIn base a quanto riferisce lo storico Pompeo Festo, la Trib\u00f9 Lemonia appartenne all'omonimo \u201cPagus\u201d, posto in origine lungo la Via Latina, nella zona attualmente denominata \u201cRoma Vecchia\u201d.\nPoich\u00e9 in epoca storica si trovano esponenti della Gens Lemonia soltanto di ceto plebeo, il Mommsen ritiene che la famiglia patrizia originaria si fosse estinta precocemente, lasciando tuttavia il nome alla propria Trib\u00f9, divenuta nel 495 a.C. una delle prime 16 Trib\u00f9 Rustiche.\nLe notizie storiche relative alla Trib\u00f9 Lemonia sono piuttosto scarse: sappiamo che all'epoca di Silla il Pago Lemonio venne fortificato, e da villaggio rustico si trasform\u00f2 in un piccolo \"oppidum\", cio\u00e8 una colonia militare; alla Trib\u00f9 Lemonia vennero in seguito ascritti vari territori italici e provinciali oggetto di conquista da parte dei Romani, tra i quali quelli delle citt\u00e0 di Bologna e Durazzo."}
{"id": "1304593", "revid": "110157", "url": "https://it.wikipedia.org/wiki?curid=1304593", "title": "Museo degli affreschi Giovanni Battista Cavalcaselle", "text": "Il Museo degli affreschi \"G.B. Cavalcaselle\" \u00e8 un museo facente parte dei musei civici di Verona. \nStoria e descrizione.\nFu realizzato all'interno del convento di San Francesco al Corso, risalente al XIII secolo, e per questo \u00e8 annesso anche alla Tomba di Giulietta, aperta nel 1935 da Antonio Avena nel luogo in cui era stata posta l'arca che accolse i corpi di Romeo e Giulietta (secondo una leggenda), facendone una attrazione turistica. \nIl Museo degli affreschi dedicato al grande storico dell'arte veronese Giovanni Battista Cavalcaselle venne inaugurato nel 1975, raccogliendo soprattutto affreschi staccati da palazzi e chiese veronesi, per ragioni per lo pi\u00f9 conservativi. Le opere si datano tra il X e il XVI secolo, e comprendono frammenti della decorazione di Altichiero nei palazzi scaligeri, un ciclo di Jacopo Ligozzi eseguito col padre Ermanno, e alcuni affreschi staccati da facciate di palazzi veronesi, tra cui opere dei manieristi Paolo Farinati e Bernardino India. \nIn quella che \u00e8 l'aula della ex-chiesa sono poi raccolti, a rotazione, una serie di dipinti dai depositi del museo di Castelvecchio, soprattutto di autori di scuola veronese del XVI e XVII secolo, tra cui ad esempio un nucleo di opere di Giovanni Francesco Caroto. Nei sotterranei si trovano anfore di origine romana, datate all'incirca I secolo d.C."}
{"id": "1304594", "revid": "1305772", "url": "https://it.wikipedia.org/wiki?curid=1304594", "title": "P90", "text": ""}
{"id": "1304597", "revid": "124348128", "url": "https://it.wikipedia.org/wiki?curid=1304597", "title": "Episodi de I Griffin (quarta stagione)", "text": "La quarta stagione della serie televisiva I Griffin, composta da 30 episodi, fu trasmessa negli Stati Uniti su Fox dal 1\u00ba maggio 2005 al 21 maggio 2006. Gli ultimi tre episodi, esclusi dalla numerazione ufficiale della Fox, sono una versione modificata del film \"La storia segreta di Stewie Griffin\". La stagione fu trasmessa in italiano dal 6 luglio all'11 ottobre 2006 su Italia 1, tranne i suddetti tre episodi che furono invece trasmessi il 31 marzo 2008 sulla stessa rete. \nLa quarta stagione de I Griffin fa anche da revival della serie dato il fatto che la Fox inizialmente chiuse la produzione della serie con la terza stagione.\n\"I due volti della passione\".\nDurante la loro seconda luna di miele, Peter e Lois riescono ad accedere alla suite privata di Mel Gibson di un hotel, e scoprono lo scandaloso sequel de \"La passione di Cristo\". Nel frattempo a Quahog, Brian e Stewie devono fare i conti con Chris, scoperto a bere alcolici durante una festa della scuola...\n\"Tutto accadde in una scuola\".\nTutti i Griffin (tranne Meg) si recano alla scuola Buddy Cianci per prendere parte ad una lezione speciale di inizio anno, durante la lezione l'insegnante d'inglese, la signora Clifton, scoprir\u00e0 di aver vinto alla lotteria, andandosene gridando dalla classe e licenziandosi, il nuovo insegnante d'inglese che la sostituir\u00e0, sar\u00e0 proprio Brian, che instaurer\u00e0 presto un bel rapporto con la classe, tuttavia un giorno verr\u00e0 spostato in una classe di delinquenti in cui cercher\u00e0 inutilmente di insegnare letteratura inglese, nel frattempo arriva la sua sostituta, Lana Lockhart, una donna bionda e seducente che attirer\u00e0 subito l'attenzione dei ragazzi, compreso Chris, che prover\u00e0 inutilmente a conquistarla usando dei consigli orribili dategli da Peter, la signora Lockhart allora decider\u00e0 di sfruttarlo a suo vantaggio, dicendogli che potranno stare insieme solo se Chris uccider\u00e0 suo marito, il ragazzo per\u00f2 rifiuter\u00e0 e la signora Lockhart decider\u00e0 di ucciderlo da sola usando un orso. \nNel frattempo Lois viene a sapere della cosa attraverso un biglietto trovato nella tasca di Chris e si reca nell'abitazione della donna e del marito, dopo aver trovato il cadavere lo butter\u00e0 in un lago in modo da non far andare il figlio in galera. \nIl giorno seguente con una notizia al telegiornale la famiglia scoprir\u00e0 che in realt\u00e0 \u00e8 stata la stessa Lana Lockhart ad uccidere il marito, a fine episodio viene vista in un motel con l'orso che ha usato per ucciderlo, che si scopre essere il suo fidanzato. \n\"Ambizione cieca\".\nLois viene spiata in bagno da Quagmire che viene arrestato, ma il suo amico Joe lo fa uscire di prigione, essendo un poliziotto, cos\u00ec chiede a Peter di fargli passare la sua ossessione per le donne. Intanto, geloso dei successi dei suoi amici, Peter decide di entrare nel guinness dei primati.\nNel corso dell'episodio, Peter ha un scontro con Ernie il pollo gigante.\n\"Il brutto anatroccolo\".\nMeg partecipa al programma \"Il brutto anatroccolo\" per diventare pi\u00f9 bella. Durante uno spettacolo al carcere di Quahog, ogni membro della famiglia prende in mano uno strumento, con Meg come cantante. Lo spettacolo riscuote un notevole successo e la band della famiglia diviene famosa.\n\"Amicizia tradita\".\nLoretta e Quagmire intraprendono una relazione segreta alle spalle di Cleveland, accusato dalla moglie di non riuscire pi\u00f9 a soddisfarla sessualmente.\n\"Genio ritardato\".\nDopo aver vinto una partita all'edizione per bambini di \"Trivia\", Peter sfida Brian che lo accusa di non essere realmente un genio, e fa un test per valutare il suo quoziente intellettivo. Ma quando riceve i risultati, scopre di essere mentalmente ritardato.\n\"Brian lo scapolo\".\nBrian partecipa per errore al reality show \"Single\" insieme a Quagmire. Nel frattempo, sotto il controllo di un brufolo di nome \"Doug\", Chris si trasforma in un vandalo, finendo nei guai con la polizia.\n\"Lo scambio equo\".\nPer saldare un conto salato in farmacia, Peter decide di vendere Meg al figlio di Mort Goldman, proprietario del negozio. Intanto, Stewie si innamora della sua nuova babysitter.\n\"Evadere sembra facile ma...\".\nLois diventa cleptomane, iniziando a rubare qualunque cosa le passi davanti. Joe la scopre e la arresta, ma riesce ad evadere e, insieme al resto della famiglia, fugge ad \"Asiantown\", dove inizia una nuova vita.\n\"Top model\".\nI Griffin vincono una regata contro il padre di Lois, occasione questa usata dalla figlia per rinfacciargli il suo comportamento censorio. Brian ottiene da Stewie una medicina contro i vermi rettali, ma in cambio che lui lavori in una \"ditta\" dallo stesso Stewie messa in piedi. Lois arriva ad essere una top model, esibendo un comportamento anoressico e sempre pi\u00f9 scandaloso, costringendo Peter a fermarla collaborando con suo padre (dopo aver mangiato una pigna per ottenere la sua collaborazione).\n\"Il mio migliore amico\".\nBrian si innamora di una giovane insegnante afro-americana, e insieme propongono di cambiare il nome della scuola superiore di Quahog e intitolarla a Martin Luther King. Per ripicca, Peter convoca James Woods (a cui \u00e8 dedicato l'istituto) e insieme diventano grandi amici.\n\"Naufragio perfetto\".\nDurante una gita in barca, Peter, Joe, Quagmire e Cleveland si ritrovano in mezzo a una tempesta, e naufragano su un'isola deserta in mezzo all'oceano. Nel frattempo a Quahog la popolazione li d\u00e0 per morti, e Lois decide di ri-sposarsi con Brian.\n\"In fuga dai problemi\".\nBullizzato dopo il primo giorno di scuola alla \"James Woods High\", Chris decide di arruolarsi nell'esercito della pace per sfuggire al problema di essere un novellino. Intanto a Quahog, Peter trova un nuovo lavoro alla fabbrica di birra locale.\n\"Abbasso la censura\".\nDopo uno scandaloso incidente alla premiazione degli Emmy, il comitato TV decide di censurare i contenuti televisivi. Peter decide cos\u00ec di creare una rete televisiva in proprio (la \"PTV\") priva di ogni censura come in passato, ma finisce nei guai.\n\"Brian torna al college\".\nBrian viene assunto dal prestigioso The New Yorker, ma da l\u00ec a poco viene licenziato poich\u00e9 non ha mai completato il college; Brian decide cos\u00ec, con l'aiuto di Stewie, di completare gli studi. Nel frattempo, Peter e amici, dopo aver vinto un concorso televisivo anni '80, formano il loro A-Team.\n\"L'amore di pap\u00e0\".\nChris \u00e8 costretto a svolgere alcuni lavoretti per il suo anziano e pervertito vicino di casa, il signor Herbert, dopo avergli rotto la finestra. Nel frattempo, Peter e Stewie decidono di trascorrere un po' pi\u00f9 di tempo insieme, ai danni di Lois.\n\"Se non son matti\".\nDopo aver avuto dal dottore la notizia di essere molto grasso, Peter decide di fondare un gruppo di sostegno per le persone in sovrappeso. Intanto, Lois scopre di avere un fratello rinchiuso in manicomio. Il problema \u00e8 che il fratello in questione \u00e8 uno psicopatico killer di persone in sovrappeso. Cos\u00ec tenta di uccidere Peter ma viene fermato da Lois e torna in manicomio.\n\"Padre, figlio e spirito Fonzie\".\nPeter decide di creare una chiesa dedicata ad Arthur Fonzarelli di Happy Days dopo aver avuto alcune delicate discussioni in materia religiosa con suo padre Francis e questi ha voluto battezzare Stewie. Tuttavia l'acqua santa era inquinata, e cos\u00ec il sistema immunitario di Stewie si indebolisce a tal punto che il bambino \u00e8 costretto a girare in una sfera di plastica.\n\"La vita \u00e8 uno swing\".\nA seguito di un incidente, Brian cade in depressione, ma riesce a riprendersi e a iniziare una nuova vita come seconda voce per la band di Frank Sinatra Jr.. Meg intanto, per trovare nuove amiche, finge di essere lesbica.\n\"Il grande giocatore\".\nPeter diventa un giocatore dei New England Patriots e si trasferisce temporaneamente in Inghilterra. Nel frattempo, Stewie perseguita Brian per farsi restituire una somma di denaro.\n\"Oggi sposi\".\nPeter vince a La ruota della fortuna una settimana di cameriera gratis, ma questa si innamora di Quagmire, con l'intenzione di sposarlo. Intanto, Lois cerca disperatamente di svezzare Stewie.\n\"Grasso \u00e8 bello\".\nPer evitare rischi di impreviste gravidanze, Peter fa la vasectomia: Lois, in astinenza, per soffocare la rabbia inizia a mangiare fino a diventare obesa. Nel frattempo, Bertram, nato da uno spermatozoo depositato alla banca del seme da Peter, viene alla luce, e inizia una guerra contro Stewie, ma alla fine si arrende. L'obesit\u00e0 di Lois fa tornare in Peter il desiderio sessuale, tuttavia Lois ha un infarto e, per operarla, le viene tolto il grasso accumulato.\n\"Nuovi talenti\".\nMeg inizia a lavorare come assistente del sindaco Adam West, ma Brian e Stewie indagano di nascosto sui misteri del primo cittadino e scoprono ben presto una scioccante verit\u00e0. Nel frattempo, Peter e Lois partecipano a un concorso per nuovi talenti di Quahog.\n\"Peterotica\".\nDeluso da un romanzo erotico comprato in un porno-shop, Peter decide di diventare lui stesso uno scrittore di romanzi erotici.\n\"Ora puoi anche baciare... il ragazzo\".\nJasper, il cugino gay di Brian, arriva a Quahog, dove decide di sposarsi. Ma quando il sindaco West decide di vietare i matrimoni tra gay, Brian decide di fare una petizione per impedirlo. Il sindaco West non accetta la richiesta di Brian e quest'ultimo lo prende in ostaggio.\n\"Strane presenze\".\nScavando, Peter trova il teschio di un nativo americano sepolto nel cortile. Brian lo avverte di rimetterlo a posto, ma Peter decide di usarlo nei modi pi\u00f9 disparati. Quella notte, i Griffin iniziano ad avvertire una serie di fenomeni paranormali.\n\"La storia sconclusionata della famiglia Griffin\".\nLois e Peter sentono un suono provenire dal piano di sotto. Peter guarda gi\u00f9 dalle scale e trova tre ladri in passamontagna. L'intera famiglia entra in allarme e si rifugia nella stanza anti-panico di Peter. L\u00ec dentro Peter decide di raccontare la storia della famiglia Griffin."}
{"id": "1304599", "revid": "767487", "url": "https://it.wikipedia.org/wiki?curid=1304599", "title": "Alfredo Mazzoni", "text": "Carriera.\nGiocatore.\nCresciuto calcisticamente nel , di cui secondo il Resto del Carlino \u00e8 tra i migliori giocatori che vi abbiano giocato. Con la maglia del club esord\u00ec in massima serie a 16 anni nella partita in Pisa-Modena del dicembre 1924 segnando anche il suo primo gol, che garant\u00ec il successo agli emiliani e che lo fece diventare il pi\u00f9 giovane marcatore del club.\nPass\u00f2 nel 1931 al , prima di collezionare 5 presenze nell'Ambrosiana-Inter vicecampione d'Italia. Torn\u00f2 poi per un anno al , per essere quindi ceduto alla Roma. Gioc\u00f2 in seguito con la maglia del Ravenna, dopo aver militato anche un anno con la .\nRitorna a giocare nel durante il Campionato Alta Italia 1944, rivestendo contemporaneamente anche il ruolo di allenatore.\nNelle varie competizioni, ha amareggiato 91 volte gli avversari del Modena con i suoi tiri, risultando il miglior marcatore della storia del club canarino.\nConta inoltre sei presenze in Nazionale B.\nAllenatore.\nLa carriera d'allenatore intraprese nel Ravenna mentre vi giocava; sfior\u00f2 nella stagione 1940-1941 la promozione in Serie B, persa a favore del Pescara solo per il quoziente reti. Pass\u00f2 quindi alla .\nDa allenatore, port\u00f2 il , nel 1946-1947, al terzo posto nel campionato di Serie A, dietro il Grande Torino e la Juve, dalla quale il distacco fu solo di due punti; durante la stagione la squadra batt\u00e9 in casa il Milan per 2-1, il 24 novembre 1946, la Juventus per 1-0, il 22 dicembre 1946 e l'Inter, anche per 1-0, il 19 gennaio 1947.\nNel 1950 guid\u00f2 il Vicenza, per passare l'anno successivo al ; nel 1954 Fulvio Bernardini lo scelse per le squadre giovanili della Fiorentina, dove questi scopr\u00ec Giuliano Sarti; per la sua opera a Firenze ottenne il Seminatore d'Oro, quindi torn\u00f2 a Modena, dove scopr\u00ec Giorgio Rognoni.\nIl lo ha inserito nella sua Hall of fame."}
{"id": "1304601", "revid": "229617", "url": "https://it.wikipedia.org/wiki?curid=1304601", "title": "Anna Politovskaja", "text": ""}
{"id": "1304611", "revid": "191797", "url": "https://it.wikipedia.org/wiki?curid=1304611", "title": "Shiki Masaoka", "text": ""}
{"id": "1304612", "revid": "1522738", "url": "https://it.wikipedia.org/wiki?curid=1304612", "title": "Abu Dhabi", "text": "Abu Dhabi, o pi\u00f9 correttamente 'Ab\u016b \u1e92abiyy (), \u00e8 la capitale degli Emirati Arabi Uniti e capitale dell'omonimo emirato. Abu Dhabi si trova su un'isola a forma di T che si protende nel Golfo Persico dalla costa centro-occidentale. Nel 2014, la citt\u00e0 vera e propria contava una popolazione di 1,5 milioni di persone.\nLa citt\u00e0 fu fondata nel 1791 dalla trib\u00f9 beduina dei Ban\u016b Y\u0101s, che avevano occupato la regione, lasciando il Najd poich\u00e9 in contrasto con i wahhabiti dell'Arabia.\nAbu Dhabi ospita uffici del governo federale, \u00e8 la sede del governo degli Emirati Arabi Uniti, sede della famiglia degli Emiri di Abu Dhabi e del Presidente degli Emirati Arabi Uniti, che proviene da questa famiglia. Il suo rapido sviluppo e l'urbanizzazione, accoppiata con il relativamente alto reddito medio della sua popolazione, ha trasformato la citt\u00e0 in una grande e avanzata metropoli. Oggi la citt\u00e0 \u00e8 il centro del paese nelle attivit\u00e0 politiche e industriali, oltre ad essere un importante centro culturale e commerciale. Abu Dhabi rappresenta circa i due terzi dell'economia degli Emirati Arabi Uniti con circa 400 miliardi di dollari statunitensi.\nAbu Dhabi \u00e8 la quarta citt\u00e0 pi\u00f9 cara per i lavoratori espatriati nella regione, nel 2014 \u00e8 stata la 68\u00aa citt\u00e0 pi\u00f9 costosa al mondo.\nOltrepassando oltre 300 citt\u00e0, tra cui Tokyo, Basilea, Monaco e Vienna, la capitale degli Emirati Arabi Uniti \u00e8 tornata in cima alla lista come la citt\u00e0 pi\u00f9 sicura al mondo. L'indice di sicurezza dell'emirato \u00e8 cresciuto da 86,46 punti nel primo semestre del 2017 a 88,26 punti nei primi sei mesi del 2018.\nStoria.\nParte di Ab\u016b Dhab\u012b venne colonizzata gi\u00e0 nel III secolo a.C. Nella storia antica i nomadi si adattarono a vivere di pastorizia e di pesca, modelli tipici di tutta la regione. Nel VII secolo l'area era cristiana e recenti scavi archeologici, iniziati nel 1992, hanno portato alla luce i resti murari di un monastero cristiano preislamico, probabilmente nestoriano, sull'isola di Sin B. Y\u0101s, che si pensa risalga al VII secolo e che probabilmente ospitava una comunit\u00e0 di 30-40 monaci, ma dal secolo successivo l'Islam divenne la religione dominante in quell'area, rimanendo tale fino ai giorni nostri.\nL'origine attuale di Ab\u016b Dhab\u012b \u00e8 connessa all'ascesa di un'importante confederazione tribale, quella dei Banu Yas, che alla fine del XVIII secolo prese il controllo di Dubai.\nFino alla met\u00e0 del XX secolo l'economia di Ab\u016b Dhab\u012b era basata quasi interamente sull'allevamento di dromedari, la produzione di datteri e verdure, prodotte nelle oasi dell'interno di al-\u02bfAyn e L\u012bw\u0101, sulla pesca e la ricerca delle perle nella costa della citt\u00e0 di Ab\u016b Dhab\u012b, occupata principalmente durante i mesi estivi. La maggior parte delle costruzioni degli insediamenti di Ab\u016b Dhab\u012b era costituita da foglie di palma, mentre le famiglie ricche vivevano in capanne di fango. La crescita dell'industria della perla nel corso del XX secolo rese pi\u00f9 difficile la vita degli abitanti di Ab\u016b Dhab\u012b, giacch\u00e9 la perla era la materia di maggior esportazione e frutto di un enorme guadagno per i pochi ricchi locali.\nNel 1939 lo \"Shaykh\" Shakhbut II bin Sultan Al Nahyan rilasci\u00f2 la prima concessione petrolifera, ma il primo rinvenimento di petrolio risale al 1958. All'inizio, i guadagni derivati dal petrolio ebbero uno scarso impatto sull'economia: furono costruiti pochi edifici e tutti non molto alti, mentre solo nel 1961 venne terminata la prima strada asfaltata. \"Shaykh\" Shakhbut, che nutriva dubbi circa il regolare versamento delle \"royalties\" derivanti dal petrolio, prefer\u00ec adottare un atteggiamento cauto, risparmiando quel denaro piuttosto che spingere per un maggior sviluppo economico di Ab\u016b Dhab\u012b. Suo fratello, Zayed bin Sultan Al Nahyan, vide che l'enorme quantit\u00e0 di ricchezza avrebbe garantito di apportare modifiche radicali ad Ab\u016b Dhab\u012b e la famiglia al potere, gli \u0100l Nahayan, decise che Zayed dovesse diventare il nuovo Shaykh, sostituendo il fratello, portando cos\u00ec a compimento la sua idea di sviluppo economico della citt\u00e0.\nLa citt\u00e0 di Ab\u016b Dhab\u012b \u00e8 una delle citt\u00e0 pi\u00f9 moderne del mondo, con una vivace edilizia che ha realizzato grattacieli sempre pi\u00f9 alti.\nGeografia fisica.\nAb\u016b Dhab\u012b \u00e8 situata nella parte sudorientale del Golfo Persico, nella Penisola arabica. La citt\u00e0 si colloca su un'isola, chiamata R\u012bm, situata a meno di 250 metri dalla costa ed \u00e8 unita al continente tramite i ponti di Maqta, Mussafa ed il terzo ponte, \"Shaykh\" Zayed Bridge, progettato dall'architetto Zaha Hadid.\nEconomia.\nAbu Dhabi possiede il 9% di tutte le riserve petrolifere del mondo (98.2 miliardi di barili) e quasi il 5% di gas naturale (5.8 trilioni di metri cubi), la gran ricchezza di idrocarburi degli Emirati Arabi le d\u00e0 uno dei pi\u00f9 alti PIL. Abu Dhabi \u00e8 proprietaria della maggior parte delle risorse presenti nell'emirato (95% del petrolio e 92% del gas).\nLa Societ\u00e0 Nazionale del Petrolio Abu Dhabi National Oil Company ha affermato nell'agosto 2006 che gli Emirati Arabi sono disposti ad ampliare la produzione di petrolio a 2,8 milioni di barili al giorno e uno dei suoi obiettivi principali \u00e8 ampliare la produzione fino a 4 milioni di barili al giorno per il 2010. Abu Dhabi \u00e8 il maggior produttore di petrolio dell'Emirato, che ha ottenuto la maggior parte della sua ricchezza da questa tendenza.\nUrbanistica.\nLa progettazione della citt\u00e0 \u00e8 avvenuta negli anni settanta per una popolazione massima di 600.000 abitanti. Per quel periodo la pianificazione era ideale con strade molto ampie ed alcune torri.\nNella parte nord dell'isola, dove la densit\u00e0 della popolazione \u00e8 molto pi\u00f9 elevata, le strade principali sono circondate da torri alte anche 60 metri. Tra questi palazzi ci sono delle vie circondate da case non molto alte (dai 2 ai 6 piani).\nFuori dalla zona molto popolata, il terreno viene di solito destinato a edifici di tipo governativo e a case private.\nAttrazione e parte integrante dell'urbanistica della citt\u00e0 \u00e8 il lungomare (detto, per prestito francese, \"Corniche\"), indicato come destinazione preferita da residenti e viaggiatori; lunga quasi sei chilometri, la Corniche di Abu Dhabi segue la linea costiera dell'isola ed \u00e8 punteggiata di parchi pubblici e vegetazione e animata da bellissime fontane.\nProblemi di pianificazione.\nSviluppi futuri.\nEsistono piani per la creazione di servizi di metropolitana e per il miglioramento del servizio di autobus urbani, per risolvere i notevoli problemi di traffico urbano.\nI nuovi progetti per le isole che circondano la citt\u00e0 serviranno ad incrementare la popolazione della citt\u00e0 ad 800.000 abitanti:\nArchitettura.\nIl memoriale del fondatore.\nIl Founder's Memorial, un monumento e centro visitatori ad Abu Dhabi, Emirati Arabi Uniti (EAU), \u00e8 un monumento commemorativo allo sceicco Zayed bin Sultan Al Nahyan, il primo presidente degli Emirati Arabi Uniti, deceduto nel 2004. Il memoriale \u00e8 costituito da un Heritage Garden e Sanctuary Garden al centro del quale \u00e8 un padiglione cubico che ospita The Constellation, un'opera d'arte dedicata alla memoria di Zayed. \nParchi e giardini.\nLa citt\u00e0 ha pi\u00f9 di 20 tra parchi e giardini e 10\u00a0km di spiagge pubbliche.\nLa cosiddetta \"Corniche\", il lungomare, si estende per 12\u00a0km dal porto commerciale sino alle Etihad Towers con piste ciclabili e pedonali, giardini, aree verdi e di ristoro, molte fontane e giochi per bambini.\nCultura.\nLingua e letteratura.\nLa maggior parte degli abitanti non sono indigeni, ma lavoratori immigrati e professionisti arrivati specialmente da Bangladesh, India, Pakistan, Egitto, Filippine, Regno Unito ed altre parti del mondo. Le lingue principali sono inglese, cinese mandarino e indonesiano.\nCinema.\nGran parte del film \"Sex and the City 2\" \u00e8 ambientato nella citt\u00e0, ma non girato nella stessa, per via del divieto di girare nel Golfo arabo dovuto al titolo ed alla sceneggiatura del film. Le riprese delle scene ambientate nella citt\u00e0 ebbero luogo in Marocco.\nL'ultimo film girato ad Abu Dhabi \u00e8 stato \"Fast &amp; Furious 7,\" diretto da James Wan e uscito nel 2015.\nDensit\u00e0 di popolazione.\nLa densit\u00e0 di Abu Dhabi \u00e8 molto varia, con un alto livello di densit\u00e0 nel centro ed una bassa densit\u00e0 nella periferia della citt\u00e0. Nelle aree con maggiore densit\u00e0 sono stati costruiti dei palazzi mediamente alti o dei grattacieli come il notevole Abu Dhabi Investment Authority Tower, la National Bank of Abu Dhabi, la sede dell'Hilton Hotel e la sede dell'Etisalat che si trovano nel distretto finanziario di Abu Dhabi.\nAltri edifici moderni ed importanti sono l'Emirate Palace con il design ispirato al patrimonio arabo e la Gran Moschea dello Sceicco Zayed.\nLo sviluppo di edifici alti \u00e8 stato incoraggiato nel Abu Dhabi Plan 2030, che porter\u00e0 alla costruzione di molti nuovi grattacieli nel prossimo decennio, in particolare verr\u00e0 ampliata la sede degli affari di Abu Dhabi con dei nuovi edifici sull'isola al-R\u012bm.\nSociet\u00e0.\nEvoluzione demografica.\nSecondo i dati del 2012 gli abitanti sono circa 613.368.\nSport.\nIl 1\u00ba novembre 2009 Abu Dhabi ha ospitato la prima edizione del Gran Premio di Abu Dhabi, diciassettesima prova del campionato mondiale di Formula 1, disputata nel circuito di Yas Marina. \nLa citt\u00e0 ha anche un parco a tema chiamato Ferrari World.\nNel 2009 e 2010 ha ospitato il Mondiale di calcio per club, i primi mondiali non disputati in Giappone. Ha riorganizzato il torneo anche nel 2017 e nel 2018.\nNell'ottobre 2015 si \u00e8 disputata la prima edizione dell'Abu Dhabi Tour, corsa ciclistica per professionisti in quattro tappe. Il vincitore della classifica finale \u00e8 stato il colombiano Esteban Chaves."}
{"id": "1304617", "revid": "767487", "url": "https://it.wikipedia.org/wiki?curid=1304617", "title": "Fibra ottica polimerica", "text": "Le fibre ottiche polimeriche sono fibre ottiche realizzate in materiale polimerico, anzich\u00e9 in vetro.\nCaratteristiche.\nRispetto alle fibra in vetro, questo tipo di guida ottica ha:\nQueste caratteristiche fanno s\u00ec che questo tipo di fibre sia usato su piccole distanze, per \"fieldbus\" (PROFIBUS, PROFINET), nelle applicazioni aerospaziali, o automotive (bus MOST), in illuminotecnica e diagnostica medica.\nCostituzione.\nI polimeri utilizzati per la fabbricazione di fibre ottiche polimeriche devono essere trasparenti alla radiazione utilizzata, quindi \u00e8 necessario che essi siano completamente amorfi.\nI polimeri pi\u00f9 utilizzati sono:\nIn queste molecole la presenza di legami C-H, O-H e N-H aumenta le perdite di segnale nel campo dell'infrarosso, quindi non deve stupire se in molti polimeri l'idrogeno \u00e8 stato sostituito con il fluoro.\nPolicianurati.\nI policianurati sono molecole che derivano dalla chimica dei poliuretani. L'introduzione di strutture cicliche come isocianurati ne aumenta la stabilit\u00e0 termica.\nI sistemi fortemente \"cross-linked\" costituiti da isocianurati possiedono un'eccellente stabilit\u00e0 termo-ottica e termo-dimensionale. Questo tipo di fibre ha perdite tipiche di 10 dB/m@1300\u00a0nm e 100dB/m@1550\u00a0nm.\nPolifenilsulfoni e Polietersulfoni.\nI polimeri di tipo polisulfone, polietersulfone e polifenilsulfone sono stati sviluppati allo scopo di creare fibre ottiche robuste ma flessibili, adatte a un uso medicale.\nPolicarbonati.\nI Policarbonati hanno un'elevata temperatura di transizione vetrosa; tuttavia, hanno delle perdite di segnale molto elevate, sono molto fragili e non possiedono un'elevata stabilit\u00e0 termo-ottica. Per via della sua elevata temperatura di transizione vetrosa \u00e8 stato utilizzato come core nelle applicazioni automotive in combinazione con un cladding di Teflon AF\nPolisilossani.\nI polisilossani sono delle molecole molto simili al vetro: esse sono caratterizzate da un legame chimico fra l'ossigeno e il silicio. Questo tipo di fibre ottiche \u00e8 stabile anche a temperature elevate, \u00e8 duttile come una gomma e pu\u00f2 vantare propriet\u00e0 ottiche superiori. Le fibre ottiche polisilossaniche sono realizzate a partire da metilfenilsilossano mediante un processo di vulcanizzazione.\nQuesto tipo di fibre ottiche pu\u00f2 vantare un'attenuazione compresa fra 0.45dB/m@770\u00a0nm e 0.8dB/m@660\u00a0nm\nPolimetil metacrilati.\nSono noti terpolimeri fra metacrilato di metile, stirene e cicloesilmaleimmide. Queste molecole generalmente sono termoplastiche e possiedono temperatura di transizione vetrosa compresa fra 130 \u00b0C e 170 \u00b0C.\nSono noti anche copolimeri fra metacrilato di metile, fenilmetacrilato e adamantilmetacrilato, i quali hanno temperatura di transizione vetrosa pi\u00f9 elevata rispetto al terpolimero. Tuttavia essi sono fragili a temperatura ambiente.\nQuesto tipo di fibre ottiche ha un'attenuazione compresa fra 1.5dB/m e 0.45dB/m\nPerfluoropolimeri.\nRispetto alle omologhe idrogenate, le fibre ottiche perfluorurate ereditano alcune propriet\u00e0 dal PTFE, come l'elevata inerzia chimica, la propriet\u00e0 di essere auto-estinguenti in caso di incendio, ecc.\nAlcuni dei polimeri utilizzati sono:"}
{"id": "1304623", "revid": "827882", "url": "https://it.wikipedia.org/wiki?curid=1304623", "title": "1 Night in Vienna", "text": "1 Night in Vienna \u00e8 un DVD della band tedesca Scorpions uscito nel 2006. Composto da 14 tracce live e un documentario completo sul gruppo, il video documenta un concerto tenutosi a Vienna nel 2004."}
{"id": "1304625", "revid": "31092", "url": "https://it.wikipedia.org/wiki?curid=1304625", "title": "Federico I dell'Alta Lorena", "text": ""}
{"id": "1304640", "revid": "838137", "url": "https://it.wikipedia.org/wiki?curid=1304640", "title": "Governatorato di Reval", "text": "Il governatorato di Reval (\u0420\u0435\u0432\u0435\u043b\u044c\u0441\u043a\u0430\u044f \u0433\u0443\u0431\u0435\u0440\u043d\u0438\u044f, \"Revel'skaja gubernija\") fu un governatorato dell'Impero russo. Chiamato come la citt\u00e0 di Reval, oggi conosciuta come Tallinn, fu creato nel 1719 nei territori conquistati all'Impero svedese nella grande guerra del Nord. L'ex dominion dell'Estonia svedese fu formalmente ceduto alla Russia con il trattato di Nystad nel 1721. Mentre il dominio dei re di Svezia era stato liberale, con grande autonomia concessa alle classi pi\u00f9 basse, il regime fu reso pi\u00f9 autoritario con gli zar russi, e la servit\u00f9 della gleba non fu abolita fino al 1819.\nIl governatorato consisteva della parte settentrionale dell'attuale Estonia, all'incirca corrispondente alle contee di Harjumaa inclusa la citt\u00e0 di Tallinn, L\u00e4\u00e4ne-Virumaa, Ida-Virumaa, Raplamaa, J\u00e4rvamaa, L\u00e4\u00e4nemaa e Hiiumaa. Nelle successive riorganizzazioni amministrative, il governatorato fu chiamato nel 1796 governatorato dell'Estonia (\u042d\u0441\u0442\u043b\u044f\u043d\u0434\u0441\u043a\u0430\u044f \u0433\u0443\u0431\u0435\u0440\u043d\u0438\u044f o \"\u0116stljandskaja gubernija\"). Il 12 aprile 1917 fu espanso per includere la Livonia settentrionale, per arrivare a corrispondere all'incirca all'attuale Estonia indipendente.\nIl governatorato di Reval e il successivo governatorato dell'Estonia fu una delle tre Province baltiche, insieme alla Livonia e alla Curlandia, nell'Impero russo. Dopo la Rivoluzione russa del 1917, la capitale Tallinn rimase sotto controllo sovietico fino al 24 febbraio 1918, quando fu dichiarata l'indipendenza dell'Estonia."}
{"id": "1304642", "revid": "74173", "url": "https://it.wikipedia.org/wiki?curid=1304642", "title": "Estonia russa", "text": ""}
{"id": "1304646", "revid": "713714", "url": "https://it.wikipedia.org/wiki?curid=1304646", "title": "Monte Salviano", "text": "Il monte Salviano \u00e8 un gruppo montuoso dell'appennino abruzzese, situato lungo lo spartiacque tra la conca del Fucino e i piani Palentini, nella Marsica, incluso nella riserva naturale guidata Monte Salviano e indicato tra i siti di interesse comunitario dell'Abruzzo.\nDescrizione.\nInclude al suo interno le cime dei monti Salviano e d'Aria (1011 ), Cimarani (1108 ) e San Felice (1030 ). Sulla sommit\u00e0 si trova il santuario della Madonna di Pietraquaria, mentre il ventre montuoso \u00e8 attraversato dai cunicoli di Claudio, complessa opera idraulica risalente all'epoca romana che permise nella seconda met\u00e0 dell'Ottocento, dopo articolate opere di ampliamento dell'emissario ipogeo e delle infrastrutture connesse, il totale prosciugamento del lago Fucino. \nNon distante dalla chiesa svetta il Crocione, una grande croce di legno dedicata al Cristo redentore e innalzata tra gli alberi secolari nel 1902, restaurata una prima volta nel 1937, infine nel 2006.\nNel 1993 un grave incendio mand\u00f2 in fumo decine di ettari di pino nero nella pineta impiantata nel 1916 dai prigionieri del campo di concentramento di Avezzano; il restauro ecologico, attuato attraverso la riforestazione di specie autoctone ed indigene ha favorito il processo di rinaturalizzazione spontanea consolidando l'ecosistema dell'area montuosa.\nDal 1999 i settori montuosi ricadenti nel territorio comunale di Avezzano (AQ) sono inclusi nella riserva naturale guidata Monte Salviano, gi\u00e0 parco periurbano. Nel 2005 \u00e8 stato indicato tra i siti di interesse comunitario.\nEtimologia.\nSull'origine del nome Salviano ci sono diverse ipotesi: la principale lega il toponimo alla consistente presenza sulla montagna della cosiddetta Salvia di Gerusalemme, ovvero il Salvione giallo (Phlomis fruticosa, appartenente alla famiglia delle Lamiaceae) o pi\u00f9 semplicemente della Salvia comune (Salvia officinalis). Una supposizione lega il toponimo alla gens Salvia per via del ritrovamento nell'area marsicana di alcune epigrafi che fanno esplicito riferimento all'antica famiglia romana.\nVisuale dalla vetta.\nDalla vetta del monte Salviano \u00e8 possibile ammirare a nord le vette del monte Velino, ad ovest i piani Palentini, a sud ovest l'imbocco della valle Roveto nei pressi di Capistrello e ad est la conca del Fucino circondata dai monti Marsicani."}
{"id": "1304647", "revid": "1714743", "url": "https://it.wikipedia.org/wiki?curid=1304647", "title": "Goffredo III di Lovanio", "text": "Origine.\nSecondo la \" Genealogia Ducum Brabanti\u00e6 Heredum Franci\u00e6\", Goffredo era figlio del Langravio del Brabante, conte di Lovanio e Bruxelles, Margravio di Anversa e Duca della Bassa Lorena (Lotaringia), Goffredo II e della moglie Luitgarda di Sulzbach, che ancora secondo la \" Genealogia Ducum Brabanti\u00e6 Heredum Franci\u00e6\", era figlia di Berengario I di Sulzbach e della sua seconda moglie, Adelaide di Wolfratshausen.Goffredo II di Lovanio, secondo la \" Genealogia Ducum Brabanti\u00e6 Heredum Franci\u00e6\", era figlio del Langravio del Brabante, conte di Lovanio e Bruxelles, Margravio di Anversa e Duca della Bassa Lorena (Lotaringia), Goffredo detto il Barbuto e della prima moglie Ida di Chiny (secondo la \"Chronica Albrici Monachi Trium Fontium\" era la prima moglie di Goffredo I -\"comitissa Lovaniensis que comiti Lovanii peperit primum Godefridum comitem\"-, citandola come sorella del vescovo di Liegi, Alb\u00e9ron (Adalberone) de Namur -\"episcopus Albero Leodiensis\"-) ( \u2020 tra il 1117 e il 1125), figlia del conte di Chiny, Ottone II e della moglie (ancora la \"Chronica Albrici Monachi Trium Fontium\" ci conferma il matrimonio tra Ottone -\"comes Otto de Cisneio\"- ed Adelaide di Namur -Alaide sorore comitis Godefridi Namucensis-) Adelaide di Namur (sempre la \"Chronica Albrici Monachi Trium Fontium\" definisce Ida e il fratello Alb\u00e9ron discedendenti dal casato di Namur - \"de prosapia Namucensi\"); la parentela tra Ida e Alb\u00e9ron (che era stato anche arcidiacono a Metz) viene confermata anche dal \"Rodulfi, Gesta Abbatem Trudonensium liber XII\" che cita Adalberone come zio materno del figlio del conte di Lovanio (\"Adalbero Metensium primicerius, filiorum Lovaniensis domini avunculus\").\nBiografia.\nEgli era ancora infante quando dovette succedere al padre (fu detto infatti \"dux in cunis\"); gli \"Annales Parchenses\" ci riferiscono che Goffredo aveva circa un anno (Godefridus unius anni puer) per cui molti vassalli del Brabante pensarono di poter facilmente scalzare il fanciullo dal trono e rendersi indipendenti dal duca, come ci confermano i \"Troph\u00e9es tant sacr\u00e9s que profanes du duch\u00e9 de Brabant\" (Guerre di Grimbergen, 1141-1159, come descritte dalla \"Chronique des ducs de Brabant, Volume 2\").\nIl 30 marzo 1147, Goffredo era presente all'incoronazione a re dei Romani, ad Aquisgrana, di Enrico Berengario, figlio di Corrado III di Svevia, che partiva per la seconda crociata. Quando Corrado aveva lasciato la Crociata, la guerra scoppi\u00f2 nuovamente nel 1148. La pace in Germania fu raggiunta solo dopo l'elezione del successore di Corrado, Federico Barbarossa.\nGoffredo (\"Godefridus dux\"), col matrimonio con Margherita (\"sororem ducis de Lemburg\"), figlia di Enrico II di Limburgo, che, secondo la \"Chronique des ducs de Brabant, Volume 2\", port\u00f2 alla pace tra le due famiglie, unendo cos\u00ec i poteri delle due casate pi\u00f9 potenti e antagoniste della regione.\nNel 1159 Goffredo mise fine alla guerra con i Berthout, signori di Grimbergen, bruciando il loro castello di Grimbergen.\nNel 1166, secondo gli \"Annales Blandinienses\", Goffredo (\"Godefridus dux Lovaniensis\"), assieme al conte Filippo I di Fiandra (\"Philippus comes Flandriae\") e il di lui fratello, Conte di Boulogne, Matteo di Lorena (\"Matheus frater eius Boloniensis comes\"), prese parte ad una spedizione contro il conte d'Olanda (\"adversus comitem Ollandia\"), Fiorenzo III.\nNel 1171, Goffredo fu in guerra con l'Hainaut, ma venne sconfitto. Nel 1179, diede in sposa al figlio Enrico la nipote di Filippo d'Alsazia, Conte delle Fiandre.\nTra il 1182 e il 1184 Goffredo si un\u00ec alla crociata di Gerusalemme; secondo il \"Gestorum Abbatem Trudonensium Continuatio Tertia II\", fu nel 1183. Nel frattempo, Barbarossa garant\u00ec ad Enrico il titolo di Duca \"Brabante\".\nNel 1185, secondo il documento n\u00ba 494 del \"Niederrheins Urkundenbuch, Band I\", Goffredo (\"Godefridus dux Lotharingie\") alla presenza dei figli Enrico (\"Heinrico milite\") e Alberto (\"Alberto clerico\"), restitu\u00ec una propriet\u00e0 alla chiesa di Aquisgrana.\nGoffredo (\"Godefridus dux Lotharingie\") mor\u00ec nel 1190, come ci riportano gli \"Annales Blandinienses\", il 10 agosto, secondo i \"Troph\u00e9es tant sacr\u00e9s que profanes du duch\u00e9 de Brabant\" (anche la \"Chronique des ducs de Brabant, Volume 2\" conferma questa data). Venne sepolto nella Chiesa di San Pietro di Lovanio, accanto alla prima moglie Margherita.Il titolo ducale venne trasmesso al figlio primogenito, Enrico (come ci conferma la \"Chroniques des ducs de Brabant, compos\u00e9es par Adrian de Barland\") tramite la Dieta di Schw\u00e4bisch Hall (settembre 1190).\nEgli aveva aumentato l'estensione dei propri domini costruendo la fortezza di Nedelaer (presso Vilvoorde).\nMatrimonio e discendenza.\nGoffredo spos\u00f2, in prime nozze, nel 1155 (come riportano sia gli \"Annales Parchenses\", che i \"Troph\u00e9es tant sacr\u00e9s que profanes du duch\u00e9 de Brabant\"), Margherita di Limburgo, che sempre secondo i \"Troph\u00e9es tant sacr\u00e9s que profanes du duch\u00e9 de Brabant\", era figlia di Enrico II, Duca di Limburgo, Margherita mori prima del marito e fu sepolta nella Chiesa di San Pietro di Lovanio.Goffredo da Margherita ebbe due figli:\nDopo essere rimasto vedovo, nel 1172, Goffredo, come ci conferma la \"Chronique des ducs de Brabant, Volume 2\", si spos\u00f2, in seconde nozze, con Imagina di Loon (\"Ymaynam nomine\"), figlia di Luigi I, conte di Loon (\"filiam comitis Lossensis\"); il matrimonio viene confermato anche dal \"Gestorum Abbatem Trudonensium Continuatio Secunda IV\". Dopo la morte del marito, Imagina, nel 1203, divenne badessa al monastero di Bilzen, come ci viene confermato dal \"Extraict du livre des obituaires de l\u00b4abbaye d\u00b4Everbode\" (non consultato).Goffredo da Imagina ebbe due figli:"}
{"id": "1304651", "revid": "10614440", "url": "https://it.wikipedia.org/wiki?curid=1304651", "title": "Teddy Long", "text": ""}
{"id": "1304654", "revid": "36426", "url": "https://it.wikipedia.org/wiki?curid=1304654", "title": "Piazza delle Gondole", "text": "La piazza delle Gondole \u00e8 una piazza di Pisa a ridosso delle mura medievali e di due delle porte d'ingresso alla citt\u00e0, rispettivamente il Portello e la Porta di Santa Marta.\nDescrizione.\nLa caratteristica della piazza \u00e8 quella di ricevere, attraverso un passaggio nelle mura, l'acqua del fiume Serchio tramite il Fosso del Mulino, proveniente da Ripafratta. Le acque del fosso confluiscono in un piccolo bacino, anticamente conosciuto come \"Porto delle Gondole\", che serviva per attraccare con piccole imbarcazioni e risalire il fosso fino ai Bagni di Pisa, oggi San Giuliano Terme, per villeggiatura e cure termali. Oggi nel bacino si pu\u00f2 ammirare una suggestiva distesa di fior di loto.\nUna parte delle acque scorre accanto al bacino e veniva anticamente usata per muovere la ruota di un mulino. Le acque poi confluiscono nel fiume Arno, nei pressi del ponte della Fortezza.\nNella piazza \u00e8 presente la prima delle tante fontane che in antichit\u00e0 usavano le acque di Asciano portate dell'acquedotto Mediceo che termina proprio in quel punto a ridosso delle Mura.\nLa piazza \u00e8 anche uno degli ingressi al camminamento in quota delle Mura di Pisa."}
{"id": "1304655", "revid": "3358", "url": "https://it.wikipedia.org/wiki?curid=1304655", "title": "Morbo di Creutzfeldt-Jakob", "text": ""}
{"id": "1304657", "revid": "287204", "url": "https://it.wikipedia.org/wiki?curid=1304657", "title": "Taltos, il ritorno", "text": "Taltos, il ritorno pubblicato originariamente nel 1994 e tradotto in italiano pi\u00f9 di dieci anni dopo nel 2007 (a otto anni dalla traduzione de \"Il demone incarnato\") \u00e8 il terzo libro della saga delle \"Streghe Mayfair\" di Anne Rice.\nTrama.\nAshlar \u00e8 un ricco ed eclettico magnate di una societ\u00e0 americana che produce e vende giochi per bambini, soprattutto bambole, in tutto il mondo. Considerato dai suoi sottoposti come un uomo affascinante e cordiale, a causa della sua altezza e dei suoi atteggiamenti a volte mette anche un certo timore nelle persone. Ma il motivo \u00e8 che Ashlar in realt\u00e0 \u00e8 uno degli ultimi esponenti sulla Terra della specie dei T\u00e1ltos, esseri millenari vissuti ancora prima della comparsa dell'uomo e quasi completamente estinti per guerre e persecuzioni nei loro confronti. Quando Samuel, un membro del Piccolo Popolo, lo chiama dicendogli che un maschio di Taltos \u00e8 stato avvistato nella vallata di Donnelaith in Scozia, Ashlar decide immediatamente di raggiungere l'amico in Inghilterra.\nNel frattempo Rowan Mayfair cade in uno stato catatonico dopo aver ucciso d'impulso la figlia, Emaleth e aver perso ogni possibilit\u00e0 di procreare ancora. Michael, la lontana cugina Mary Jane e Mona sono comunque convinti che la donna possa tornare a rimettersi e continuano a starle vicino. Ed \u00e8 proprio quando arriva la terribile notizia che Aaron Lightner \u00e8 stato assassinato che la donna si risveglia all'improvviso. Va a vedere il corpo dell'amico all'obitorio e pianifica la vendetta contro i membri del Talamasca che hanno ucciso il povero Aaron. Parte quindi per Londra con Michael dove si incontrano con Yuri Stefano, loro amico del Talamasca, che nel frattempo \u00e8 stato salvato dalla morte proprio da Samuel e grazie a questo ha potuto anche incontrare Ashlar.\nYuri informa i due che Ashlar \u00e8 sulle tracce dell'assassino di Aaron, dopo aver dichiarato di essere stato molto vicino al Talamasca e di non sopportare che dei killer facciano parte dell'ordine. Rowan e Michael si trovano con Yuri e Ashalr dopo aver fatto cadere in trappola Stuart Gordon, una delle forze deviate del Talamasca. Questo li porta ad una torre in rovina molto isolata in cui vive Tessa, una femmina di Taltos. Questo perch\u00e9 in realt\u00e0 Gordon e altri due membri del Talamasca appresa l'esistenza di Lasher volevano fare impregnare Tessa e veder quindi rinascere la specie dei Taltos.\nAshlar, prima di uccidere Stuart gli dice che Tessa \u00e8 troppo anziana per poter partorire. L'uomo allora tenta di salvarsi la vita presentando al gruppo un manoscritto antico che si scoprir\u00e0 scritto dallo stesso Ashlar. Il Taltos infuriato si getta su Gordon ma \u00e8 Rowan che alla fine, grazie al suo potere segreto di strega, fa morire l'uomo.\nNel frattempo a New Orleans Mona scopre di essere incinta e di riuscire in qualche modo a comunicare con il proprio feto che cresce ad una velocit\u00e0 spaventosa. Conscia che quello che ha in grembo in realt\u00e0 \u00e8 una creatura simile a Lasher, decide di lasciare casa Mayfair per evitare che il piccolo, una volta nato, venga ucciso da qualcuno. Scappa quindi con Mary Jane e alla fine d\u00e0 alla luce Morrigan, una femmina di Taltos, praticamente identica a lei.\nAshlar intanto racconta la propria storia al gruppo e condivide le memorie che risalgono a prima della comparsa dell'uomo sulla Terra. Parla di come i Taltos vennero perseguitati dall'uomo fin dai tempi pi\u00f9 antichi e dice che solo convertendosi al cristianesimo riusc\u00ec a salvarsi la vita (sebbene questo caus\u00f2 la morte di molti suoi simili). Venne persino fatto santo. Ma poi dovette lasciare Donnelaith e migrare in terre pi\u00f9 sicure, completamente solo.\nDopo l'eliminazione dei colpevoli della morte di Aaron, Rowan e Michael ritornano quindi a New Orleans mentre Yuri Stefano ritorna alla casa madre del Talamasca per condividere tutto quello che ha visto e sentito durante i suoi giorni di assenza. Quando Mona torna a casa con Morrigan lascia senza parole Rowan e Michael ma fa promettere loro che nessuno della famiglia avrebbe toccato sua figlia. A questo punto per\u00f2 compare Ashlar che, spinto da un irrefrenabile istinto animale, si impossessa di Morrigan, a sua volta ricettiva nei suoi confronti, e la porta via con s\u00e9."}
{"id": "1304672", "revid": "599013", "url": "https://it.wikipedia.org/wiki?curid=1304672", "title": "Antonio Aquilanti", "text": "Carriera.\nCresciuto nel Pescara con cui debutta in Serie B il 20 novembre 2003 nella partita Bari-Pescara (2-2), totalizza 20 presenze nel campionato 2003-2004 conclusosi con la retrocessione degli adriatici.\nNel 2004 entra a far parte della Nazionale Under 20 nella quale militano giovani di grandi prospettive come Viviano, Coda e Galloppa.\nL'anno successivo lo ingaggia la Fiorentina, ma con i viola non riesce ad esordire in Serie A e nell'estate del 2005 rientra al Pescara tra i cadetti dove totalizza ben 15 presenze. Dopo aver disputato un'altra stagione con la maglia del Pescara guidato dal tecnico Luigi De Rosa in serie B (26 presenze in campionato condite dai primi due gol tra i professionisti), si trasferisce all' nell'agosto del 2007 con cui disputa 27 partite in Serie B.\nSuccessivamente gioca sempre in Prima Divisione vestendo le maglie di Benevento, Pro Patria e Virtus Lanciano (squadra della sua citt\u00e0 dove approda a febbraio 2010). Nell'agosto del 2010 torna ancora al Pescara, sempre in B, dove per\u00f2 non raccoglie nessuna presenza. Cos\u00ec a gennaio 2011 scende di nuovo in Prima Divisione per vestire la maglia del con cui realizza il gol del momentaneo 1-1 proprio al suo esordio in rossoblu nella gara interna contro la Lucchese (partita poi finita 4-2 per i toscani). Proprio due giorni dopo questo suo gol all'esordio, sar\u00e0 Gigi De Rosa il nuovo allenatore del Cosenza, cos\u00ec Aquilanti ritrova il tecnico che lo aveva guidato nel Pescara. Raccoglie in totale 12 presenze e 2 gol in un campionato che si conclude con la retrocessione della sua squadra ai play-out, anche se la squadra ha raggiunto la salvezza sul campo ma i problemi societari avevano portato i rossoblu ad avere 6 punti di penalizzazione in classifica; tra l'altro, nella successiva stagione il Cosenza non riesce ad iscriversi in nessun torneo professionistico. Il difensore, per fine prestito, torna alla Virtus Lanciano, diventando un pilastro inamovibile dei rossoneri. Il 21 luglio 2016 il difensore frentano, dopo la non iscrizione del club ad alcun campionato, si accasa ai lombardi della FeralpiSal\u00f2.\nStatistiche.\nPresenze e reti nei club.\n\"Statistiche aggiornate al 24 maggio 2021.\""}
{"id": "1304673", "revid": "6923", "url": "https://it.wikipedia.org/wiki?curid=1304673", "title": "Azienda di Stato per i servizi telefonici", "text": "Azienda di Stato per i servizi telefonici (ASST) era una azienda autonoma controllata dal Ministero delle poste e delle telecomunicazioni che operava nel settore delle telecomunicazioni.\nIstituita con Regio decreto il 14 giugno 1925, con sede a Roma. A partire dal 1993 l'ASST si trasforma in Iritel, che si fonde l'anno successivo con la SIP divenendo poi Telecom Italia.\nStoria.\nIl Decreto Regio del 1923 prevedeva la suddivisione del territorio in cinque zone, e l'assegnazione di sei concessioni telefoniche, l'ultima delle quali non assegnava alcun territorio italiano, bens\u00ec la gestione delle dorsali interurbane.\nLa gara per l'assegnazione della sesta zona, come previsto dal governo fascista, che preferiva un controllo statale, and\u00f2 deserta in quanto non ritenuta conveniente dalle societ\u00e0 telefoniche. L'ASST inizi\u00f2 la sua attivit\u00e0 gi\u00e0 nel 1925 con i lavori per la costruzione della rete telefonica interurbana in cavi sotterranei, opera che miglior\u00f2 sensibilmente il servizio interurbano in Italia, all'epoca composto ancora per quasi la totalit\u00e0 da cavi aerei.\nAssegnate le altre concessioni, si provvide nel 1926 all'assegnazione del servizio interurbano alla neonata \u201cAzienda di Stato per i Servizi Telefonici\u201d (ASST) che, oltre alla gestione delle grandi dorsali interurbane, si sarebbe occupata della costruzione di nuovi collegamenti tra capoluoghi di provincia o regione ed avrebbe assunto il ruolo di controllore statale delle attivit\u00e0 delle societ\u00e0 concessionarie.\nNel 1927, preso atto delle difficolt\u00e0 incontrate nell'intervenire tempestivamente sulle opere di manutenzione e ampliamento di gran parte dei collegamenti interurbani, l'ASST cominci\u00f2 a cedere alle concessionarie di zona affidando per mezzo d'accordi di differente natura l'appalto per gran parte delle linee urbane appartenenti al territorio in concessione. La differente natura degli accordi e il non rispetto di molti di questi da parte dell'Azienda di stato dette vita a molti contrasti tra quest'ultima e le cinque concessionarie.\nAttivit\u00e0.\nLa prima opera dell'ASST riguardava il prolungamento dell'allora unico cavo sotterraneo esistente, \"Torino - Milano \u2013 Genova\" che fu portato con un innesto verso Bologna, Firenze, Perugia, Roma e Napoli con diramazioni verso Venezia e Trieste ed infine un prolungamento da Milano verso Chiasso.\nSi pass\u00f2 successivamente alla stesura dei nuovi cavi sotterranei, collegando Milano con Venezia, Firenze con Genova ed a sud Napoli con Bari e Perugia con Ancona. Buona parte delle opere di scavo vennero realizzate in appalto per conto della ASST dalla Societ\u00e0 Italiana Reti Telefoniche Interurbane, societ\u00e0 dietro la quale vi erano gli interessi della Siemens, della Face e della Pirelli.\nLe opere realizzate dall'ASST migliorarono sensibilmente il servizio interurbano italiano che gi\u00e0 nel 1930 si pose all'avanguardia in Europa. Dal punto di vista organizzativo l'ASST, pur essendo un ente indipendente, aveva un'autonomia decisionale limitata in quanto doveva sottostare al consiglio d'amministrazione delle Poste e Telegrafi, mentre il personale era composto principalmente da dipendenti statali prevalentemente specializzati su linee interurbane.\nNonostante le importanti opere realizzate, l'Azienda di stato fu caratterizzata fin da principio da un'eccessiva lentezza operativa, non tollerata dalle societ\u00e0 concessionarie delle cinque zone che premevano per una veloce realizzazione dei redditizi collegamenti tra capoluoghi di provincia reclamando la possibilit\u00e0 di ottenerne la concessione nella propria zona.\nNumeri e curiosit\u00e0.\nLa rete telefonica della quale era proprietaria era pari a 452.782 km.\nIl traffico di comunicazione nazionale e internazionale era di circa 12.200 milioni di conversazioni.\nBuona parte dei dipendenti ASST vennero impiegati da Iritel prima e da Telecom poi."}
{"id": "1304677", "revid": "59225", "url": "https://it.wikipedia.org/wiki?curid=1304677", "title": "Level 5, Inc.", "text": ""}
{"id": "1304681", "revid": "122119133", "url": "https://it.wikipedia.org/wiki?curid=1304681", "title": "Cavalleria pesante", "text": "Si definisce cavalleria pesante il tipo di cavalleria con armamenti pesanti, originatasi in Partia e nella Persia dei Sasanidi, grazie all'introduzione della sella e della staffa.\nNel corso delle Guerre romano-persiane i Romani adottarono gran parte delle tecniche utilizzate dai Persiani e questo nuovo tipo di cavalleria venne poi ereditato dall'Impero Bizantino che lo adott\u00f2 per tutto il Medioevo. In questo stesso periodo, la cavalleria pesante ebbe un suo sviluppo indipendente in Europa occidentale, grazie ai popoli germanici. Ben presto, soprattutto in territorio francese, questo tipo di soldati vennero chiamati cavalieri e il sistema militare, con i suoi ideali, la cavalleria medievale, domin\u00f2 la storia militare dell'Europa medioevale fino al Rinascimento.\nStoria.\nGrecia antica.\nI Greci antichi chiamavano i cavalieri pesanti \"kataphraktoi\" (catafratti), termine che venne in seguito adottato anche dai Romani. L'esempio pi\u00f9 rappresentativo nel mondo antico di cavalleria pesante \u00e8 senza dubbio quello degli \"hetairoi\" (in greco antico \"\u0395\u03c4\u03b1\u03af\u03c1\u03bf\u03b9\"), i \"Compagni\", ovvero il gruppo della cavalleria scelta dell'esercito personale di Alessandro Magno.\nPersia antica.\nLo storico e generale romano Ammiano Marcellino, che serv\u00ec sotto l'imperatore Costanzo II in Gallia e in Persia,descrive cos\u00ec la cavalleria pesante dei suoi avversari:\nRomani.\nLe origini del catafratto, comparso all'interno dell'esercito romano solo tra il II ed il III secolo, derivano probabilmente dalle tecniche utilizzate dalle antiche popolazioni nomadi delle steppe la cui cavalleria pesante, riservata alla sola nobilt\u00e0, venne ereditata dai popoli del Medio Oriente.\nL'armamento standard di un catafratto romano era composto generalmente da un'armatura di piastre, da un'armatura di maglia, da un'armatura lamellare e da uno scudo mentre la cavalcatura era anch'essa dotata di un rivestimento pesante, le formazioni dei catafratti erano sempre molto serrate ed erano solite caricare schierate a cuneo, per il combattimento si affidavano alla pesante lancia da impatto sarmatica, il cosiddetto \"kontos\".\nSarmati.\nSin dal II secolo unit\u00e0 di cavalleria pesante di cavalieri Sarmati furono assegnati dai Romani, in particolare dall'Imperatore Marco Aurelio (121-180 D.C.) che form\u00f2 un'unit\u00e0 di 5000 cavalieri sarmati, componenti la guarnigione di Bremetenacum Veteranorum, attualmente Ribchester, Lancashire, a presidiare il territorio della Britannia, consentendo cos\u00ec una diretta influenza dei catafratti romani sulla cavalleria degli eserciti barbari durante il periodo delle grandi invasioni. Secondo una teoria risalente agli anni settanta la leggenda di Re Art\u00f9, l'archetipo del cavaliere medioevale, venne ispirato proprio da queste unit\u00e0 di cavalleria sarmata, pesantemente protette da armature a scaglie e dotate di \"staffe\", innovazione assoluta per la cavalleria romana.\nBizantini.\nIl catafratto bizantino era l'unit\u00e0 da guerra pi\u00f9 temuto del suo tempo. In particolar modo sotto il regno dell'imperatore Niceforo II, la cui \"Morte Bianca\", aveva il suo nocciolo proprio nella cavalleria pesante dei catafratti composto da catafratti arcieri che supportavano i catafratti dotati di lancia che rompevano le schiere nemiche con le loro cariche seguendo una tattica di \"colpo di maglio\".\nLe raffigurazioni del tempo per\u00f2 mostrano che essi non erano completamente ricoperti d'armatura come i loro predecessori persiani e romani. A partire dal X secolo gli appartenenti alle schiere dei catafratti bizantini provenivano unicamente dalle file dei proprietari terrieri, dotando l'Impero Bizantino di una forza motivata alla conquista e addestrata in maniera professionale. Un tipo sperimentale di catafratto venne introdotto tra il X e l'XI secolo, i cosiddetti \"klibanaphoros\", tuttavia in seguito a diversi fattori storici, e dopo la terribile sconfitta alla battaglia di Manzikert inflitta dalla cavalleria leggera turca, il modello militare dei catafratti bizantini sub\u00ec una rapida e inesorabile decadenza.\nIn Africa e Asia.\nLa cavalleria leggera mongola era una forza inarrestabile che percorse tutto il continente asiatico e oltre, ma venne sconfitto dalla cavalleria pesante dei Mamelucchi egiziani nella decisiva battaglia di Ain Jalut nel 1260. Per quanto la forza delle popolazioni nomadi, mongole, tartare, turche, mancesi, risiedesse principalmente nella cavalleria leggera, sin dal principio del Duecento anche queste popolazioni schierarono consistenti gruppi di cavalleria in armatura lamellare, addestrata a combattere con lancia, scudo e spada, piuttosto che con giavellotti e archi.\nIn Cina l'uso della cavalleria pesante pu\u00f2 essere fatto risalire sin dal IV secolo a.C. e fu lo strumento strategico chiave per le dinastie settentrionali dal IV al VI secolo.\nIn Corea l'uso della cavalleria pesante \u00e8 testimoniato da un disegno appartenente al regno coreano di Goguryeo e risalente al IV secolo a.C. I disegni mostrano come sia uomini che cavalli facessero uso di armature lamellari, ed i cavalieri erano armati di lance. La curiosit\u00e0 del disegno consiste nel fatto che il cavaliere viene raffigurato tenere la lancia con entrambe le mani, come i prodromoi nell'esercito di Alessandro Magno, a differenza dell'uso di una sola mano diffusosi successivamente in Occidente.\nUna statuetta in argilla risalente all'antico regno coreano di Silla mostra invece un cavaliere pesante armato di lancia e scudo. Tuttavia l'avvento della Dinastia Joseon, nel 1392, fece decadere l'uso della cavalleria pesante nell'esercito coreano.\nRinascimento.\nLa cavalleria pesante, costituita dai Gendarmi (in Lingua francese \"gendarmes,\" ossia genti d'armi, uomini d'arme) ebbe un ruolo preminente negli eserciti del periodo rinascimentale, soprattutto in Francia.\nUn equivalente dei gendarmi francesi lo si ebbe anche nella Confederazione polacco-lituana fra il XV e il XVII secolo con i famigerati Ussari.\nPi\u00f9 tardi, essi vennero sostituiti dai Corazzieri, introdotti nel 1484 nell'esercito austriaco dall'Imperatore del Sacro Romano Impero Massimiliano I. Essi combatterono durante tutta la Guerra dei Trent'Anni e furono fondamentali nella sconfitta del sovrano svedese Gustavo Adolfo nella Battaglia di L\u00fctzen del 1632. L'importanza di queste unit\u00e0 all'interno dell'esercito austriaco \u00e8 testimoniata dal fatto che dal 1705 l'esercito imperiale austriaco annoverava ben venti reggimenti di corazzieri. Nel 1732 anche la Russia Imperiale introdusse i propri reggimenti di corazzieri, compresa la celebre Guardia imperiale russa che ebbe un ruolo fondamentale durante la guerra contro la Turchia, tra il 1735 ed il 1739.\nI corazzieri furono una unit\u00e0 fondamentale anche nell'esercito di Federico II e di Napoleone Bonaparte. Quest'ultimo increment\u00f2 il numero dei reggimenti di corazzieri fino a quattordici, ma a partire dalla fine del dominio napoleonico la figura del corazziere inizia gradualmente a cadere in disuso nella tattica militare, a causa della diffusione e del miglioramento delle armi da fuoco e della fanteria."}
{"id": "1304690", "revid": "196390", "url": "https://it.wikipedia.org/wiki?curid=1304690", "title": "Battaglia di Berezina", "text": ""}
{"id": "1304692", "revid": "1543377", "url": "https://it.wikipedia.org/wiki?curid=1304692", "title": "Giuseppangelo Fonzi", "text": "Invenzione.\nFu l'inventore della protesi dentaria a dente singolo, realizzata con un materiale da lui stesso definito \"terra-metallico\", per distinguerlo dagli impianti dentali cos\u00ec detti \"minerali\" prodotti da Alexis Duch\u00e2teau e Nicolas Dubois de Ch\u00e9mant utilizzando la porcellana. All'inizio del XIX secolo, egli super\u00f2 il problema di instabilit\u00e0 delle precedenti protesi dentarie in blocco unico, in cui il ritiro volumetrico della pasta ceramica dopo cottura causava successive difficolt\u00e0 di posizionamento. La composizione variabile della sua innovativa pasta ceramica consentiva di realizzare impianti con 28 tinte differenti, ottenute grazie alla miscela di diversi ossidi metallici.\nLa fissazione degli impianti avveniva attraverso un perno di platino, introdotto all'interno di un solco situato nella parte posteriore della protesi dentale. Le diverse protesi venivano quindi unite insieme utilizzando una banda di platino che veniva successivamente saldata ad essi, migliorando cos\u00ec la stabilit\u00e0. Il tutto veniva poi agganciato saldamente ad eventuali denti residui tramite l'utilizzo di supporti elastici.\nPer migliorare il comfort ed evitare dolori alle gengive, Fonzi utilizzava una miscela a base di caucci\u00f9 che veniva spalmata sulla base della protesi, permettendo di ottenere un'interfaccia pi\u00f9 morbida con i tessuti biologici."}
{"id": "1304693", "revid": "228587", "url": "https://it.wikipedia.org/wiki?curid=1304693", "title": "Roberto Colciago", "text": "Biografia.\nDopo vari anni passati a correre in kart, nel 1987 e poi nel 1989 con l'Euroracing Junior Team giunge al 5\u00ba posto nella classifica finale del Campionato Italiano F3 al volante di una Dallara-Alfa Romeo.\nNel 1990 vince il Campionato Italiano F3 al volante di una Reynard-Alfa Romeo. Passa quindi alla Formula 3000 nel 1991 per poi ritornare in Formula 3 fino al 1994.\nFa il suo debutto nel Campionato Italiano Superturismo 1995 al volante di una Opel Vectra Gt preparata dal team R.C. Motorsport cogliendo una sorprendente vittoria sul tracciato di Monza.\nL'anno seguente vince il titolo fra i piloti privati con un'Alfa Romeo 155 ts della E.C. Motorsport, ottenendo 10 vittorie su 20 gare. Si classifica anche al 5\u00ba posto della graduatoria generale, battendo oltretutto Gordon De Adamich, pilota ufficiale Alfa Romeo, anche lui al volante di una 155 ts\nNel 1997 il team E.C. Motorsport schiera una Honda Accord acquistata dall'Inghilterra per Roberto Colciago; gli organizzatori, preoccupati che possa ripetersi il dominio dell'anno precedente nel campionato riservato ai piloti privati, ma non potendolo comunque iscrivere fra i piloti ufficiali visto che la Honda Italia non pag\u00f2 l'iscrizione al campionato, furono costretti a creare una categoria \"su misura\" (Oltre a Colciago solo Maurizio Flammini verr\u00e0 iscritto come indipendente, ma non impensierir\u00e0 mai neanche lontanamente la leadership del pilota di Saronno) per Colciago, quella dei piloti \"Indipendenti\", che disponevano di abilit\u00e0 e mezzi superiori ai piloti privati, ma che non potevano essere iscritti fra gli ufficiali. Gi\u00e0 nel corso del primo appuntamento di Monza Colciago dimostra di voler lottare per il campionato assoluto: al termine delle qualifiche \u00e8 terzo, subito dietro ai due piloti della BMW Italia, Emanuele Naspetti e Fabrizio De Simone. Dopo un ritiro in gara 1, Colciago rimonta dal fondo dello schieramento fino a giungere secondo assoluto. Nel corso dell'anno rimane fra i piloti di testa del campionato. Sul tracciato di Imola passa al comando della gara fino a quando Fabrizio De Simone al volante di una BMW 320i non lo butta fuori pista. Nel corso della stagione la differenza di mezzi rispetto ai team ufficiali di Alfa Romeo, BMW ed Audi si fa pi\u00f9 evidente: il team \u00e8 costretto a saltare addirittura la trasferta in Sicilia sul tracciato di Pergusa. Ottiene la 7\u00aa posizione in campionato, subito dopo i 6 piloti ufficiali, e vince, ovviamente, il trofeo per i piloti indipendenti.\nNel 1998 il team E.C. Motorsport non si ripresenta nel campionato italiano e Colciago rimane senza una guida fissa. Verr\u00e0 ingaggiato come terzo pilota ufficiale BMW Italia sul finire della stagione, cogliendo due podi nella gara di casa sul tracciato di Monza.\nNel 1999 passa al team A.G.S. Motorsport di Guido Tritto che schiera una vecchia Audi A4 Quattro (schierata per la prima volta nel campionato nel 1995) sempre nel campionato tricolore di Superturismo, ma questa volta inserito fra i piloti privati. Colciago ottiene 4 vittorie ed arriva all'ultima gare di Vallelunga ancora matematicamente in corsa per il titolo. Alla fine \u00e8 3\u00ba, dietro Fabrizio Giovanardi ed Emanuele Naspetti. Vince il campionato riservato ai piloti privat. Il 1999 \u00e8 l'ultimo anno del Campionato Italiano Superturismo.\nPer il 2000 i team italiani organizzano in proprio una serie su scala europea, ESTC che diverr\u00e0 poi l'ETCC e quindi mondiale WTCC. Roberto Colciago guida ancora la stessa Audi A4 Quattro della A.G.S. Motorsport ed \u00e8 ancora protagonista assoluto. Alterna grandi vittorie a tanta sfortuna: ottiene 5 successi assoluti ed \u00e8 6\u00ba in campionato.\nAnche per il 2001 partecipa alla serie europea, divenuta ETCC con il supporto della F.I.A., sempre alla guida della solita Audi A4 Quattro della A.G.S. Motorsport. Ottiene solo 2 vittorie in campionato e a causa dell'anzianit\u00e0 della macchina anche parecchi ritiri. In campionato \u00e8 ancora 6\u00ba assoluto.\nOltre che nel campionato europeo viene anche ingaggiato dalla KMS per disputare alcune prove del campionato di superturismo svedese STCC, sempre al volante di una Audi A4 Quattro. A fine anno, nonostante non conosca la maggior parte dei tracciati, \u00e8 campione.\nNel 2002 \u00e8 ancora ai nastri di partenza dello STCC, sempre al volante dell'Audi A4 Quattro preparata dalla KMS ed \u00e8 di nuovo campione.\nNel 2009 vince il Campionato Italiano Turismo Endurance sempre a bordo di una Seat Leon preparata da Seat Sport Italia contro piloti quali \"Beppe\" Gabbiani, Necchi e Cappellari. Al suo fianco viene riconfermata Valentina Albanese che corre nella categoria Diesel dove vince anche lei il titolo."}
{"id": "1304702", "revid": "287204", "url": "https://it.wikipedia.org/wiki?curid=1304702", "title": "Campionato svizzero di pallacanestro", "text": "Il campionato svizzero di pallacanestro \u00e8 posto sotto l'egida della Federazione Svizzera di Basket-ball ed \u00e8 suddiviso in leghe. La Lega Nazionale A (pallacanestro) \u00e8 il massimo campionato di pallacanestro della Svizzera per importanza ed \u00e8 seguito per gerarchia dalla Lega Nazionale B. Si tratta di campionati professionistici, mentre gli altri sono di livello dilettantistico.\nStoria.\nIl campionato si disputa in Svizzera sin dal 1933.\nCampionato.\nOgni squadra affronta tutte le altre compagini del raggruppamento di appartenenza due volte, una presso il proprio campo (\"partita in casa\"), una presso il campo avverso (\"partita in trasferta\") con uno svolgimento che \u00e8 detto \"girone all'italiana\". Si assegnano due punti alla squadra che vince una partita e zero alla squadra sconfitta.\nDivisioni.\nLe divisioni del campionato sono riassumibili principalmente in due tronconi:\nRiassumendo, il campionato \u00e8 cos\u00ec schematizzato:"}
{"id": "1304703", "revid": "124858295", "url": "https://it.wikipedia.org/wiki?curid=1304703", "title": "Logica modale", "text": "Nell'ambito della logica formale, si indica come logica modale una qualsiasi logica in cui \u00e8 possibile esprimere il \"modo\" in cui una proposizione \u00e8 vera o falsa. Storicamente, gli studi di logica modale sono iniziati con i concetti di \"possibilit\u00e0\" e \"necessit\u00e0\". Tuttavia, la logica modale contemporanea si occupa di numerosi altri concetti, come quello di \"obbligo morale\" o come quelli di \"credenza\". Esempi di proposizioni modali sono, quindi, \"\u00c8 possibile che piova\" o \"\u00c8 necessario che Socrate sia mortale o non mortale\", ma anche \"\u00c8 doveroso andare a votare\" o \"Socrate crede che piova\".\nGli operatori modali basilari sono formula_1 per esprimere la necessit\u00e0 e formula_2 la possibilit\u00e0. Nella logica modale classica, ciascuno dei due operatori pu\u00f2 essere espresso nei termini dell'altro e dell'operatore di negazione.\nQuindi si dir\u00e0 che \"\u00c8 possibile che Socrate sia stato ucciso\" se e solo se \"Non \u00e8 necessario che Socrate non sia stato ucciso\".\nLo studio delle logiche modali trova applicazione in filosofia, nell'investigazione dei fondamenti della matematica, in informatica e nelle scienze cognitive.\nDefinizione degli operatori.\nQuesta definizione dell'operatore di necessit\u00e0, contiene l'assioma di necessit\u00e0 secondo cui \"tutto ci\u00f2 che \u00e8 necessariamente vero, dovrebbe essere vero\".\nIn simboli:\nPer l'altro operatore di possibilit\u00e0, Alfred Tarski definisce possibile tutto ci\u00f2 che non \u00e8 auto-contraddittorio, cio\u00e8 \"per cui vale la legge di non-contraddizione e del terzo escluso\".\nIn simboli:\nVale sempre la modalit\u00e0 \"ab esse ad posse\", secondo cui la realt\u00e0 di un predicato implica sempre la sua possibilit\u00e0:\nStoria.\nLa logica modale nasce in epoca classica con l'analisi delle proposizioni contenenti le espressioni \"necessario\" e \"possibile\" fatta da Aristotele negli Analitici primi e nel De Interpretatione. Dopo di lui si occuparono di questo tipo di enunciati i Megarici e gli Stoici.\nTali studi ebbero ampi sviluppi nel Medioevo nell'ambito della filosofia Scolastica, in particolare ad opera di Guglielmo di Ockham. Risale a questa tradizione la qualificazione di \"modale\" per le espressioni che indicano il modo in cui una proposizione \u00e8 vera.\nLa logica modale moderna nasce con le assiomatizzazioni datene nel 1932 da C.I. Lewis nel libro \"Symbolic Logic\", scritto con C. H. Langford. L'introduzione di queste assiomatizzazioni era rivolta alla soluzione dei paradossi dell'implicazione logica o materiale, come il fatto che una proposizione falsa implichi qualsiasi proposizione (\"Ex falso sequitur quodlibet\") o che una proposizione vera sia implicata da qualsiasi proposizione. Lewis volle allora introdurre il concetto di \"implicazione stretta\", dove \"p implica strettamente q\" significa \"non \u00e8 possibile che p sia vero e q sia falso\" (in simboli formula_11, equivalente a formula_12). I diversi insiemi di assiomi utilizzati da Lewis per descrivere l'implicazione stretta condussero a cinque sistemi noti come S1 - S5, di cui attualmente solo S4 e S5 sono utilizzati. L'implicazione stretta ha rappresentato una soluzione parziale ai due paradossi delle implicazioni materiali citati.\nSi consideri l'esempio: \"i cittadini pagano le tasse\", e gli enunciati modali \"necessariamente i cittadini pagano le tasse\", \"si sa che i cittadini pagano le tasse\", \"credo che i cittadini paghino le tasse\", mentre posso stabilire con certezza che \"\u00e8 possibile che i cittadini paghino le tasse\" (dato che gi\u00e0 avviene).\nEccetto l'operatore di possibilit\u00e0 quando si parte da una situazione vera o necessaria, gli operatori della logica modale non sono vero-funzionali: diversamente dai connettivi logici booleani (congiunzione, disgiunzione, implicazione, ecc.), per gli operatori modali non si pu\u00f2 costruire una tabella della verit\u00e0 perch\u00e9 il valore di verit\u00e0 dipende \"ma non esclusivamente\" da quello degli enunciati semplici componenti, e in genere il fattore aggiuntivo \u00e8 il valore di verit\u00e0 di quell'enunciato rispetto a situazioni alternative a quella reale.\nNel 1959 Saul Kripke defin\u00ec una semantica per le logiche modali basata sul concetto di \"mondi possibili\" e sulla relazione di accessibilit\u00e0 tra mondi. Riusc\u00ec a costruire le tavole di verit\u00e0 per gli operatori di possibilit\u00e0 e necessit\u00e0. In base a tale semantica, la proposizione \"\u00c8 necessario \"p\"\" \u00e8 vera in un mondo \"w\" se \u00e8 vera in tutti i mondi \"v\" accessibili da \"w\". L'introduzione di tale semantica ha dato inizio agli studi attuali sulle logiche modali. In simboli, abbiamo le definizioni di verit\u00e0 (valori 1 oppure 0) dei due operatori, proposte da Carnap in \"In Meaning and Necessity\":\ndove per \"mondo possibile\" si intendono quelli accessibili dal mondo scelto come attuale. \nCon questa drastica restrizione di campo, non sono pi\u00f9 considerate tutte le alternative, ma solo quelle possibili per una presa a riferimento: la verit\u00e0 o falsit\u00e0 di una formula modale dipendono non pi\u00f9 da tutti i mondi possibili, ma dalla relazione R di accessibilit\u00e0.\nLe logiche modali sono estensioni della logica classica con conseguenze sul piano sintattico e semantico:\nPoich\u00e9 gli operatori modali non sono vero-funzionali, \u00e8 emersa la necessit\u00e0 di un loro sviluppo sintattico.\nCome afferma Lorenzo Magnani, nell'ambito della \"computer science\", ad esempio, ha insegnato alle macchine come imitare ragionamenti umani molto complessi, ad esempio con la bisimulazione, cio\u00e8 modelli di Kripke che usano un Sistema a transizione di stati al posto dei mondi possibili, per decidere la correttezza e la terminazione con successo di un programma informatico.\nNel 2020, nell'applicazione del calcolo proposizionale, sono noti elaboratori capaci di validare una dimostrazione di logica formale completa di tutti i passi logici, regole di calcolo applicate e relative assunzioni, ma non sono noti elaboratori capaci di elaborare autonomamente una dimostrazione, intesa come derivazione di una conclusione a partire da un insieme di una o pi\u00f9 formule ben formate assunte come premesse. In altre parole, l'elaboratore meccanico, elettronico o meccatronico \u00e8 a posteriori in grado di confermare la correttezza o non correttezza di una dimostrazione eseguita da agenti umani, ma non \u00e8 capace di eseguire una dimostrazione in modo tale da sostituirsi o superare l'operatore umano in tale tipo di ragionamento logico deduttivo. Tale possibilit\u00e0 non \u00e8 per\u00f2 stata esclusa a livello teoretico, data l'assimilazione della logica proposizionale al calcolo matematico numerico e letterale, gi\u00e0 eseguito dagli elaboratori, e data la similitudine fra il formalismo di quest'ultima e quello della logica matematica.\nModalit\u00e0 aletiche.\nLe modalit\u00e0 aletiche sono quelle relative al modo di essere vero di un enunciato, ovvero se esso \u00e8 \"possibilmente vero\", \"necessariamente vero\" o \"contingentemente vero\". Si tratta delle modalit\u00e0 comunemente intese quando non diversamente specificato.\nLe modalit\u00e0 aletiche possono essere intese in diversi sensi.\nPossibilit\u00e0 logica.\n\u00c8 il senso pi\u00f9 debole, in quanto pressoch\u00e9 qualsiasi cosa intelligibile \u00e8 logicamente possibile: gli asini possono volare, Socrate pu\u00f2 essere immortale e la teoria atomica della materia pu\u00f2 essere falsa.\nAlla stessa maniera, pressoch\u00e9 nulla \u00e8 logicamente impossibile; una cosa logicamente impossibile \u00e8 chiamata \"contraddizione\". \u00c8 possibile che Socrate sia immortale, ma non \u00e8 possibile che Socrate sia mortale e immortale. Molti logici ritengono che le verit\u00e0 matematiche siano logicamente necessarie (ad esempio \u00e8 logicamente impossibile che 2+2 \u2260 4).\nPossibilit\u00e0 fisica.\nQualcosa \u00e8 fisicamente possibile se \u00e8 permesso dalle leggi della natura. Ad esempio, \u00e8 possibile che ci sia un atomo con numero atomico 150, anche se nella realt\u00e0 tale atomo non esiste. Per contro non \u00e8 in questo senso possibile che ci sia un atomo il cui nucleo contenga formaggio. Mentre \u00e8 logicamente possibile accelerare qualcosa oltre la velocit\u00e0 della luce, secondo la scienza moderna ci\u00f2 non \u00e8 fisicamente possibile per un oggetto dotato di massa.\nPossibilit\u00e0 metafisica.\nI filosofi possono prendere in considerazione le propriet\u00e0 che gli oggetti hanno indipendentemente dalle leggi della natura. Ad esempio, potrebbe essere metafisicamente necessario che qualsiasi ente pensante abbia un corpo e possa avere esperienza del passaggio del tempo, o che Dio esista (o non esista).\nLa possibilit\u00e0 metafisica \u00e8 generalmente ritenuta pi\u00f9 forte di quella logica, nel senso che ci sono meno cose metafisicamente possibili di quante ce ne siano logicamente. \u00c8 invece materia di dibattito filosofico il rapporto con la possibilit\u00e0 fisica, e il fatto se le verit\u00e0 metafisicamente necessarie siano tali \"per definizione\" o perch\u00e9 riflettono qualche fatto rilevante sulla realt\u00e0.\nModalit\u00e0 epistemiche.\nPrincipi su K\n\u00c8 aperta la discussione su un quinto assioma per K, vale a dire\nK5 \u00acKp \u2192 K\u00acKp\nLa conseguenza \u00e8 presto detta: si conclude il ragionamento affermando che credere a p (che equivale ad affermare di credere di conoscere p per il principio di introspezione e per la regola di concatenazione) implica il conoscere p. Tale conclusione \u00e8 evidentemente falsa e pone l'accento sulla necessit\u00e0 di distinguere rigorosamente la conoscenza dalla credenza.\nModalit\u00e0 temporali.\nLe modalit\u00e0 temporali sono utilizzate per esprimere il valore di verit\u00e0 di una proposizione rispetto al tempo. Si hanno due coppie di operatori duali, una riferita al passato e una al futuro. Per il passato l'operatore formula_1 \u00e8 letto come \"\u00c8 sempre stato vero che...\", mentre l'operatore formula_2 come \"C'\u00e8 stato un istante in cui \u00e8 stato vero che...\". Per il futuro si avr\u00e0 invece, rispettivamente, \"Sar\u00e0 sempre vero che...\" e \"Ci sar\u00e0 un istante in cui sar\u00e0 vero che...\".\nBertrand Russell, Willard Van Orman Quine, e John C. Smart proposero un approccio di de-temporalizzazione per ricondurre le proposizioni in modalit\u00e0 temporale al caso della logica classica, che \u00e8 atemporale. Ogni proposizione temporale, passata o futura, ha una data sottintesa che deve essere esplicitata, dopodich\u00e9 diventa indipendente dal tempo: atemporale e trattabile quindi con la logica classica, vale a dire omnitemporalmente vera o falsa. Ma non per tutte le proposizioni (si pensi a quelle future che devono ancora accadere) \u00e8 possibile esplicitare una data \"nota\" che le renda atemporali.\nCon l'approccio opposto di temporalizzazione abbiamo il calcolo logico effettuato con l'uso della logica classica e l'aggiunta di nuovi assiomi ed operatori temporali, che possono essere combinati tra loro. Con la temporalizzazione, la logica \u00e8 polivalente (almeno trivalente, con tre possibili valori di verit\u00e0), cio\u00e8 valgono i principi di identit\u00e0 e non-contraddizione, ma non del terzo escluso: quindi, abbiamo valori di verit\u00e0 intermedi fra vero e falso; es. 1 (vero), 0 (falso), \u00bd (indefinito). \nNella pi\u00f9 studiata delle logiche multimodali, la logica dei tempi verbali, dovuta a Arthur N. Prior (1951), abbiamo i due operatori di necessit\u00e0 e possibilit\u00e0 cui Prior aggiunge altri quattro operatori per le modalit\u00e0 temporali: gli operatori primitivi sono H e G, da leggere 'sempre in passato' (passato forte) e 'sempre in futuro' (futuro forte), mentre i loro duali sono P e F, ossia 'qualche volta in passato' (o anche '\u00e8 stato vero che', passato debole) e 'qualche volta in futuro' (o anche 'sar\u00e0 vero che', futuro debole). La logica di Prior \u00e8 un'estensione della logica classica, perch\u00e9 in essa le proposizioni atemporali sono trattate come casi particolari delle proposizioni temporali, sebbene verrebbe pi\u00f9 naturale pensare il contrario, cio\u00e8 che le frasi temporali vere o false in relazione a una singola data siano casi particolari rispetto a frasi vere o false in ogni tempo.\nRescher distingue fra proposizioni cronologicamente indefinite, quasi-proposizioni la cui verit\u00e0 dipende dal tempo dell'asserzione e che contengono pseudo-date (\"ieri\", \"tre minuti fa\"); dalle proposizioni cronologicamente definite, la cui verit\u00e0 \u00e8 indipendente dal tempo e che contengono date. Rescher propone una logica che chiama \"logica topologica\", una logica temporalizzazione, che aggiungo un unico operatore P parametrizzato che trasforma una proposizioni indefinite in proposizione temporale (o meglio le relativizza a un dominio di proposizioni temporali), ma che possono essere pi\u00f9 generalmente anche spaziali, situazionali.\nModalit\u00e0 deontiche.\nLe modalit\u00e0 deontiche sono relative agli enunciati concernenti il concetto di dovere. \"\u00c8 obbligatorio...\" \u00e8 l'interpretazione deontica dell'operatore formula_1, \"\u00c8 permesso...\" dell'operatore formula_2.\nformula_1 e formula_2 non sono operatori validi nelle modalit\u00e0 deontiche e sono sostituiti dagli operatori O (obbligatorio) e P (permesso), pena la confusione fra necessit\u00e0 deontica (p.es., morale o legale) e necessit\u00e0 reale (p.es., fisica o metafisica).\nIn tutti i sistemi deontici (assiologici, morali, legali), non vale l'assioma T (formula_23), sostituito dall'assioma D: formula_24.\nL'assioma D ha l'importante funzione di garantire l'incontraddittoriet\u00e0 normativa, cio\u00e8 il fatto che se \u00e8 obbligatoria una certa proposizione p non pu\u00f2 contemporaneamente esserlo anche la sua negazione \u00acp (\"impossibilia nemo tenetur\").\nGli assiomi T e D pongono un diverso rapporto fra il mondo originario (di solito quello attuale) e la parte degli altri mondi possibili con cui il mondo originario \u00e8 in relazione e che quindi da esso sono accessibili. Mentre l'assioma T (la necessit\u00e0 implica la realt\u00e0) mette il mondo originante le relazioni sullo stesso piano degli altri perch\u00e9 sottoposto alle medesime necessitazioni (le leggi fisiche valgono anche nel mondo attuale), ci\u00f2 non vale per l'assioma D (nel mondo originante la necessit\u00e0 deontica implica la possibilit\u00e0).\nInfatti, se formula_25 \u00e8 vera se p \u00e8 vera in tutti i mondi possibili, allora formula_8 (principio di riflessivit\u00e0 T) \u00e8 vero se il mondo attuale \u00e8 anch'esso parte dell'insieme dei mondi possibili. Ad esempio, se la legge di gravit\u00e0 \u00e8 vera in tutti i mondi possibili, \u00e8 evidente che se p descrive la caduta di un grave qui sulla terra, esso segua attualmente la legge di gravit\u00e0.\nSe attribuiamo agli operatori modalit\u00e0 epistemiche, per cui:\nInvece, se attribuiamo a:\nDefinizione di mondo possibile.\nLa semantica formale di Tarski formalizza la semantica classica, e considera la verit\u00e0 delle formule come riguardante lo stato di cose di un unico mondo attuale. La semantica relazionale di Kripke \u00e8 un'evoluzione della semantica formale di Tarski, in cui la verit\u00e0 viene a dipendere da stati di cose in mondi alternativi a quello attuale (i mondi possibili, accessibili da quello attuale), con queste interpretazioni:\nKripke assume che i nomi sono dei \u00abdesignatori rigidi\u00bb, ovvero designano lo stesso individuo in tutti i mondi possibili contemplati dalla struttura-modello (sebbene possano designare individui differenti nei mondi di altre strutture modello). I predicati, e con essi gli enunciati atomici, cambiano valore semantico da un mondo all'altro, in modo da poter rappresentare il fatto che certi oggetti potrebbero soddisfare predicati diversi da quelli che soddisfano nel mondo attuale. Il fatto che dal punto di vista logico non siamo tenuti ad adottare una in particolare fra le infinite strutture-modello a disposizione dalla teoria, evita di perdersi in considerazioni metafisiche su quale s\u00eca la migliore mappa della realt\u00e0 e delle sue alternative possibili.\nUgualmente la relazione di accessibilit\u00e0 fra mondi possibili pu\u00f2 essere interpretata con i tipi di relazioni fra oggetti nelle diverse teorie (causali in fisica e metafisica, legali in logica, giuridiche in diritto, ecc.), e portare a una teoria unificata delle varie semantiche per i sistemi di logica aletica, deontica ed epistemica, e ad una loro unica semplice rappresentazione tramite grafo orientato. \nLa relazione del mondo di partenza con gli altri mondi da questo accessibili, \u00e8 di tipo euclideo, vale cio\u00e8 la propriet\u00e0 transitiva (a seconda del sistema formale scelto, se vale l'assioma T oppure D \u00e8 anche simmetrica o asimmetrica; mai riflessiva); se da u si accede a v, e se sempre da u si accede a w, ci\u00f2 implica che da v si accede a w, cio\u00e8 che i mondi possibili sono tutti in relazione tra loro. Si dimostra che poich\u00e9 la relazione dal mondo di partenza \u00e8 euclidea-transitiva, quelle tra i mondi possibili godono tutte di una riflessivit\u00e0 e simmetricit\u00e0 (e transitivit\u00e0) secondaria.\nAssiomatizzazioni.\nCome si \u00e8 accennato nell'introduzione storica con riferimento ai sistemi S1 - S5 di Lewis, diversi insiemi di assiomi danno origine a diverse logiche modali. Sul piano semantico sono le propriet\u00e0 della relazione di accessibilit\u00e0 tra i mondi a originare le diverse logiche.\nLa pi\u00f9 debole logica modale comunemente studiata \u00e8 chiamata \"K\" in onore di Kripke e contiene:\nAggiungendo a \"K\" l'assioma T si ottiene la logica chiamata a sua volta \"T\":\nT \u00e8 detto assioma di riflessivit\u00e0 in quanto corrisponde alla propriet\u00e0 riflessiva della relazione di accessibilit\u00e0 tra mondi. Esso afferma che se \"p\" \u00e8 necessaria allora deve anche essere vera. Quindi se \"p\" \u00e8 vera in tutti i mondi \"v\" accessibili da \"w\" allora \u00e8 vera anche in \"w\". Se la relazione non avesse la propriet\u00e0 riflessiva potrebbero essere vere sia formula_25 (\"p\" \u00e8 vera in tutti i mondi accessibili) che formula_36 (in quanto il mondo in cui valuto non \u00e8 tra quelli accessibili), ma formula_23 e formula_25 implicano formula_39 (per il modus ponens), e si avrebbe la contraddizione formula_40. L'assioma T pu\u00f2 anche essere letto in maniera contrapposta: se \"p\" \u00e8 vera allora deve anche essere possibile, in simboli: formula_41 \nAltri assiomi comunemente utilizzati sono i seguenti (tra parentesi le propriet\u00e0 della relazione di accessibilit\u00e0 corrispondenti):\nTali assiomi definiscono i seguenti sistemi:\nCui si aggiungono i meno diffusi assiomi:\nAxiom\nName Axiom Condition on Frames R is\u2026\n(D) \u25a1A\u2192\u25caA \u2203u wRu Serial\n(M) \u25a1A\u2192A wRw Reflexive\n(4) \u25a1A\u2192\u25a1\u25a1A (wRv&amp;vRu) \u21d2 wRu Transitive\n(B) A\u2192\u25a1\u25caA wRv \u21d2 vRw Symmetric\n(5) \u25caA\u2192\u25a1\u25caA (wRv&amp;wRu) \u21d2 vRu Euclidean\n(CD) \u25caA\u2192\u25a1A (wRv&amp;wRu) \u21d2 v=u Functional\n(\u25a1M) \u25a1(\u25a1A\u2192A) wRv\u21d2 vRv Shift Reflexive\n(C4) \u25a1\u25a1A\u2192\u25a1A wRv \u21d2 \u2203u(wRu&amp;uRv) Dense\n(C) \u25ca\u25a1A \u2192 \u25a1\u25caA wRv&amp;wRx \u21d2 \u2203u(vRu&amp;xRu) Convergent\nSe indichiamo con formula_52 un qualsiasi calcolo modale, questo si ottiene aggiungendo al linguaggio le regole caratteristiche di deduzione di m dette D(m), costituite dalle regole del calcolo classico D(k) pi\u00f9 le regole tipiche del calcolo modale.\nLa regola comune a tutti i calcoli m \u00e8 la Regola di necessitazione (N) vista in precedenza, pertanto K \u00e8 detto sistema formale di logica modale \"fondamentale\", e dove vale N tutti i i calcoli modali sono detti anche normali. In funzione del sistema formale di calcolo K possono essere espressi in tutti gli altri sistemi formali, con le loro regole specifiche per il calcolo modale, derivate dalle combinazioni opportune degli assiomi esposti:\ncui aggiungiamo:\nrappresentabili in un grafo orientato, con questi rapporti di inclusione:\nInterpretazione dei sistemi KT, KD e KD45.\nL'accettabilit\u00e0 o meno di certi principi modali si traduceva nell'accettabilit\u00e0 o meno di certe condizioni sulla relazione di accessibilit\u00e0, e quest'ultima questione non presentava difficolt\u00e0 particolari. In altre parole, il confronto tra i diversi sistemi di logica modale diventava una questione che poteva essere affrontata a livello semantico affidandosi interamente ai principi della teoria degli insiemi e della logica delle relazioni. In linea di principio, essa si presta addirittura al trattamento di linguaggi irriducibilmente \u00abmultimodali\u00bb, cio\u00e8 linguaggi contenenti una molteplicit\u00e0 di operatori modali diversi e mutuamente indipendenti: sar\u00e0 sufficiente postulare una relazione di accessibilit\u00e0 per ciascun tipo di modalit\u00e0 e studiarne le rispettive propriet\u00e0.\nIl sistema formale T \u00e8 tipico della necessit\u00e0 delle leggi della fisica. Con l'aggiunta dell'assioma 5, per cui T \u00e8 vero in tutti i mondi possibili, otteniamo il sistema formale tipico di ogni possibilit\u00e0 metafisica.\nNei sistemi \"misti\" aletico-deontici tipo KD in cui si usa una particolare versione dell'assioma D(KQ), grazie a Q \u00e8 possibile isolare il mondo attuale \"u\" in cui, grazie all'assioma T valgono le necessitazioni ontiche (fisiche/metafisiche), da una particolare sottoclasse dei mondi possibili con cui \u00e8 in relazione, quella dei \u201cmondi buoni\u201d in cui, cio\u00e8, gli obblighi deontici sono realt\u00e0.\nSe la relazione di accessibilit\u00e0 tra mondo attuale e altri mondi R nel sistema formale KD \u00e8 seriale, ad ogni mondo segue almeno un'alternativa deontica che non \u00e8 mai realizzata nel mondo di partenza (altrimenti varrebbe l'assioma T), cio\u00e8 esiste almeno un mondo possibile in cui \u00e8 realizzato ci\u00f2 che nel mondo attuale \u00e8 solo doveroso. Partendo da un certo mondo possibile preso come situazione iniziale, la struttura di KD e in particolare il carattere seriale della relazione di accessibilit\u00e0, configura un modello avente il carattere di \"progetto pratico o morale\", in cui ogni avanzamento avviene nella direzione di un maggiore perfezionamento.\nIn KD4, con l'aggiunta dell'assioma 4, in base al quale \uf072p\u2192\uf072\uf072p, ci\u00f2 che \u00e8 obbligatorio ad uno stadio del progetto rimane tale nell'evoluzione successiva e non pu\u00f2 mai decadere (cumulativit\u00e0 degli obblighi). In KD5 abbiamo la conservazione e cumulativit\u00e0 dei permessi, e si dimostra che non pu\u00f2 esservi incremento dei permessi (dimostrazione valida anche per i permessi in KD4).\nIn KD45, designato anche come S5 deontico, tanto gli obblighi che i permessi sono perci\u00f2 conservati e non incrementati. La relazione R fra mondo attuale e tutti gli altri mondi \u00e8 transitiva, asimmetrica, non riflessiva, euclidea: grazie al fatto che \u00e8 euclidea, sono simmetriche, riflessive, transitive le relazioni esistenti fra tutti gli altri mondi di S5 secondario. Con l'evolversi del progetto deontico iniziale (vale a dire il mondo attuale), in ognuno dei mondi possibili obblighi e permessi si cumulano, mantengono un completo equilibrio diritti-doveri, vigono rigorosamente le stesse regole deontiche e in ognuno di essi (stante la relazione riflessiva xRx che tutti li caratterizza) sono realizzate (sono tutti cio\u00e8 mondi buoni). La relazione asimmetrica dei mondi possibili con quello iniziale u, equivale a dire che nulla di ci\u00f2 che appartiene ad essi pu\u00f2 in alcun modo determinare u.\nKD45 \u00e8 anche il sistema-base anche delle logiche epistemiche del \u201csapere fondato\u201d, in cui il mondo di partenza \u00e8 quello reale, e gli altri mondi accessibili sono interpretati come le possibili rappresentazioni date da noi al mondo reale; dal mondo reale sono \"causate\", senza che valga il contrario, che si possa dire che la realt\u00e0 oggettiva pu\u00f2 cambiare in qualche modo perch\u00e9 noi ne abbiamo dato una qualche rappresentazione.\nSistemi formali con regole di calcolo non-modali.\nNel suo articolo \"Semantical Analysis of Modal Logic II. Non-normal Modal Propositional Calculi\" del 1965, Kripke trattava di sistemi modali \u00abpi\u00f9 deboli\u00bb di K, che non prevedevano la regola R, come S2 e S3 proposti da Lewis, e come i sistemi E2 ed E3 che non contenevano alcun teorema o formula logicamente valida della forma formula_77, da cui si potesse derivare la regola. \nIl fatto che una legge logica A (che si pu\u00f2 anche chiamare \"teorema\") abbia una tavola di verit\u00e0 sempre vera, a prescindere dalle variabili, vale a dire che sia sempre una tautologia, non implica che si sappia o si creda che sia una tautologia (potrebbe essere di forma estremamente complessa), e nemmeno che si sappia o si creda che A sia vera: per cui \u00e8 naturale pensare che la mancanza della regola R debba essere condivisa anche da certe logiche modali non aletiche.\nKripke suggeriva di classificare i mondi possibili inclusi accessibili da quello preso a riferimento (W) in due categorie disgiunte: i mondi \u00abnormali\u00bb N e quelli \u00abnon normali\u00bb (nei quali, per esempio, la regola R e l'onniscienza logica non vige), e concentrare sui primi la struttura-modello. Formulando opportune condizioni sulla relazione R e sulla composizione di N, Kripke dimostrava la completezza di una variet\u00e0 di logiche pi\u00f9 deboli di K: E2 risulta completa rispetto alla classe di tutte le strutture-modello, mentre E3, S2 e S3 risultano complete nelle classi di strutture-modello in cui, rispettivamente, R \u00e8 transitiva, N contiene \u03b1, e R \u00e8 transitiva e N contiene la variabile individuale \u03b1."}
{"id": "1304705", "revid": "228587", "url": "https://it.wikipedia.org/wiki?curid=1304705", "title": "Novi Marof", "text": "Novi Marof \u00e8 una citt\u00e0 della Croazia, secondo il censimento del 2001 il suo centro conta 1.981 abitanti (13.857 in tutto il comune), \u00e8 posta a 66\u00a0km a nord della capitale Zagabria e a 18,5\u00a0km da Vara\u017edin, capoluogo della Regione omonima, \u00e8 situata vicino al fiume Bednja affluente della Drava."}
{"id": "1304708", "revid": "599013", "url": "https://it.wikipedia.org/wiki?curid=1304708", "title": "Papa Bouba Diop", "text": "Carriera.\nClub.\nGli inizi in Senegal.\nHa iniziato la sua carriera nell'Espoir Dakar, a 15 anni. Dopo un anno passa al Diaraaf Dakar. Lasciato l'Espoir Dakar, Bouba Diop passa al Diaraaf Dakar, altra squadra senegalese. Qui totalizza 5 presenze nel campionato accademico, senza gol n\u00e9 assist. Bouba Diop entr\u00f2 poi nella squadra del Vevey Sports, con la quale vinse il campionato senegalese Under-17, dove segn\u00f2 un gol, \nNeuch\u00e2tel Xamax e Grasshoppers.\nA 19 anni entra nella prima squadra del Neuch\u00e2tel Xamax, diventando il pi\u00f9 giovane di sempre. In quattro stagioni col club svizzero totalizza 201 presenze e 9 gol (dei quali 8 segnati con tiri da fuori area, e uno su calcio di rigore). Nel 2000 viene acquistato dal Grasshoppers, col quale gioca una stagione vincendo campionato e coppa. poi vinta. In questa stagione (2000-2001) vince anche la Golden Ball svizzera e il titolo di migliore in campo nella finale di Coppa svizzera.\nLens e Fulham.\nNella sua prima stagione al realizza 2 gol (entrambi su calcio di rigore). Con il Lens arriva anche in semifinale nella Coupe de France, persa ai rigori contro l'Olympique Marsiglia. Nel 2004 passa dal Lens al Fulham per 2 milioni di sterline. Realizza un gol al debutto in Premier League da 35 metri contro il Manchester United; ha poi segnato di testa contro il West Bromwich Albion nei minuti finali della partita, episodio che ha permesso al Fulham di restare per un'altra stagione in Premier League. Il 20 agosto 2007 decide di andar via dal Fulham, per partecipare alla Coppa UEFA o alla Champions League.\nPortsmouth, AEK Atene, West Ham e Birmingham City.\nIl 31 agosto 2007 viene acquistato dal Portsmouth. Ha fatto il suo esordio con la sua nuova squadra iniziando dal primo minuto la partita contro il Liverpool. Nell'estate 2010 viene ceduto alla squadra ellenica dell' e firma un contratto triennale. Dopo un anno in Grecia si trasferisce al West Ham dove firma un contratto annuale. Con gli \"hammers\" colleziona 16 presenze in campionato e un gol conquistando con la squadra anche la promozione in Premier League, per poi svincolarsi a fine stagione assieme ad altri cinque compagni di squadra. Il 9 ottobre 2012 viene ingaggiato dal Birmingham City, firmando un breve contratto, e si \u00e8 quindi ritirato il 17 gennaio 2013.\nNazionale.\n\u00c8 stato capitano del , col quale ha totalizzato 58 presenze e 9 gol. Convocato dalla Nazionale per partecipare ai Mondiali di calcio Giappone-Corea del Sud 2002, nella manifestazione ha segnato in tre occasioni, dapprima da seduto l'unica rete della partita vinta contro la , che \u00e8 stato anche il primo gol del Senegal in una fase finale del mondiale, poi una doppietta contro l'.\nMorte.\n\u00c8 scomparso il 29 novembre 2020 all'et\u00e0 di 42 anni, per le complicazioni della SLA."}
{"id": "1304713", "revid": "767487", "url": "https://it.wikipedia.org/wiki?curid=1304713", "title": "Spiaggia a Zuma", "text": "Zuma Beach \u00e8 un film del 1978, diretto da Lee H. Katzin e scritto da John Carpenter, con Suzanne Somers, Michael Biehn, Rosanna Arquette e P.J. Soles.\nTrama.\nUna rockstar fallita si trasferisce nel paesino di Zuma Beach, dove intende lasciarsi alle spalle il passato e vivere a contatto con la giovent\u00f9 che ha perduto troppo in fretta.\nNote.\nL'idea del film venne in mente allo sceneggiatore John Carpenter dopo aver diretto \"Elvis, il re del rock\" nello stesso anno per la televisione; inizialmente il regista voleva Kurt Russell nel ruolo della rockstar, ma alla fine la produzione impose Steven Keats."}
{"id": "1304716", "revid": "123954668", "url": "https://it.wikipedia.org/wiki?curid=1304716", "title": "John Chambers", "text": "\u00c8 l'ex presidente ed amministratore delegato di Cisco Systems Inc., multinazionale statunitense dell'informatica.\nBiografia.\nNato a Charleston (Virginia Occidentale) (Sulla pagina inglese \u00e8 nato a Cleveland Ohio) da un ostetrico e da una psicologa, ha sofferto da ragazzo di dislessia e di difficolt\u00e0 nell'apprendimento e per questo, alle elementari, veniva preso in giro dai compagni di classe. I genitori decisero quindi di ritirarlo da scuola e di sottoporlo a un trattamento specialistico durato due anni. Tornato a scuola, riusc\u00ec a completare gli studi e a laurearsi in legge alla West Virginia University (nel 1974) e a ottenere (nel 1975) un master in Finance and business all'Indiana University di Bloomington.\nNel 1976 \u00e8 entrato nell'IBM, dove ha fatto una rapida carriera come manager. Nel 1982 \u00e8 passato alla Wang Laboratories, dov'\u00e8 rimasto fino al 1991. Nel 1991 \u00e8 entrato alla Cisco come \"senior vice president\" e nel gennaio del 1995 ne \u00e8 diventato amministratore delegato. Nel novembre del 2006 \u00e8 stato nominato anche presidente del consiglio d'amministrazione dell'azienda. \nSposato con Elaine Prater, ha due figli."}
{"id": "1304718", "revid": "287204", "url": "https://it.wikipedia.org/wiki?curid=1304718", "title": "Holzhausen", "text": ""}
{"id": "1304720", "revid": "228587", "url": "https://it.wikipedia.org/wiki?curid=1304720", "title": "Hornburg", "text": ""}
{"id": "1304722", "revid": "149727", "url": "https://it.wikipedia.org/wiki?curid=1304722", "title": "Jeetze", "text": ""}
{"id": "1304724", "revid": "599013", "url": "https://it.wikipedia.org/wiki?curid=1304724", "title": "Jerchel", "text": ""}
{"id": "1304733", "revid": "729019", "url": "https://it.wikipedia.org/wiki?curid=1304733", "title": "Trombocitosi", "text": "Si definisce trombocitosi o piastrinosi o trombocitemia un aumento oltre la soglia del range di normalit\u00e0 (150\u2013450 x 103/\u03bcL) del numero delle piastrine.\nBench\u00e9 esistano fisiologiche variazioni nel numero delle piastrine, la permanenza di valori superiori a 750 x 103/\u03bcL rappresenta una condizione sufficiente all'esecuzione di indagini di secondo livello.\nClassificazione.\nNella nosografia classica la trombocitosi viene distinta in \"secondaria\" (pi\u00f9 frequente) e \"primitiva\" (ovvero \"essenziale\").\nTra le trombocitosi secondarie di rilievo vengono distinte le seguenti categorie:\nEscluse tutte le cause di trombocitosi secondaria, si pone il \"sospetto\" diagnostico di trombocitemia essenziale.\nProfilo clinico.\nLa trombocitosi \u00e8 spesso un riscontro isolato ed incidentale rilevato attraverso l'esame emocromocitometrico di routine. \nLa trombocitosi \u00e8 un fattore predisponente la trombosi sia venosa che arteriosa, tuttavia, paradossalmente, nei casi gravi (piastrine &gt; 1.500 x 103/\u03bcL), pu\u00f2 essere responsabile di malattia di von Willebrand acquisita."}
{"id": "1304737", "revid": "125911951", "url": "https://it.wikipedia.org/wiki?curid=1304737", "title": "Il giovane leone", "text": "Il giovane leone (\"Oh! Qu\u00e9 mambo\") \u00e8 un film del 1959 diretto da John Berry.\nTrama.\nUn giovane italiano, Nando, va in Costa Azzurra per partecipare ad un concorso di bellezza, ma si classifica ultimo. In compenso conosce una donna ricca di mezz'et\u00e0 e assieme aprono una piccola attivit\u00e0 in spiaggia: lezioni di fitness per donne anziane. Incontra cos\u00ec la bellissima Liliana, e inizia a corteggiarla. La donna per\u00f2 \u00e8 gi\u00e0 sposata con il giovane banchiere Michelito, a lei sottomesso, che \u00e8 dotato di una buona voce. Le vicende dei tre personaggi si intrecciano per tutto il film fino ad arrivare ad un buffo finale.\nDVD.\nDi questo film esiste la versione in DVD edita dalla \"5\u00ba Piano-Magic Store\". Il DVD \u00e8 privo di contenuti speciali, ha solo i men\u00f9 interattivi e l'accesso diretto alle scene, mentre l'audio \u00e8 solo italiano in mono."}
{"id": "1304741", "revid": "671029", "url": "https://it.wikipedia.org/wiki?curid=1304741", "title": "Governatorato autonomo dell'Estonia", "text": "Il governatorato autonomo dell'Estonia fu istituito il 12 aprile 1917 dal Governo provvisorio russo all'interno della Repubblica russa.\nIn precedenza l'Estonia si trovava sotto il controllo dell'Impero russo ed era suddivisa in due governatorati (\"guberniya\"): il governatorato di Reval, nel nord, corrispondente all'incirca all'area dell'Estonia danese, e la parte settentrionale del governatorato di Riga, dove viveva la maggioranza degli estoni. Queste due aree furono quindi unite in un unico governatorato dopo la Rivoluzione di febbraio.\nFurono organizzate le elezioni per il Parlamento provvisorio, \"Maap\u00e4ev\" e i menscevichi e i bolscevichi ottennero una certa percentuale di voti. Il 5 novembre 1917, due giorni prima della Rivoluzione di Ottobre a San Pietroburgo, il capo bolscevico estone Jaan Anvelt tent\u00f2 un colpo di Stato a Tallinn, cercando di deporre il governatore Jaan Poska il 9 novembre. Il 28 novembre 1917 il \"Maap\u00e4ev\", rifiutando di riconoscere il tentativo bolscevico di colpo di Stato, si autoproclam\u00f2 come l'unica autorit\u00e0 costituita e legalmente eletta in Estonia. Il Parlamento fu poi comunque sottomesso dai bolscevichi; nel 1918 si tennero le elezioni per l'Assemblea Costituzionale e i partiti anti-bolscevichi ottennero la maggioranza.\nDal governatorato autonomo all'indipendenza estone.\nNel febbraio successivo, dopo il crollo delle trattative di pace tra l'Impero russo e l'Impero tedesco, l'Estonia fu occupata dai tedeschi e le forze bolsceviche si arresero, uscendo dalla guerra mondiale e ritirandosi in Russia. Il 23 febbraio 1918, un giorno prima dell'occupazione, gli Anziani del \"Maap\u00e4ev\" effettuarono una formale dichiarazione d'indipendenza. Anche se ci vollero circa nove mesi perch\u00e9 l'Estonia si liberasse dall'occupazione tedesca, con la fine del primo conflitto mondiale, questa data \u00e8 celebrata ancora oggi come giorno dell'indipendenza estone.\nAl termine della prima guerra mondiale, nel vuoto di potere lasciato dalla resa tedesca, i bolscevichi russi ritennero di potersi riprendere il possesso dei territori baltici, gi\u00e0 ceduti col Trattato di Brest-Litovsk, ed instaurarvi il bolscevismo come avevano fatto in Russia.\nCi\u00f2 scaten\u00f2 una sanguinosa guerra d'indipendenza, svoltasi tra il 1918 e il 1920, fra estoni e bolscevichi, che alla fine port\u00f2 gli estoni, alleati con la Gran Bretagna, volontari scandinavi e l'Armata Bianca, alla vittoria finale. Con il trattato di Tartu i bolscevichi russi s'impegnavano a riconoscere l'indipendenza dell'Estonia."}
{"id": "1304746", "revid": "767487", "url": "https://it.wikipedia.org/wiki?curid=1304746", "title": "A Nice Pair", "text": "A Nice Pair \u00e8 una raccolta dei Pink Floyd che racchiude gli album \"The Piper at the Gates of Dawn\" e \"A Saucerful of Secrets\" in un unico cofanetto.\nIl disco.\nVi sono due versioni di questa raccolta, una americana e una inglese. La principale differenza tra le due riguarda la versione di \"Astronomy Domine\" inclusa: la raccolta inglese riporta la versione registrata in studio, quella americana la registrazione live di \"Ummagumma\".\nTracce.\nThe Piper at the Gates of Dawn.\nTutte le tracce (salvo dove indicato diversamente) sono di Syd Barrett.\nLa copertina.\nLa copertina dell'album \u00e8 della Hipgnosis, che ha realizzato molte altre copertine per il gruppo. Dei diversi bozzetti inizialmente realizzati, nessuno fu reputato abbastanza efficace e cos\u00ec venne deciso di utilizzarli tutti: le quattro facciate complessive della copertina apribile (fronte, retro e le due facciate interne) sono state suddivise in nove riquadri ognuna, in ciascuno dei quali c'\u00e8 un'immagine diversa.\nAlcune delle immagini del fronte e del retro sono rappresentazioni di giochi di parole figurati. \nPer esempio, sul fronte vi sono:\nInvece sul retro si trova:\nAnche il titolo dell'album \u00e8 associato a un gioco di parole figurato: l'immagine centrale della fila in alto del fronte rappresenta un seno di donna, \"a nice pair\" (una bella coppia), appunto. \nI Pink Floyd compaiono nel riquadro subito sotto, fotografati in una squadra di calcio, in sostituzione dell'immagine del pugile Floyd Patterson dipinto di rosa, il quale voleva un compenso troppo elevato. \nAnche altre immagini si riferiscono direttamente al gruppo, come un tizio strambo in caffettano e occhialini, che indica il passato psichedelico dei Pink Floyd (retro, fila centrale, a sinistra), oppure una foto che ritrae un momento di discussione sulle copertine dei Pink Floyd (retro, in basso al centro). \nAltre fotografie sono state scelte per la loro bizzarria, come quella degli occhiali sfocati (retro, in basso a sinistra) che appartengono proprio al fotografo, privo dei quali non \u00e8 riuscito a mettere a fuoco lo scatto, o lo spioncino della porta della famiglia Fear, che significa paura (retro, immagine centrale).\nAnche la parte interna dell'album \u00e8 suddivisa in diciotto riquadri, contenenti foto del gruppo."}
{"id": "1304762", "revid": "59975", "url": "https://it.wikipedia.org/wiki?curid=1304762", "title": "Floggin' Molly", "text": ""}
{"id": "1304766", "revid": "287204", "url": "https://it.wikipedia.org/wiki?curid=1304766", "title": "Campionato Paraense", "text": "Il Campeonato Paraense \u00e8 il campionato di calcio dello stato di Par\u00e1, in Brasile. Si svolge dal 1908, dagli anni settanta \u00e8 organizzato dalla \"Federa\u00e7\u00e3o Paraense de Futebol (FPF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1304771", "revid": "81695647", "url": "https://it.wikipedia.org/wiki?curid=1304771", "title": "Correttivo", "text": "I correttivi sono quei fertilizzanti che modificano il pH o \"reazione del terreno\" portandolo verso la neutralit\u00e0. Il loro effetto in genere non \u00e8 molto efficace a causa del forte potere tampone del terreno, se non incorporando quantitativi di correttivo tali da rivelarsi economicamente onerosi. Quantit\u00e0 moderate possono pertanto modificare il pH di poche decine di unit\u00e0.\nNei terreni acidi il correttivo pi\u00f9 efficace \u00e8 la calce viva, che ha inoltre un effetto ammendante. Un effetto correttivo minore si ottiene, in ordine decrescente, con la calce spenta e con il calcare finemente macinato. Hanno inoltre un secondario effetto correttivo alcalinizzante i concimi chimici che costituzionalmente basici (per idrolisi salina basica) o fisiologicamente basici (in quanto le piante assorbono in maggiori quantit\u00e0 la frazione anionica). Sono tali, ad esempio, il nitrato di calcio, le scorie Thomas, la calciocianammide. Pur avendo un costo non irrilevante, la calcitazione dei terreni acidi \u00e8 sovente applicata per il secondario effetto positivo dovuto all'apporto di calcio.\nNei terreni basici il correttivo pi\u00f9 efficace \u00e8 lo zolfo, che nel terreno viene ossidato ad acido solforico. Per l'elevato costo dell'intervento, tuttavia, lo zolfo non \u00e8 utilizzato e in genere la correzione dei terreni basici non viene effettuata. In alternativa si pu\u00f2 ricorrere al gesso, ma anche in questo caso il beneficio ottenuto \u00e8 limitato se confrontato al costo. Hanno inoltre effetto acidificante i concimi chimici costituzionalmente o fisiologicamente acidi, come il solfato ammonico, il perfosfato minerale, il solfato potassico e il cloruro potassico.\nSono definiti correttivi anche quei prodotti usati per ridurre la salinit\u00e0 del terreno."}
{"id": "1304774", "revid": "767487", "url": "https://it.wikipedia.org/wiki?curid=1304774", "title": "Federico Anders", "text": "Attivo come restauratore a Roma, dove \u00e8 documentato nel 1765, oper\u00f2 anche a Napoli alla corte di Ferdinando I dal 1787 alla morte.\nBiografia.\nDi formazione romana, fu allievo di Mengs e venne invitato a corte su suggerimento del paesaggista tedesco Jakob Philipp Hackert, che nella sua autobiografia redatta da Goethe ne ricorda le circostanze: Anders d\u00e0 prova della sua arte restaurando sotto gli occhi del re quattro dipinti della galleria di Capodimonte: la \"Danae\" di Tiziano, la \"Piet\u00e0\" di Annibale Carracci, la \"Sacra Famiglia\" di Bartolomeo Schedoni e la \"Madonna della gatta\" di Giulio Romano, oltre alla \"Deposizione di Cristo\" di Jusepe de Ribera della Certosa di San Martino, malamente ridipinta da un maldestro restauratore napoletano, Giovanni D'Episcopo, che poi diventer\u00e0 suo allievo. Il restauro soddisfa pienamente il re, che espone i quadri restaurati nella sua anticamera del Palazzo Reale a Napoli e assegna un consistente stipendio ad Anders assumendolo come restauratore di Corte.\nNel dicembre di quello stesso anno, poco dopo la conclusione dei restauri, Jakob Philipp Hackert pubblica la \"Lettera sull'uso della vernice nella pittura\", che verr\u00e0 poi ristampata nel 1788 sul periodico romano \u00abGiornale delle Belle Arti\u00bb assieme ad una polemica \"Risposta\". Hackert nella lettera loda le capacit\u00e0 di Anders, ricordando i restauri eseguiti per il re, mentre nella \"Risposta\" questi interventi vengono aspramente criticati. Altre voci interverranno nella polemica causata dalla lettera.\nAnders sar\u00e0 ricordato da Goethe anche nel suo \"Viaggio in Italia\", e in un suo altro scritto in cui esamina le tecniche di restauro."}
{"id": "1304775", "revid": "15756", "url": "https://it.wikipedia.org/wiki?curid=1304775", "title": "Sistema di informazione per la sicurezza della Repubblica", "text": "Il Sistema di informazione per la sicurezza della Repubblica \u00e8 l\u2019insieme degli organi e delle autorit\u00e0 che hanno il compito di assicurare le attivit\u00e0 informative allo scopo di salvaguardare la Repubblica Italiana dai pericoli e dalle minacce provenienti sia dall\u2019interno sia dall\u2019esterno. La riforma dell'intelligence italiana varata con la Legge 124 del 2007 ha riformato il Comparto intelligence nazionale.\nStoria.\nLa riforma dell'intelligence italiana del 2007, avvenuta per mezzo della legge 3 agosto 2007 n. 124, modifica drasticamente la struttura dei servizi d'informazione e sicurezza, in quanto rispetto alla legge dell'ottobre 1977, che in precedenza regolava la materia, divide le competenze non pi\u00f9 tra strutture approssimativamente distinguibili in civili e militari (ossia SISDE e SISMI), bens\u00ec per sfere territoriali di competenza: esclusivamente sul territorio nazionale l'AISI ed esclusivamente all'estero l'AISE, allineando l'Italia ai principali servizi d'intelligence internazionali e una struttura di coordinamento, il Dipartimento delle informazioni per la sicurezza, alle dipendenze della Presidenza del Consiglio.\nInfatti pone i servizi non pi\u00f9 sotto le autorit\u00e0 rispettivamente del ministro dell'interno e della difesa, ma sotto un pi\u00f9 stretto controllo del Presidente del Consiglio dei ministri, a cui compete la nomina di direttori e vicedirettori di ciascuna agenzia; ed affidando a questi, o a una sua Autorit\u00e0 delegata per la sicurezza della Repubblica, il coordinamento delle politiche dell'informazione per la sicurezza.\nL'intero apparato di intelligence nazionale per la ricerca informativa subisce, quindi, un profondo processo di riforma riorganizzando tutto il Comparto informativo nazionale.\nNel giugno 2021 il consiglio dei ministri del governo Draghi approva la costituzione di una Agenzia per la cybersicurezza nazionale, in materia di cybersecurity, sempre alle dipendenze della presidenza del Consiglio (ma al di fuori del perimetro dell\u2019intelligence, quindi fuori dal Sistema di informazione per la sicurezza), e un apposito Comitato interministeriale per la cybersicurezza.\nComposizione.\nLa comunit\u00e0 d'intelligence nazionale \u00e8 cos\u00ec articolata:\nLa legge del 2007 ha anche previsto il Comitato parlamentare per la sicurezza della Repubblica, per un controllo dell'organo legislativo dell'intero SISR.\nOrganizzazione.\nIl \"Sistema di informazione per la sicurezza della Repubblica\" \u00e8 articolato operativamente in:\nL'articolo 8 della legge del 2007 stabilisce il principio di \"esclusivit\u00e0 delle funzioni\" attribuite al DIS, che vigila sulle attivit\u00e0 di AISE e AISI.\nAltre strutture.\nLa norma dispone altres\u00ec espressamente che altri reparti informativi dello stato maggiore della difesa, non sono parte del Sistema di informazione per la sicurezza, ma strutture interne alle forze armate italiane. Infatti in questo ambito si occupano anche d'intelligence:\nInfine, il \u201cII reparto\u201d della Guardia di Finanza si occupa di \"analisi d'intelligence\", in particolare economico-finanziaria.\nSede.\nNel maggio 2019 \u00e8 stata inaugurata la nuova sede unitaria dell\"'intelligence\" nel palazzo delle Casse di Risparmio Postali, che ospita gli uffici di vertice del Dis, delle agenzie e parte di quelli operativi, sita in piazza Dante nel rione Esquilino a Roma. Restano operativi la cittadella di Forte Braschi (Aise) e gli uffici di piazza Zama (Aisi).\nIl reclutamento.\nLa riforma attuata con la legge 124 del 2007 ha introdotto una policy in materia di personale, fatta propria dal Comparto intelligence, che prevede investimenti sempre pi\u00f9 crescenti sul capitale umano. La legge ha sensibilmente ampliato gli ambiti di intervento dei Servizi informativi: ora non pi\u00f9 circoscritti alla difesa della sicurezza, integrit\u00e0 e indipendenza delle istituzioni democratiche da minacce provenienti dall\u2019interno o dall\u2019esterno, ma ampliati anche alla tutela degli interessi strategici nazionali in campo politico, militare, economico, scientifico e industriale.\nL\u2019attivit\u00e0 di reclutamento si avvale sempre pi\u00f9 di rinnovate formule di carattere selettivo, nonch\u00e9 della facolt\u00e0 di ricorrere anche a bacini diversi da quelli tradizionali (Forze Armate, Forze di polizia, altre amministrazioni dello Stato), e cio\u00e8 Universit\u00e0, enti di ricerca, imprese e settore privato e altre istituzioni di interesse.\n\u00c8 fatto divieto ai membri del Parlamento europeo, del Parlamento o del Governo nazionali, consiglieri regionali, provinciali, comunali o membri delle rispettive giunte, dipendenti degli organi costituzionali, magistrati, ministri di confessioni religiose e ai giornalisti iscritti all'Ordine di collaborare e intrattenere rapporti con i servizi.\nIl controllo del Parlamento.\nViene previsto il controllo del Parlamento sull'operato dei servizi, a opera di un comitato parlamentare, il COPASIR, con funzioni di vigilanza e consultive.\nIl comitato riceve dalla Presidenza del Consiglio dei ministri una relazione semestrale sull'attivit\u00e0 di AISE e AISI.\nLa relazione annuale.\nOgni anno, entro il mese di febbraio, viene presentata inoltre al Parlamento una relazione sulla politica dell\u2019informazione per la sicurezza relativa all\u2019anno precedente.\nIn particolare l\u2019articolo 38 della legge 124 dispone:\nEntro il mese di febbraio di ogni anno il Governo trasmette al Parlamento una relazione scritta, riferita all'anno precedente, sulla politica dell'informazione per la sicurezza e sui risultati ottenuti.\nL'ultima Relazione presentata al Parlamento \u00e8 disponibile sul sito della sicurezza nazionale."}
{"id": "1304777", "revid": "1226", "url": "https://it.wikipedia.org/wiki?curid=1304777", "title": "Realismo Magico", "text": ""}
{"id": "1304779", "revid": "71155", "url": "https://it.wikipedia.org/wiki?curid=1304779", "title": "Chuck Behler", "text": "\u00c8 ricordato soprattutto per aver fatto parte dei Megadeth, band thrash metal californiana, nel periodo tra il 1987 e il 1988. Behler suon\u00f2 solamente sull'album \"So Far, So Good... So What!\" del 1988, prima di essere espulso dal leader Dave Mustaine. \u00c8 apparso anche nel documentario \"\".\nDave Mustaine conobbe Behler in quanto il precedente batterista della band, Gar Samuelson, lo aveva come tecnico per la batteria. In seguito, Behler fu rimpiazzato anch'esso dal suo tecnico Nick Menza.\nPrima di entrare nei Megadeth, Behler ha fatto parte di gruppi come i \"The Meanies\" e i \"Sinclair\"."}
{"id": "1304781", "revid": "1514972", "url": "https://it.wikipedia.org/wiki?curid=1304781", "title": "Ponte di Alcon\u00e9tar", "text": "Il ponte di Alcon\u00e9tar era un ponte romano sul fiume Tago. I suoi resti si trovano nel municipio di Garrovillas de Alcon\u00e9tar, a C\u00e1ceres, Spagna. \u00c8 uno dei pi\u00f9 antichi ponti ad arco segmentale del mondo, precedente ad altri esempi come il ponte di Zhaozhou in Cina e il ponte Vecchio in Europa (entrambi ancora in uso). La sua costruzione si attribuisce, per alcuni, all'architetto dell'imperatore Traiano, Apollodoro di Damasco, che costru\u00ec anche il ponte di Traiano con un arco di legno agli inizi del II secolo. Il Ponte di Alcon\u00e9tar \u00e8 considerato un monumento.\nIl ponte venne riposizionato rispetto alla sua posizione originaria quando si costru\u00ec la diga di Alc\u00e1ntara. Si conservarono due archi segmentali originali di 6,7 metri e 7,2 m di luce, con una proporzione di luce rispetto all'altezza tra i 4 e i 5 metri, come succedeva per gli archi segmentali costruiti in precedenza. Ci sono prove che, a partire dalla posizione dei pilastri, potrebbero confermare l'esistenza di aperture segmentali fino ai 10 metri nella costruzione originale.\nCi sono altri ponti romani ad archi segmentali, come il Ponte San Lorenzo a Padova.\nLocalizzazione e accessi dalla strada.\nLo storico Ponte di Alcon\u00e9tar, che non deve essere confuso con il monumentale ponte di Alc\u00e1ntara costruito a valle, serviva per attraversare il Tago, che si trova non lontano dallo sbocco del fiume Almonte nel cuore della provincia di C\u00e1ceres, nella regione spagnola di Estremadura. La N-630, la A-66 e una linea ferroviaria, che attraversano il Tago l\u00ec nelle vicinanze, oscurarono l'importanza che storicamente questo ponte possedeva nell'unire il nord con il sud della Spagna. Durante la costruzione del bacino di Alc\u00e1ntara nel 1970, i resti del ponte vennero tolti dalla loro posizione originale e portati in un prato a sei chilometri a nord, vicino alla localit\u00e0 di Garrovillas de Alcon\u00e9tar. Al contrario, rimangono pochi resti di un ponte che c'era vicino a questo, sul fiume Almonte.\nNell'Antichit\u00e0 Classica, il ponte di Alcon\u00e9tar ha fatto parte della strada romana \"Iter ab Emerita Caesaraugustam\", successivamente chiamata \"Via dell'Argento\". Questa importante via di comunicazione iberica interna univa a sud M\u00e9rida, la capitale provinciale, con le valli del fiume Alag\u00f3n, del fiume Ti\u00e9tar e del fiume Tago a nord, passando per la parte occidentale della Meseta Centrale e per la citt\u00e0 di Salamanca. Il suo percorso finisce in Astorga nel nord-est della Spagna. La Via dell'Argento \u00e8 stata una dei quattro tragitti principali fissati da Cesare Augusto e i suoi successori per il controllo militare della penisola e per facilitare lo sfruttamento delle ricche miniere di oro e argento spagnole.\nA parte questo ponte sul Tago, ci sono dei resti di altri 4 antichi ponti che rimangono sulla strada: uno sull'Albarregas, un altro sul fiume Aljuc\u00e9n, un terzo vicino a C\u00e1parra e un quarto sul fiume Tormes. Nelle colline che circondavano il ponte di Alcon\u00e9tar, si edific\u00f2 una mansio romana con il nome di Turmulus (in spagnolo, \"Ad \"T\u00farmulos\"\"), in conformit\u00e0 con gli intervalli di distanza che di solito questi luoghi di sosta rispettavano. Era la quarta mansio, per un totale di 16, tra M\u00e9rida e Astorga.\nStoria.\nLa data di costruzione esatta del ponte non \u00e8 conosciuta, a causa della mancanza di fonti letterarie ed epigrafiche. I suoi archi ribassati suggeriscono che si costru\u00ec nel II secolo, precisamente durante il regno degli imperatori Traiano (98\u2013117) o Adriano (117\u2013138), poich\u00e9 l'uso di questa forma di arco era la tipica di quell'epoca. Entrambi gli imperatori nacquero nella provincia Betica, situata al sud della Spagna e Traiano \u00e8 conosciuto per avere ordinato la restaurazione dell'Iter ab Emerita Caesaraugustam quando arriv\u00f2 al potere. Gli archi ribassati vennero spesso utilizzati dall'architetto di corte di Traiano, Apollodoro di Damasco, in opere come il Foro di Traiano e, in maniera pi\u00f9 considerevole, nella maggior opera di ingegneria civile dell'epoca, il Ponte di Traiano, che poggiava in 20 enormi pilastri di calcestruzzo romano e che venne usato durante le guerre Dacie per spostare le truppe attraverso il fiume Danubio, lungo pi\u00f9 di di larghezza.\nI geografi mori non ne fecero menzione, nonostante lodassero il Ponte di Alc\u00e1ntara, anch'esso situato sul Tago. Ci sono alcune prove che evidenziano l'esistenza, per un breve periodo, di una comunit\u00e0 chiamata Alcon\u00e9tar, Alcon\u00e9tara o Alcontra (in arabo: \"piccolo ponte\"), probabilmente il suo nome \u00e8 un riferimento indiretto al ponte di Alc\u00e1ntara. Ancora \u00e8 ignoto il motivo per cui il ponte di Alcon\u00e9tar viene chiamato \"Ponte di Mantible\" nella lingua vernacolare locale, un'espressione che allude alla leggenda di Carlo Magno e ai suoi Dodici Paladini.\nIl ponte \u00e8 stato probabilmente in uso fino alla Riconquista, quando il Tago fungeva da confine tra il fronte della Cristianit\u00e0 e i mori tra il XI secolo e il XIII secolo; e i frequenti scontri potrebbero averlo reso inutilizzabile. In accordo con un'altra teoria, l'acqua potrebbe avere iniziato ad erodere il ponte in quella epoca.\nIl ponte di Alcon\u00e9tar appare per la prima volta nelle raccolte tra il 1231 e il 1257, nelle quali si dice esplicitamente di essere in uso. Probabilmente \u00e8 stato riparato dai cavalieri templari che avevano preso il controllo del ponte e del paese. Si crede che gli archi 1 e 3, entrambi non di fabbricazione romana, siano di questo periodo. Tuttavia, nel 1340, il ponte fu ancora inutilizzabile, apparentemente, per questo una barca si stabil\u00ec per permettere l'attraversamento del fiume, della quale si torna a parlare in riferimenti posteriori. Nel Medioevo, nel luogo dell'antica stazione di passaggio si fece una fortezza e la torre, costruita reimpiegando materiali romani antichi, oggigiorno \u00e8 immersa nelle acque del bacino.\nVari intenti di riaprire il ponte nell'Et\u00e0 Moderna hanno fallito. Nel 1553, l'architetto Rodrigo Gil de Honta\u00f1\u00f3n calcol\u00f3 un costo di ducati per la ricostruzione del ponte ma poi non ne realizz\u00f2 il progetto. Il disegno di costruzione di Alonso de Covarrubias e Hern\u00e1n Ruiz nel 1560, non and\u00f2 mai in porto e lo stesso \u00e8 accaduto con un altro progetto realizzato tra 1569 e 1580.\nNel XVIII secolo fallirono due tentativi di riparare il ponte: nel 1730 e negli anni 1760. Quest'ultimo piano dell'ingegnere militare Jos\u00e9 Garc\u00eda Galiano includeva una ricostruzione completa con tre archi ribassati di vano largo. La bozza di pianificazione mostra che gi\u00e0 in quella epoca gli archi che rimanevano erano limitati nel lato destro, fatto confermato dal disegno di Fernando Rodr\u00edguez del 1797 e registrati nel libro di Alexandre di Laborde \"\"Voyage pittoresque di l'Espagne\",\" alcuni anni pi\u00f9 tardi. La bozza di costruzione fatta da Rodr\u00edguez (vedere disegno in basso) mostra il profilo del ponte, aumentato uniformemente e dominato da tre archi centrali nel centro del fiume. Quegli archi sono affiancati da un nono arco segmentale nei due lati. La simmetria degli archi suggerisce che, nella riva destra del ponte visto a monte, potrebbe aver avuto un altro arco segmentale al tempo dei romani.\nLa base per l'analisi scientifica moderna del ponte venne disegnata dall'ingegnere civile Antonio Prieto nel 1925, che descrive lo stato del ponte prima del suo trasferimento nel 1970. Anche se si trattava di un intento serio di ricostruire il ponte il pi\u00f9 simile possibile all'originale, l'erudito spagnolo Dur\u00e1n segnala che leggeri cambi nel corpo principale non potevano essere evitati in un lavoro cos\u00ec difficile.\nIl Ponte di Alcon\u00e9tar \u00e8 stato classificato come \"patrimonio storico\" dal 1931 dalle autorit\u00e0 spagnole.\nRicostruzione e misure.\nMisure recuperate da sinistra a destra (vista a monte):"}
{"id": "1304791", "revid": "767487", "url": "https://it.wikipedia.org/wiki?curid=1304791", "title": "Lophiodontidae", "text": "I lofiodontidi (Lophiodontidae) sono una famiglia di mammiferi erbivori estinti, appartenenti ai perissodattili. Vissero nel corso dell'Eocene (circa 52 \u2013 35 milioni di anni fa), e i loro resti fossili sono stati ritrovati in Europa, Asia e Nordamerica.\nDescrizione.\nQuesti animali possedevano una corporatura simile a quella degli odierni tapiri, ma le dimensioni potevano raggiungere quella di un grosso cavallo odierno. La dentatura era composta da molari a corona corta (brachidonte) con creste trasverse complete, simili a quelli dei tapiri. Per questo motivo i lofiodonti sono stati spesso paragonati a grandi tapiri arcaici e sono stati ricostruiti con una corta proboscide. In realt\u00e0 la forma delle ossa del cranio indica che questi animali erano probabilmente sprovvisti di proboscide e tutt'al pi\u00f9 avevano un labbro superiore carnoso, come quello degli odierni rinoceronti. I lofiodonti erano inoltre provvisti di grossi canini separati dagli altri denti da uno spazio (diastema).\nClassificazione.\nBench\u00e9 spesso ritenuti vicini all'origine dei tapiri a causa della loro dentatura, i lofiodonti non erano strettamente imparentati con questi ultimi. Le caratteristiche condivise con i tapiri sono in effetti tipiche di altri perissodattili arcaici (plesiomorfiche). \u00c8 probabile che i lofiodonti fossero strettamente imparentati con altri perissodattili estinti, i calicoteri, che nel corso di milioni di anni svilupparono morfotipi con posture da gorilla e grandi artigli sugli arti anteriori. Un esempio di forma intermedia tra i due gruppi \u00e8 \"Lophiaspis\" dell'Eocene medio, originariamente considerato un lofiodonte ma a volte ritenuto un rappresentante arcaico dei calicoteri.\nUn tipico lofiodonte era invece \"Lophiodon\", vissuto tra l'Eocene inferiore e l'Eocene superiore, che si diffuse in molte zone d'Europa (allora costituita da un arcipelago); nel corso dell'Eocene i lofiodonti andarono incontro a una modesta radiazione evolutiva, con generi come \"Paralophiodon\" e \"Atalonodon\" (rinvenuto in Sardegna), per poi estinguersi nel corso dell'Eocene superiore, forse a causa della competizione con altri perissodattili pi\u00f9 specializzati, come i paleoteridi. I lofiodonti fecero una breve incursione anche in Nordamerica, con i generi \"Palaeomoropus\" e \"Schizotheroides\" e forse con l'enigmatico \"Toxotherium\".\nPaleoecologia.\nNelle faune europee dell'Eocene i lofiodonti sostituirono gli ungulati primitivi di piccola \u2013 media taglia e divennero tra gli erbivori dominanti, specializzandosi a brucare le foglie degli alberi. La dentatura di questi animali indica che si nutrivano di materiali vegetali teneri."}
{"id": "1304797", "revid": "72396", "url": "https://it.wikipedia.org/wiki?curid=1304797", "title": "Riviera dei cedri", "text": ""}
{"id": "1304802", "revid": "123313623", "url": "https://it.wikipedia.org/wiki?curid=1304802", "title": "Napier (disambigua)", "text": "Napier compare come cognome e toponimo"}
{"id": "1304815", "revid": "212348", "url": "https://it.wikipedia.org/wiki?curid=1304815", "title": "Esergo", "text": "L'esergo (dal latino \"ex\u00e8rgum\", a sua volta dal greco \"ex\", fuori, ed \"\u00e8rgon\", opera) \u00e8 quello spazio limitato che in una moneta si trova sotto il disegno principale (pi\u00f9 raramente sopra) e talora da esso staccato con una linea orizzontale. \u00c8 cos\u00ec chiamato proprio perch\u00e9 rimane \"fuori opera\", fuori cio\u00e8 dal disegno, che costituisce invece la parte essenziale della moneta. \nSpesso questo spazio \u00e8 utilizzato per porvi varie indicazioni, come la data o il valore o altre informazioni, tra cui il segno della zecca che l'ha prodotta, l'etnico nel caso delle monete greche antiche, la firma dell'incisore, o semplicemente alcuni elementi decorativi. Pu\u00f2 anche non essere presente. \nNell'editoria si usa il termine per indicare un motto o una citazione di un'altra opera collocato all'inizio di un libro, di un capitolo o di uno scritto in genere, tipicamente giustificato a destra su una larghezza minore della colonna. L'esergo ha una certa attinenza con il tema del libro, ma non \u00e8 necessario per la sua comprensione."}
{"id": "1304823", "revid": "712828", "url": "https://it.wikipedia.org/wiki?curid=1304823", "title": "Poffin", "text": ""}
{"id": "1304833", "revid": "327773", "url": "https://it.wikipedia.org/wiki?curid=1304833", "title": "Starosta", "text": "Lo starosta (pronuncia: /'starosta/; cirillico: c\u0442\u0430\u0440\u043e\u0441\u0442\u0430, da \u0441\u0442\u0430\u0440\u044b\u0439, staryj, anziano) \u00e8 un titolo che indica uno \"status\" oppure una posizione di \"leadership\", ufficiale o meno, utilizzato in vari contesti durante gran parte della storia dei popoli slavi. In Russia ed in altre nazioni slave come la Polonia o l'Ucraina viene usato per indicare un capo di una fazione o pi\u00f9 in generale la parola governo. Attualmente viene usato come sindaco, ma veniva utilizzato anche ai tempi della servit\u00f9 della gleba per indicare un capo elettivo di una fazione di contadini. Il termine si trova in numerose opere russe come \"Guerra e pace\", \"Anna Karenina\" etc."}
{"id": "1304837", "revid": "1926649", "url": "https://it.wikipedia.org/wiki?curid=1304837", "title": "Associazione Sportiva Bari 2006-2007", "text": "Questa pagina raccoglie le informazioni riguardanti l'Associazione Sportiva Bari nelle competizioni ufficiali della stagione 2006-2007.\nOrganigramma societario.\nArea tecnica\nArea sanitaria"}
{"id": "1304838", "revid": "181699", "url": "https://it.wikipedia.org/wiki?curid=1304838", "title": "Fanfara Reale", "text": ""}
{"id": "1304847", "revid": "767487", "url": "https://it.wikipedia.org/wiki?curid=1304847", "title": "Martin Heinrich Klaproth", "text": "Biografia.\nFu il primo a scoprire l'uranio e lo zirconio e a caratterizzarli come elementi distinti, anche se non riusc\u00ec ad ottenere nessuno dei due allo stato metallico puro; inoltre chiar\u00ec la composizione di numerose sostanze fino allora conosciute in modo imperfetto, inclusi i composti di elementi allora appena scoperti: tellurio, stronzio, cerio, cromo, titanio e uranio.\nI suoi articoli, in numero di oltre 200, furono raccolti da lui stesso in \"Beitr\u00e4ge zur chemischen Kenntnis der Mineralk\u00f6rper\" (5 voll., 1795-1810) e \"Chemische Abhandlungen gemischten Inhalts\" (1815). Inoltre pubblic\u00f2 il libro \"Chemisches W\u00f6rterbuch\" (1807-1810), e un'edizione riveduta del \"Manuale di chimica\" (\"Handbuch der Chemie\") di F. A. C. Gren (1806). \nIl cratere lunare Klaproth ha ricevuto questo nome in suo onore. \nSuo figlio Julius fu un famoso orientalista."}
{"id": "1304848", "revid": "713714", "url": "https://it.wikipedia.org/wiki?curid=1304848", "title": "Saint Charles (Missouri)", "text": "Saint Charles \u00e8 una citt\u00e0 degli Stati Uniti d'America, capoluogo dell'omonima contea nello Stato del Missouri.\n\u00c8 situata lungo il corso del fiume Missouri: si estende su un territorio di 52,8\u00a0km\u00b2 e nel 2007 contava 63.644 abitanti.\nStoria.\n\u00c8 la seconda citt\u00e0 pi\u00f9 antica degli Stati Uniti ad ovest del Mississippi.\nVenne fondata dall'esploratore franco-canadese Louis Blanchette nel 1762 col nome di \"Les Petites C\u00f4tes\": assunse l'attuale nome nel 1791, dopo l'erezione di una chiesa intitolata a san Carlo Borromeo; fu una delle principali citt\u00e0 del territorio della Louisiana (all'epoca colonia francese).\nNel 1818 la religiosa Rose-Philippine Duchesne vi fond\u00f2 il primo collegio della Societ\u00e0 del Sacro Cuore di Ges\u00f9 fuori dal territorio europeo.\nFu capitale dello Stato del Missouri dal 1821 al 1826, quando la sede del governo venne trasferita a Jefferson City."}
{"id": "1304858", "revid": "1522738", "url": "https://it.wikipedia.org/wiki?curid=1304858", "title": "Grotta di Mezzo", "text": ""}
{"id": "1304860", "revid": "301156", "url": "https://it.wikipedia.org/wiki?curid=1304860", "title": "Pico del Veleta", "text": "Il Pico del Veleta \u00e8 una montagna della Sierra Nevada, in Spagna, che con i suoi 3.392 metri di altitudine \u00e8 la terza pi\u00f9 alta della penisola iberica, essendo inferiore solamente al vicino Mulhac\u00e9n e al Picco d'Aneto (Pirenei) e la quarta della Spagna dopo anche il Teide (isole Canarie).\nDescrizione.\nHa ospitato l'ultimo ghiacciaio della Sierra Nevada, il \"Corral del Veleta\", che fu il ghiacciaio pi\u00f9 meridionale d'Europa fino alla sua scomparsa, avvenuta verso la met\u00e0 del secolo XX (non si conosce con esattezza l'anno della scomparsa). Oggi il ghiacciaio pi\u00f9 meridionale d'Europa \u00e8 considerato quello del Calderone presso il Gran Sasso d'Italia, mentre il circo glaciale del defunto Corral conserva solo zone di ghiaccio fossile e permafrost. \nNei mesi pi\u00f9 caldi, la neve scompare persino dalla cima, scoprendo la scarsa vegetazione e le accidentate pietraie. In inverno il Veleta \u00e8 invece una frequentata meta sciistica (gli impianti di risalita vanno da 2.100\u00a0m quasi fino alla vetta). Nei pressi della vetta passa la A-395, che con i suoi 3.367 metri nel suo punto pi\u00f9 alto \u00e8 la strada asfaltata pi\u00f9 elevata d'Europa, con il transito dei veicoli usualmente interrotto a circa 2500m di quota."}
{"id": "1304861", "revid": "1576978", "url": "https://it.wikipedia.org/wiki?curid=1304861", "title": "Fanteria meccanizzata", "text": "La fanteria meccanizzata \u00e8 una unit\u00e0 militare di fanteria dotata di veicoli corazzati e veicoli da combattimento della fanteria per il trasporto e il combattimento. \nStoria.\nSeconda guerra mondiale.\nLa fanteria meccanizzata nasce durante la seconda guerra mondiale come specialit\u00e0 della fanteria. Le sue caratteristiche erano quelle di alta mobilit\u00e0 anche in terreni difficili (al contrario della fanteria motorizzata) grazie ai suoi mezzi cingolati, oltre ad avere una potenza di fuoco maggiore grazie alle mitragliatrici poste su di essi. Accompagnava per questo con maggiore efficacia l'avanzata delle truppe corazzate, molto spesso completando l'aggiramento delle linee nemiche sfruttando la sua velocit\u00e0 (Blitzkrieg). \nInoltre questo esaltava sia la forza dei carri sia la forza della fanteria, che si sostenevano a vicenda coprendo le loro reciproche debolezze (es: i carri armati difendevano la fanteria dai carri armati nemici mentre la fanteria interveniva in quelle situazioni tattiche dove per un carro intervenire era troppo rischioso, per esempio nell'occupare una cittadina). I maestri dell'uso di questa forza combinata di carri e fanteria meccanizzata/motorizzata durante la Seconda guerra mondiale furono i tedeschi, che integrarono fanteria e carri a livello di reggimento, e di questo se ne avvantaggiarono, nella campagna di Francia, sui nemici, che utilizzavano carri e fanteria separatamente. I mezzi principali di questa fanteria meccanizzata furono l'M3 Half-track per gli Alleati e l'Sd.Kfz. 251 per i tedeschi. I mezzi trasportavano tutto ci\u00f2 che era in dotazione alla fanteria appiedata, come i mortai, anche se alcune cose come i pezzi di artiglieria pesante venivano trasportati da altri mezzi. La versione 9 dell'Sd.Kfz. 251, per esempio, era stata equipaggiata con un cannone da 75\u00a0mm per dare alla fanteria supporto tattico contro fortificazioni e blindati leggeri avversari.\nOggi.\nOggi la fanteria meccanizzata costituisce la maggior parte della fanteria moderna. Prevede l'uso di veicoli corazzati direttamente in dotazione fin dal pi\u00f9 basso livello ordinativo per il trasporto dei fanti, di solito armate di sole mitragliatrici (Veicolo trasporto truppe VTT o \"Armoured Personnel Carrier\" APC) e veicoli in grado anche di appoggiare la fanteria trasportata con una maggiore corazza e con cannoncini di calibro compreso tra i 25 e i 40mm, mitragliatrici e in alcuni casi missile anticarro (Veicolo da Combattimento Corazzato della fanteria VCC o \"Infantry Fighting Vehicle\" IFV). Di solito gli IFV, per il loro alto costo, sono in possesso delle nazioni pi\u00f9 ricche e/o con un esercito piccolo e professionale (come i paesi europei), mentre gli apc rimangono il nerbo di nazioni meno ricche e/o con un esercito di grandi dimensioni numeriche, visto che equipaggiare un esercito di grandi dimensioni con soli IFV \u00e8 proibitivo a livello di costi (esempi: Russia, Cina, Israele).\nCaratteristiche.\nQuesto tipo di unit\u00e0 militari utilizzano quindi mezzi corazzati che possono essere ruotati o cingolati e supporta le altre forze corazzate in compiti di attacco e sfondamento delle linee nemiche o tenuta delle posizioni in difesa. Grazie alla mobilit\u00e0 consentita dai veicoli di cui \u00e8 dotato, a questi compiti si assommano anche quelli dello sfruttamento dell'attacco (in caso di sfondamento delle linee nemiche) e quelli di riserva mobile (insieme alle truppe aeromobili). Questi ultimi compiti sono condivisi con la moderna cavalleria (spesso corazzata anch'essa)."}
{"id": "1304873", "revid": "466539", "url": "https://it.wikipedia.org/wiki?curid=1304873", "title": "Governatorati baltici", "text": "I governatorati baltici furono i governatorati dell'Impero russo istituiti nei territori dell'Estonia svedese e della Livonia svedese assoggettate nel 1721. Un ulteriore governatorato fu istituito quando nel 1795 fu sottomesso il Ducato di Curlandia e Semigallia.\nQueste entit\u00e0 amministrative furono sotto il controllo dei russi fino al 1914, quando nel corso della Grande Guerra i tedeschi si insediarono nelle regioni e vi costituirono l'Ober Ost. Formalmente, i governatorati rimasero in auge fino alla sottoscrizione del trattato di Brest-Litovsk avvenuta nel marzo del 1918: la neonata Russia socialista rinunciava a qualunque rivendicazione territoriale sui Paesi baltici. Alla fine del 1918, il trattato di Versailles assegn\u00f2 la gestione degli ex governatorati all'Estonia e alla Lettonia.\nStoria.\nI governatorati baltici consistevano delle storiche province svedesi della Curlandia, Livonia ed Estonia, che confinavano con la costa orientale del Mar Baltico. I dominion dell'Estonia svedese (l'attuale Estonia settentrionale) e la Livonia svedese (l'Estonia meridionale e la Lettonia settentrionale) divennero i Governatorati di Reval e di Riga, quando furono conquistati dall'Impero russo durante la Grande guerra del Nord, e poi ceduti dall'Impero svedese con il Trattato di Nystad del 1721. \nEntrambi i governatorati costituivano ognuno una provincia: la provincia dell'Estonia e quella della Livonia rispettivamente. La terza provincia della Curlandia fu annessa all'Impero russo con la terza spartizione della Polonia nel 1795. Dopo la riforma amministrativa del 1796, il Governatorato di Reval fu chiamato Governatorato dell'Estonia (\u042d\u0441\u0442\u043b\u044f\u043d\u0434\u0441\u043a\u0430\u044f \u0433\u0443\u0431\u0435\u0440\u043d\u0438\u044f), e quello di Riga prese il nome di Governatorato della Livonia.\nIn alcuni contesti, la provincia dell'Ingermanland, sulla costa orientale del Baltico, o pi\u00f9 raramente la provincia di Kovno, nell'attuale Lituania, sono incluse tra le Province baltiche. L'ultima divenne parte dell'Impero russo durante la spartizione della Confederazione polacco-lituana nel tardo XVIII secolo e divenne parte della Lituania indipendente nel 1918. \nGovernatorati lituani.\nNel 1843 fu effettuata un'ulteriore riforma amministrativa. Ufficiosamente, tre governatorati furono considerati lituani: il Governatorato di Vil'na (fino al 1840 conosciuto come Governatorato di Lituania-Vil'na), una parte del quale fu poi staccata come Governatorato di Kovno, e il Governatorato di Suwa\u0142ki (parte del Regno del Congresso). \nInoltre, alcune parti del Governatorato di Curlandia e del Governatorato di Grodno (fino al 1840 noto come Governatorato di Lituania-Grodno) potrebbero essere considerate lituane."}
{"id": "1304876", "revid": "155634", "url": "https://it.wikipedia.org/wiki?curid=1304876", "title": "Settecannoli (Palermo)", "text": "Settecannoli \u00e8 l'undicesimo quartiere di Palermo, compreso nella II Circoscrizione.\nStoria.\nIl quartiere sorse nel corso dell'Ottocento, quando venne spostato il corso del fiume Oreto e, in quest'occasione, il comune decise di creare dei lavatoi pubblici. L'area di Settecannoli, prima di allora poco considerata, venne cos\u00ec dotata di una rete idrica, che rese possibile la creazione di fontane, abbeveratoi e bagni pubblici. Inoltre la presenza delle tubature, con le relative perdite, rendeva l'area pi\u00f9 fertile ed adatta alla coltivazione degli agrumi.\nI lavatoi del quartiere furono realizzati dal comune. Erano degli edifici caratterizzati da blocchi di tufo con copertura lignea. L'area venne modificata nel 1908 con la costruzione di una nuova strada di accesso.\nSport.\nIl quartiere dispone di una propria squadra di calcio che milita nel campionato di promozione."}
{"id": "1304877", "revid": "74173", "url": "https://it.wikipedia.org/wiki?curid=1304877", "title": "Province baltiche", "text": ""}
{"id": "1304880", "revid": "124632810", "url": "https://it.wikipedia.org/wiki?curid=1304880", "title": "Riane Eisler", "text": "Scrittrice ed attivista sociale partecipa a varie organizzazioni che hanno lo scopo di promuovere una cultura ed una societ\u00e0 fondate sulla collaborazione anzich\u00e9 sulla competizione e sulla violenza.\nL'esperienza fondamentale della sua vita \u00e8 stata da bambina la fuga con la sua famiglia dall'Austria invasa dai nazisti. Rifugiatisi dapprima a Cuba, emigrarono poi negli Stati Uniti dove Riane Eisler si laurea prima in Sociologia e poi in Legge alla University of California.\n\u00c8 autrice di molti libri popolari, di articoli, tiene conferenze, ed \u00e8 stata consulente internazionale: in Germania su invito della Prof. Rita Suessmuth, gi\u00e0 Presidente del Bundestag (il Parlamento tedesco) e di Daniel Goeudevert (Segretario di Volkswagen International); in Colombia, invitata dal sindaco di Bogot\u00e0; e nella Repubblica Ceca, invitata da V\u00e1clav Havel (Presidente della Repubblica Ceca).\n\u00c8 presidente del Center for Partnership Studies (CPS). \u00c8 stata descritta come una storica della cultura, una \"metastorica\", una teorica dei modelli evolutivi umani, una studiosa di antropologia. In questo campo \u00e8 considerata la miglior erede di Marija Gimbutas da cui ha tratto il concetto di \"gilania\" (dal greco \"gyn\u00e9\" = donna + \"lyein/lyo\" = liberare) a cui ha contrapposto quello di \"androcrazia\" (dal greco \"an\u00e9r, andr\u00f2s\" = uomo + \"krat\u00f2s\" = governo); in quest'ultimo ha identificato le societ\u00e0 caratterizzate da autoritarismo e violenza.\nIl suo approccio \u00e8 decisamente interdisciplinare.\nModello Mutuale e Modello Dominatore.\nSecondo Riane Eisler esistono e sono esistiti nella storia e nella protostoria (neolitico ed epipaleolitico) due modelli base di societ\u00e0: quello Dominatore e quello Mutuale. Quello Mutuale si basa sul \"potere di attuazione\" creativo, crea la vita che si rigenera, si ispira al concetto di unione, \u00e8 equilibrato. Quello Dominatore \u00e8 basato sul potere distruttivo (guerra, imposizione violenta, sfruttamento, gerarchia), toglie la vita, sviluppa in modo prioritario le tecnologie del dominio quali la guerra e la schiavit\u00f9, \u00e8 squilibrato.\nIn definitiva la societ\u00e0 Dominatrice descritta da Riane Eisler \u00e8 una societ\u00e0 gerarchizzata basata in ultima istanza sulla paura o sulla forza. Elemento chiave di questo tipo di societ\u00e0 \u00e8 la posizione subordinata e discriminata delle donne, sia nella famiglia che nello stato. Si tratta della societ\u00e0 nazista o di quella khomeinista o di quella cattolica, culture insomma dove la violenza cronica, la paura e la regola autoritaria sono la norma.\nQuesta discriminante (la posizione della donna nella societ\u00e0 e nella sua cultura) \u00e8 un principio di analisi che Riane Eisler propone per superare e rendere superflue schematizzazioni secondo lei obsolete quali: religiosit\u00e0 versus laicismo, destra versus sinistra, capitalismo versus comunismo, Occidentale versus Orientale, industriale versus pre-industriale o post-industriale.\nRiane Eisler analizza le \"androcrazie\" (societ\u00e0 a dominio maschile) dei popoli indoeuropei (i popoli kurgan di Marija Gimbutas) e di altre societ\u00e0. A queste societ\u00e0 contrappone il modello Mutuale (o \"collaborativo\") delle societ\u00e0 pre-indoeuropee dell'antica Europa del neolitico come prospettato dalla M. Gimbutas.\nUn altro importante esempio di societ\u00e0 mutuale secondo Riane Eisler \u00e8 la societ\u00e0 minoica dell'antica Creta prima dell'inizio del predominio degli Achei indoeuropei provenienti da Micene. Un punto fondamentale in questa teorizzazione \u00e8 che non si \"contrappone\" un modello \"patriarcale\" (societ\u00e0 indoeuropee) ad un modello \"matriarcale\". Ma un modello in cui un elemento domina sull'altro (che sia il maschio sulla femmina o la femmina sul maschio non fa differenza), ad un modello \"equilibrato\" che Riane Eisler propone di chiamare \"gilanico\" dall'unione dei termini greci di maschile e femminile (\"gil\" ed \"an\").\nQuesto \u00e8 in linea con la sua proposta di un pensiero \"non-duale\", di una logica e di una psicologia in cui la categoria mentale della contrapposizione viene sostituita da quella della trasformazione.\nA supporto che \u00e8 esistita una societ\u00e0 \"gilanica\" senza predominio di un sesso sull'altro, Riane Eisler utilizza le ricerche archeologiche di Marija Gimbutas, James Mellaart, Nicolas Platon, Vere Gordon Childe. Altre fonti utilizzate sono i Vangeli gnostici ed il poeta dell'antica Grecia Esiodo. L'uso dello schema mutuale/dominatore (\"partnership/domination\" in inglese) viene esteso alle societ\u00e0 contemporanee analizzando campi che vanno dalla politica alla religione, all'economia, al mondo degli affari, all'educazione.\nLa trasformazione culturale.\nDall'osservazione della protostoria e della storia consegue che l'evoluzione non sembrerebbe seguire uno schema lineare. Ma periodi di regresso possono seguire a fasi di notevole progresso. I passaggi da un periodo all'altro sembrerebbero in genere di tipo \"caotico\", quali il periodo che attualmente vivono le varie societ\u00e0 contemporanee.\nRiane Eisler collega l'evoluzione culturale da lei descritta anche ai lavori di Ilya Prigogine e di Stephen Jay Gould sulla auto-organizzazione e sull'evoluzione degli organismi viventi rispettivamente.\nOpere ed attivit\u00e0.\nIl best seller internazionale The Chalice and The Blade: Our History, Our Future, stampato in italiano come \"Il Calice e la Spada\" dalle edizioni Saggi Frassinelli, \u00e8 stato tradotto in 22 lingue tra cui cinese, russo, coreano, ebraico, giapponese, arabo. \u00c8 stato definito dall'antropologo Ashley Montagu come il libro pi\u00f9 importante dall'\"Origine delle specie\" di Charles Darwin.\nQuesto libro ha ispirato il Professor Min Jiayin dell'Istituto of Filosofia della Accademia Cinese di Scienze Sociali che ha pubblicato nel 1995, per conto della Casa Editrice Cinese di Scienze Sociali, il libro \"Il Calice e la Spada nella cultura cinese\". In questo lavoro viene provata la teoria della trasformazione culturale di Riane Eisler con la importante scoperta che anche nella preistoria in Asia era avvenuto il passaggio da una cultura di collaborazione (o mutuale) ad una cultura di dominio (o cultura Dominatore). Il suo nuovo libro The Real Wealth of Nations: Creating a Caring Economics \u00e8 stato salutato dall'Arcivescovo Desmond Tutu come \"un modello per il mondo migliore che stiamo con tanta urgenza cercando\" e propone un nuovo approccio all'economia che dia priorit\u00e0 alla pi\u00f9 importante attivit\u00e0 umana: l'attivit\u00e0 di prendersi cura delle persone, dell'ambiente, del pianeta.\nOrganizzazioni di azione sociale.\nIl CPS (Center for Partnership Studies) si trova in Pacific Grove, CA. Fondato nel 1987 allo scopo di ricercare, sviluppare e diffondere l'educazione al modello collaborativo proposto da Riane Eisler.\nLa missione di SAIV (Spiritual Alliance to End Intimate Violence) \u00e8 quella di fermare la violenza familiare \u2014 il terreno di sviluppo della violenza che si esprime poi nella guerra, nel terrorismo, nella repressione politica, e nella criminalit\u00e0. SAIV \u00e8 stato fondato da Riane Eisler con il premio Nobel Betty Williams ed \u00e8 un progetto del CSP, una organizzazione no-profit riconosciuta dalle Nazioni Unite."}
{"id": "1304881", "revid": "729019", "url": "https://it.wikipedia.org/wiki?curid=1304881", "title": "II Reparto informazioni e sicurezza", "text": "Il II Reparto informazioni e sicurezza \u00e8 un reparto d\"intelligence\" militare che dipende dallo stato maggiore della difesa. Non \u00e8 integrata quindi nel \"Sistema di informazione per la sicurezza della Repubblica\".\nAi sensi della legge 3 agosto 2007 n. 124 svolge compiti di carattere tecnico militare e all'estero agisce in stretto collegamento con l'Agenzia informazioni e sicurezza esterna.\nStoria.\nVenne istituito dalla legge 18 febbraio 1997 n. 25, e assorb\u00ec i tre \"Servizi informazioni operative e situazione\" (SIOS) di Esercito, Marina militare e Aeronautica. Nel 1999 acquis\u00ec l'Ufficio di Polizia militare, retto da un Colonnello dei Carabinieri. Fu pienamente operativo dal 2000, operando fino al 2007 in collegamento con il Sismi, da quella data con l'AISE.\nIl 27 febbraio 2004 ha costituito il Centro Valutazione della Difesa.\nCon la riforma dei servizi del 2007 al II RIS vengono affidati \"compiti di carattere informazioni e sicurezza generale in Italia ed all'estero, tecnico militare e di polizia militare (poich\u00e9 l'Autorit\u00e0 nazionale di polizia militare \u00e8 individuata nel Capo dello Stato Maggiore della Difesa) e, in particolare, ogni attivit\u00e0 informativa utile al fine della tutela dei presidi e delle attivit\u00e0 delle Forze armate all'estero.\nCompiti.\nOpera principalmente nei teatri di guerra o nelle zone a rischio dove sono impiegati militari italiani. Il RIS agisce in stretto collegamento con l'AISE ai sensi dell'art.8 della legge n. 124 del 1\u00ba agosto 2007. \u00c8 suddiviso in tre reparti, uno che comprende le informazioni operative, uno per la sicurezza e gli addetti militari all'estero, e l'ultimo per la guerra elettronica.\nDal II RIS dipendono infatti tutti gli uffici degli addetti per la difesa dislocati nei vari paesi del mondo, gli uffici di rappresentanza presso la NATO, SHAPE, OSCE e le \"National Intelligence Cells\" (NIC) situate nei vari teatri operativi.\nOrganizzazione.\nAl vertice vi \u00e8 il comandante del reparto, con tre vice capo reparto.\nDel II Reparto informazioni e sicurezza fanno parte:\nDal 2000 ne fanno parte anche militari dell'Arma dei Carabinieri. Inoltre esiste all'interno del Comando generale della Guardia di Finanza un autonomo \"II Reparto - Coordinamento Informativo\", con al suo interno un ufficio analisi d'intelligence; al comando vi \u00e8 un generale del corpo.\nComandante.\nIl capo reparto, un maggior generale appartenente a rotazione alle tre Forze Armate (i Carabinieri sono esclusi per non titolarit\u00e0 degli ufficiali generali), alle dirette dipendenze dal Sottocapo dello stato maggiore della Difesa.\nPer quanto attiene agli aspetti relativi all'intelligence strategico-militare, a quella operativa, alla sicurezza e alla controinformazione (controspionaggio), il Capo reparto pu\u00f2 corrispondere direttamente con il Capo di stato maggiore della Difesa."}
{"id": "1304886", "revid": "628767", "url": "https://it.wikipedia.org/wiki?curid=1304886", "title": "UTC-11", "text": "UTC-11 \u00e8 un fuso orario, in ritardo di 11 ore sull'UTC.\nZone.\n\u00c8 utilizzato nei seguenti territori:\nMidway, Jarvis, Kingman e Palmyra sono isolotti disabitati parte delle Isole minori esterne degli Stati Uniti, per questo il fuso orario \u00e8 utilizzato dalle squadre scientifiche o militari che vi risiedono saltuariamente.\nGeografia.\nUTC-11 corrisponde a una zona di longitudine compresa tra 157,5 \u00b0 E e 172,5 \u00b0 E. Se \u00e8 possibile utilizzarlo per le acque internazionali comprese tra questi due meridiani, la maggior parte delle terre emerse interessate ha un fuso orario diverso: la Siberia utilizza UTC+12, l'Alaska UTC-9 e UTC-10, Hawaii UTC-10, Kiribati UTC+13 e UTC+14 e la Polinesia francese e le isole Cook UTC-10.\nNell'altro senso, l'atollo di Midway \u00e8 situato teoricamente nella zona coperta da UTC-12: l'ora solare media locale si avvicina a UTC-11:50.\nNegli Stati Uniti, il fuso orario \u00e8 chiamato \"Samoa Standard Time\" (SST).\nOra legale.\nNessun territorio che utilizza UTC-11 fa uso dell'ora legale, e nessun territorio che ne fa uso si ritrova quindi a UTC-10.\nStoria.\nLe isole Ph\u0153nix, a Kiribati, utilizzavano UTC-11 fino alla fine del 1994 e passarono direttamente a UTC+13 saltando il 31 dicembre 1994.\nAnche Samoa e Tokelau passarono da UTC-11 a UTC+13, saltando il 30 dicembre 2011."}
{"id": "1304891", "revid": "547992", "url": "https://it.wikipedia.org/wiki?curid=1304891", "title": "Franzo Grande Stevens", "text": "Biografia.\nDi origine anglo-siculo-partenopea, un ramo della famiglia \u00e8 di Avola, mentre l'altro \u00e8 inglese e a questo deve la seconda parte del cognome. Visse la sua adolescenza a Napoli, dove consegu\u00ec la maturit\u00e0 classica e la laurea in legge presso l'Universit\u00e0 Federico II, allievo di Alessandro Galante Garrone. Esaurita l'esperienza del praticantato al fianco dell'avvocato Francesco Barra Caracciolo di Basciano, si trasfer\u00ec a Torino.\nIscritto all'Albo degli avvocati dal 1954, in poco tempo divenne una delle persone di fiducia di Gianni Agnelli. Fu soprannominato, come Vittorio Chiusano prima di lui, \"l'avvocato dell'Avvocato\". Nel 1976 partecip\u00f2 in qualit\u00e0 di difensore d'ufficio al processo ai capi storici delle Brigate Rosse, assieme al presidente del consiglio dell'ordine degli avvocati di Torino, Fulvio Croce, che venne poi assassinato dai terroristi. Sulla vicenda scrisse \"Vita d'un avvocato\", pubblicato per i tipi della Cedam nel 2000, ad oltre vent'anni dall'omicidio di Croce.\nNel tempo ha seguito le vicende societarie dei gruppi industriali pi\u00f9 importanti del Paese, ricoprendo spesso cariche dirigenziali al loro interno. \u00c8 stato Presidente della Toro Assicurazioni, della CIGA Hotels, della Cassa Nazionale Forense e, dal 1985 al 1991, del Consiglio Nazionale Forense. \u00c8 stato vicepresidente della FIAT. Ha ricoperto la presidenza della Compagnia di San Paolo e siede nei consigli di amministrazione di IFIL e RCS. Tra i suoi clienti ci sono stati Carlo De Benedetti, Luigi Giribaldi, l'Aga Khan, Adriana Volpe, i Ferrero che gli hanno affidato la holding di famiglia, i Pininfarina e i Lavazza. Inoltre \u00e8 stato presidente della squadra di calcio Juventus dal 2 agosto 2003, succedendo al defunto Vittorio Caissotti di Chiusano, fino allo scoppio di \"Calciopoli\" nel 2006, sostituito da Giovanni Cobolli Gigli; da allora \u00e8 presidente onorario della societ\u00e0, assieme a Giampiero Boniperti.\nVicende giudiziarie.\nIl 26 marzo 2009 si \u00e8 aperto ufficialmente il processo che lo coinvolge per l\"'equity swap\" di Ifi-IFIL ed Exor che nel 2005 consent\u00ec agli eredi Agnelli di mantenere il controllo della FIAT e che, secondo l'accusa fu tenuto nascosto per molti mesi alla Consob e al mercato. Secondo il gup di Torino, Francesco Moroni, doveva rispondere di aggiotaggio informativo. Coinvolti nell'inchiesta ci sono anche l'allora presidente dell'IFIL, Gianluigi Gabetti, e l'amministratore delegato di Ifi, Virgilio Marrone. Il 21 febbraio 2013 \u00e8 stato condannato a 1 anno e 4 mesi, dopo che la Cassazione aveva annullato l'assoluzione. Un nuovo passaggio presso la Corte di Cassazione, tuttavia, porter\u00e0, il 17 dicembre 2013, all'annullamento della condanna per avvenuta prescrizione."}
{"id": "1304893", "revid": "1442080", "url": "https://it.wikipedia.org/wiki?curid=1304893", "title": "Boulevard of Broken Dreams", "text": "Boulevard of Broken Dreams \u00e8 un singolo del gruppo musicale statunitense Green Day, pubblicato il 29 novembre 2004 come secondo estratto dal settimo album in studio \"American Idiot\".\nIl singolo, oltre ad aver venduto oltre 5 milioni di copie nel mondo, ha vinto il Grammy Award alla registrazione dell'anno e il video del brano si \u00e8 aggiudicato ben 6 premi su 6 agli MTV Video Music Awards 2005. Al 2018, \"Boulevard of Broken Dreams\" rimane l'unica canzone nella storia ad aver vinto sia il Grammy Award alla registrazione dell'anno che l'MTV Video Music Award al video dell'anno.\nDescrizione.\n\"Boulevard of Broken Dreams\" \u00e8 composta nella chiave di Fa minore, come \"Holiday\", il suo preludio. L'apertura presenta una chitarra elettrica con tremolo che riproduce la progressione dei versi.\nL'effetto del tremolo nell'apertura \u00e8 stato ottenuto manipolando digitalmente la registrazione. Il suono \u00e8 stato difficile da riprodurre, in quanto quest'ultimo doveva rimanere sincronizzato con il resto della canzone. Armstrong ha aggiunto tracce di chitarra acustica per aumentare i ritmi della chitarra elettrica e della batteria di Tr\u00e9 Cool. Il cantato di Billie Joe inizia con l'accompagnamento di una chitarra acustica. Il basso e la batteria entrano dopo le prime 2 linee. Il pre-ritornello presenta una melodia in chitarra solista seguita poi dal ritornello distorto. L'assolo che viene dopo il secondo ritornello, segue la progressione in versi, mentre l'outro segue una progressione di power chords.\nInfluenze.\nLa canzone, per certi versi, ricorda \"Wonderwall\" degli Oasis, sostanzialmente per via degli accordi di base, pur avendo una struttura completamente diversa. Alla fine del 2006 Noel Gallagher, allora chitarrista degli Oasis, dichiar\u00f2: \u00abDovrebbero avere la decenza di aspettare che muoia [prima di rubarmi le canzoni]. Io, almeno, alla gente cui rubo le canzoni pago la cortesia\u00bb. La reazione di Gallagher \u00e8 dovuta probabilmente alla diffusione di \"Boulevard of Broken Songs\", mixaggio del DJ e produttore di San Francisco Party Ben, che nel 2004 fuse \"Boulevard of Broken Dreams\", \"Wonderwall\", \"Writing to Reach You\" dei Travis e \"Dream On\" degli Aerosmith.\nCome dichiarato da Billie Joe Armstrong nel programma di VH1 del 2005 \"Storytellers\", il titolo della canzone \u00e8 stato preso dall'omonimo dipinto di Gottfried Helnwein che ritrae James Dean mentre cammina da solo.\nContenuto.\nIl testo cita per la prima volta Jimmy, di cui si parler\u00e0 pi\u00f9 esplicitamente nel singolo \"St. Jimmy\"; egli \u00e8 un ragazzo che si trova in un periodo di confusione psicologica, di tristezza e solitudine.\nEgli si trova in una strada solitaria e deserta, immersa nel silenzio e cammina da solo come pu\u00f2 evidenziare la strofa, ripetuta pi\u00f9 volte: \u00abI walk alone, I walk alone...\u00bb, ovvero: \u201cCammino da solo, cammino da solo...\u201d.\nIl ragazzo considera questa strada (\"Boulevard\") come una casa e come l'unico posto che abbia mai conosciuto.\nIn quella strada le uniche cose che si muovono sono il suo cuore e la sua ombra e lui a volte ha il desiderio che accanto a lui ci sia qualcuno ma: \u00abTil then I walk alone\u00bb, \u201cfino ad allora camminer\u00f2 da solo\u201d.\nVideo musicale.\nIl video musicale nel 2004, periodo di estrazione del singolo, \u00e8 stato trasmesso su MTV con una frequenza elevatissima tant'\u00e8 che si \u00e8 aggiudicato ben 7 premi al Video Music Awards di MTV nello stesso anno; Nel video appaiono i tre componenti, per la maggior parte in sequenza al rallentatore, i quali scendono da una macchina e si aggirano per una citt\u00e0 apparentemente uscita da qualche film western; per dare maggiormente quest'impressione, in una sequenza appare un grosso condor (appartenente ad uno dei tecnici che hanno lavorato al filmato); frequenti distorsioni e strisce nere appaiono sullo schermo poich\u00e9 Samuel Bayer ha usato tecniche poco ortodosse per raggiungere questi effetti, come la retro-proiezione e il danneggiamento del negativo attraverso schegge e sigarette accese.\nIl video ha trionfato in sei categorie agli MTV Video Music Awards 2005: Video dell'anno, Miglior video di un gruppo, Miglior video rock, Miglior regia, Miglior montaggio e Miglior fotografia.\nAccoglienza.\n\"Boulevard of Broken Dreams\" \u00e8 il singolo di maggior successo in classifica del gruppo, avendo raggiunto la seconda posizione della Billboard Hot 100 per cinque settimane, preceduto da \"Candy Shop\" di 50 Cent e Olivia. Ha inoltre trascorso sedici settimane al primo posto della Alternative Songs, quattordici settimane al primo posto della Mainstream Rock Songs, undici settimane al primo posto della Adult Top 40, e quattro settimane al primo posto della Pop Songs.\nIl brano \u00e8 stato il nono singolo pi\u00f9 venduto durante il decennio 2000-2009 con oltre 5 milioni di copie nel mondo."}
{"id": "1304894", "revid": "287204", "url": "https://it.wikipedia.org/wiki?curid=1304894", "title": "Bicetre", "text": ""}
{"id": "1304895", "revid": "2166030", "url": "https://it.wikipedia.org/wiki?curid=1304895", "title": "Rayton Fissore Magnum", "text": "La Rayton Fissore Magnum (ribattezzata LaForza sul mercato statunitense) \u00e8 un veicolo fuoristrada 4x4 prodotto dalla casa automobilistica italiana Rayton Fissore a partire dal 1985 nello stabilimento di Cherasco (CN). \nDopo numerose vicende legali che hanno coinvolto la casa costruttrice e i suoi soci la produzione termina ufficialmente nel 2003 con le ultime scocche assemblate dalla LaForza Automobiles Inc. nello stabilimento di Brighton (Stati Uniti).\nIl contesto.\nLa Magnum, disegnata da Tom Tjaarda (ideatore tra l'altro anche della Fiat 124 Sport Spider e della De Tomaso Pantera) e presentata al Salone dell'automobile di Torino nel 1985, era un veicolo basato sul telaio accorciato e ribassato dell'Iveco 4x4 WM40-10 con il quale condivideva anche gran parte della meccanica (differenziali, freni, sospensioni).\nTra i tratti caratteristici vi erano: il profilo del tetto senza gocciolatoi, i paraurti in compositi (versione italiana) e PVC (versione americana) verniciati e inglobati nella linea del disegno della vettura, ampie vetrature, linee arrotondate, interni in pelle (compresi pannelli porte e plancia) e finiture in radica. Accessori come aria condizionata, vetri elettrici, impianto stereo a scomparsa, volante regolabile e lunotto termico facevano parte della dotazione di serie, cosa non comune per il 1985.\nLa scocca era costituita da una ossatura a tubi quadri a cui erano imbullonati i pannelli della carrozzeria, con un metodo brevettato dalla Rayton Fissore e denominato \u201cUnivis\u201d. Questa struttura apportava ulteriore rigidit\u00e0 al gi\u00e0 robusto sotto-telaio a longheroni e traverse. Quasi tutte le scocche della Magnum 4x4 vennero prodotte dalla Goldencar di Caramagna, per poi essere allestite e completate allo stabilimento della Rayton Fissore di Cherasco. Alcuni particolari della componentistica, come la fanaleria ad esempio, provenivano da veicoli di produzione di massa.\nRicevette un'accoglienza relativamente fredda dal mercato automobilistico italiano, furono prodotti circa 6000 Magnum in 18 anni comprese le versioni Americane (circa 1200), queste ultime aggiornate e assemblate dalla Pininfarina (negli anni 1988/1989/1990) e successivamente fornite direttamente dalla Rayton Fissore oramai divenuta Magnum Industriale (1998/2002). \nApprossimativamente 1500 Magnum nelle versioni turbodiesel VM vennero venduti alle forze dell'ordine fino alla fine degli anni novanta (la Polizia ne adott\u00f2 un numero cospicuo fino al 1998, utilizzandoli anche per numerosi anni a venire. Esemplari furono consegnati anche alla Guardia di finanza, Corpo forestale dello stato e vari altri enti, anche locali), alcune nelle versioni blindate livello 3-4. Il resto delle versioni con le motorizzazioni turbodiesel Sofim, turbodiesel VM Motori, FIAT/Lancia \"Volumex\" e il raro motore V6 Alfa Romeo (Busso) (circa 120 esemplari) vennero commercializzate per lo pi\u00f9 in Italia e Francia.\nIn Italia la commercializzazione termin\u00f2 ufficialmente nel 1993, al contrario in America venne continuamente affinato e venduto fino al 2003 con il marchio \"LaForza\". Le versioni destinate agli USA montavano motori di grossa cilindrata provenienti da supersportive quale il 5.0 V8 della Ford Mustang GT, e il 6.0 V8 Vortec usato da vari modelli General Motors.\nPer le prime versioni americane si opt\u00f2 per il 5.0 EFI V8 Ford accoppiato ad una trasmissione automatica AOD (automatic over drive) con 4 marce. Il riduttore ripartitore era un New Process 229s utilizzato anche da svariate Jeep dell'epoca e alcuni modelli Ford, pick-up e fuoristrada (Bronco, F150, F250). Le riviste specializzate dell'epoca (\"Road &amp; Track\" e \"Car and Driver\") esprimono tutte critiche molto positive specialmente riguardo alla facilit\u00e0 di guida, capacit\u00e0 fuoristradistiche, tenuta di strada, solidit\u00e0 e spazio interno.\nNel tempo, anche il produttore europeo del veicolo, poi denominato Magnum Industriale s.r.l., viene acquisito da Laforza e sostituito da una nuova entit\u00e0 di diritto denominata Laforza International S.p.A. con sede sempre a Cherasco. Nei progetti imprenditoriali, questo avrebbe dovuto essere il centro nevralgico del particolare SUV italiano. Nel frattempo, oltre alla produzione di serie (sia italiana che statunitense), prosegue anche la ricerca: alcune delle ultime versioni della Laforza, vengono costruite con motori GM di 6000 di cilindrata, aspirate oppure sovralimentate con compressore Eaton con potenze da 325 a 455cv, tra cui, alcuni prototipi ristilizzati e migliorati nella telaistica che avrebbero dovuto entrare in produzione nel 2003-2004, ma che non ebbero seguito a causa della chiusura de \"Laforza automobiles\" nel 2003.\nDa sottolineare come dalla scelta, caduta sul Magnum della Rayton Fissore, da parte di molti Enti Pubblici centrali e locali (per impieghi spesso non da fuoristrada) derivarono pi\u00f9 o meno direttamente, a carico dei vertici della Carrozzeria omonima e di diversi uomini politici e burocrati, lunghi procedimenti giudiziari gi\u00e0 dal 1992; l'insieme di tali procedimenti si \u00e8 per\u00f2 concluso senza che siano emerse chiare responsabilit\u00e0 o illeciti evidenti.\nIl Magnum 4x4 VAV.\nIl Magnum 4x4 VAV (Veicolo Attacco Veloce) fu elaborato dalla casa in funzione del bando dell\u2019Esercito Italiano (poi non vinto) per un veicolo 4x4 leggero con 8 posti.\nIl Magnum 4x4 VAV deriva strettamente dal modello stradale, a parte il motore, (un Iveco Sofim di 2800cc di cilindrata 4 cilindri turbo diesel), telaio e parte inferiore della carrozzeria che (seppur adattata al nuovo utilizzo del veicolo) \u00e8 riconducibile alla Magnum stradale. La differenza sostanziale riguarda la parte superiore del veicolo, in versione torpedo, caratterizzata da due rollbar di sezione circolare realizzati in acciaio al cromo molibdeno, facilmente smontabili dalle loro sedi e trasportabili a bordo del veicolo. Questa caratteristica, insieme al parabrezza abbattibile completamente ridisegnato, rendeva il veicolo aviolanciabile.\nUn'altra differenza rispetto alla versione civile furono i gruppi ottici, modificati per rispondere alle normative NATO dell'epoca e l'impianto elettrico che era ridisegnato e impermeabilizzato.\nNe sono stati creati due prototipi (attualmente ancora esistenti e di propriet\u00e0 di privati): uno in versione torpedo con rollbar e centine, l'altro con tetto rigido rimovibile.\nLa disposizione dei posti era a due file parallele di tre sedili e due panchette per una persona ciascuna in coda. Per ricavare lo spazio sufficiente, la ruota di scorta fu spostata all\u2019 esterno sul portellone posteriore\nL'unica motorizzazione disponibile era il \"SOFIM 8140.43\" di 2.8 litri, in grado di sviluppare 118 CV a 3600 giri/min e una coppia di 270 Nm disponibile gi\u00e0 a partire da 1.800 giri. Questo motore \u00e8 nato da una profonda rivisitazione del 2.5 litri turbodiesel utilizzato in precedenza sulle prime versioni dei Magnum stradali dal 1985 al 1987.\nPer migliorarne le capacit\u00e0 in fuoristrada, i paraurti vennero completamente ridisegnati per ottenere angoli di attacco migliori (48\u00b0 sia in entrata che in uscita). \nL'altezza da terra minima era di 25cm."}
{"id": "1304897", "revid": "322321", "url": "https://it.wikipedia.org/wiki?curid=1304897", "title": "Ricardo Ezzati Andrello", "text": "Biografia.\nNato a Campiglia dei Berici (provincia e diocesi di Vicenza) da una famiglia italiana, nel 1959 si trasferisce in Cile per il noviziato tra i salesiani a Quilpu\u00e9. \nFormazione e ministero sacerdotale.\nCompie gli studi filosofici presso l'Universit\u00e0 Cattolica di Valpara\u00edso e quelli teologici presso la Pontificia Universit\u00e0 Salesiana di Roma, ove ottiene la licenza in teologia, il 30 dicembre 1966 emette la professione perpetua.\nRiceve l'ordinazione sacerdotale il 18 marzo 1970, consegue la licenza in Scienze Religiose presso l'Institut de Pastorale Cat\u00e9chetique di Strasburgo.\nMinistero episcopale e cardinalato.\nIl 28 giugno 1996 papa Giovanni Paolo II lo nomina, cinquantaquattrenne, vescovo di Valdivia; riceve la consacrazione episcopale il successivo 8 settembre dalle mani del cardinale Carlos Oviedo Cavada, all'epoca arcivescovo di Santiago del Cile, conconsacranti il vescovo Sergio Otoniel Contreras Navia, vescovo di Temuco, e l'arcivescovo Francisco Javier Err\u00e1zuriz Ossa (poi cardinale), vescovo di Valpara\u00edso.\nIl 10 luglio 2001 lo stesso papa lo nomina, cinquantanovenne, vescovo titolare di La Imperial e ausiliare di Santiago del Cile.\nIl 27 dicembre 2006 papa Benedetto XVI lo nomina, sessantacinquenne, arcivescovo metropolita di Concepci\u00f3n.\nIl 15 dicembre 2010 viene trasferito sessantanovenne, all'arcidiocesi metropolitana di Santiago del Cile e contestualmente diviene primate del Cile. Succede al cardinale Francisco Javier Err\u00e1zuriz Ossa.\nDal novembre 2010 al novembre 2016, per due mandati triennali, \u00e8 presidente della Conferenza Episcopale del Cile.\nTra il 2009 e il 2010 \u00e8 nominato da Benedetto XVI visitatore apostolico presso i Legionari di Cristo, insieme ad altri cinque vescovi.\nIl 12 gennaio 2014 papa Francesco ne annuncia la creazione a cardinale nel concistoro del 22 febbraio seguente; prende possesso del titolo il successivo 11 ottobre. \u00c8 il sesto arcivescovo di Santiago del Cile consecutivo ad essere elevato alla dignit\u00e0 cardinalizia.\nHa partecipato alla III Assemblea Generale Straordinaria del Sinodo dei Vescovi (ottobre 2014) e alla XIV Assemblea Generale Ordinaria (2015). Fino al compimento degli ottanta anni \u00e8 stato membro della Congregazione per l'educazione cattolica e della Pontificia commissione per l'America Latina.\nIl 23 marzo 2019 papa Francesco accetta la sua rinuncia al governo pastorale dell'arcidiocesi di Santiago del Cile per raggiunti limiti di et\u00e0, dopo due anni di proroga.\nIl 7 gennaio 2022 compie ottanta anni, pertanto, esce dal novero dei cardinali elettori e decade da tutti gli incarichi ricoperti nella Curia romana.\nControversie.\nNel luglio 2018 viene accusato dal procuratore Emiliano Arias, impegnato in un'indagine a larga scala sugli abusi sessuali del clero cileno, di aver coperto il suo assistente Oscar Munoz. Convocato in Pretura nello stesso luglio il cardinale si era avvalso della facolt\u00e0 di non rispondere, in attesa della decisione della Corte di Appello sul suo caso, questa il 22 marzo 2019 ha deciso all'unanimit\u00e0 di respingere la richiesta di archiviazione e di rimandarlo a processo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1304900", "revid": "767487", "url": "https://it.wikipedia.org/wiki?curid=1304900", "title": "Maschile", "text": "Il maschile \u00e8 un genere grammaticale, presente in tutte le lingue che possiedono questa categoria grammaticale. Esso si applica di norma agli animati di genere maschile, ma spesso viene usato anche con inanimati, e in qualche caso animati di genere femminile. \nPer esempio, in italiano sono sostantivi maschili \"uomo\" (animato maschile), \"desco\" (inanimato), \"soprano\" (animato femminile).\nIn molte lingue che possiedono generi grammaticali, il maschile \u00e8 la forma meno marcata, "}
{"id": "1304903", "revid": "2091899", "url": "https://it.wikipedia.org/wiki?curid=1304903", "title": "Carl Zuckmayer", "text": "Biografia.\nNato a Nackenheim nell'Assia-Renana, all'et\u00e0 di quattro anni la sua famiglia si trasfer\u00ec a Magonza. Con lo scoppio della prima guerra mondiale Zuckmayer, come molti altri studenti di scuola superiore, termin\u00f2 gli studi ottenendo il \"Notabitur\" con un esame facilitato e si arruol\u00f2 volontario (\"Kriegsfreiwilliger\") nell'esercito. Durante la guerra venne impiegato sul fronte occidentale. Nel 1917 apparvero le sue prime poesie nella pubblicazione pacifista \"Die Action\".\nDopo la guerra riprese gli studi presso l'Universit\u00e0 di Francoforte, prima in scienze umane e pi\u00f9 tardi in biologia e botanica. Nel 1920 spos\u00f2 l'amica d'infanzia Annemarie Ganz, ma divorziarono dopo un anno quando Zuckmayer ebbe una relazione con l'attrice Annemarie Seidel.\nI suoi primi lavori in letteratura e teatro furono dei totali fallimenti. Il suo primo dramma \"Kreuzweg\" del 1921 fece fiasco e fu smantellato dopo solo tre repliche e quando venne scelto come consigliere artistico per il teatro di Kiel perse anche questo lavoro dopo la controversa prima de \"L'eunuco\" di Terenzio. Nel 1924 divenne drammaturgo del Deutsches Theater di Berlino assieme a Bertolt Brecht. Dopo un altro fiasco col suo secondo dramma \"Pankraz erwacht oder Die Hinterw\u00e4ldler\", arriv\u00f2 finalmente al grande successo di pubblico nel 1925 con la commedia \"Der fr\u00f6hliche Weinberg\" con la quale vinse il Premio Kleist.\nSempre nel 1925 Zuckmayer spos\u00f2 l'attrice austriaca Alice Herdan comprando con lei una casa a Henndorf, vicino a Salisburgo. La sua opera successiva, \"Der Schinderhannes\", ottenne ancora un certo successo. Nel 1929 scrisse la sceneggiatura del film \"L'angelo azzurro\" con Marlene Dietrich, basata sul romanzo \"Professor Unrat\" di Heinrich Mann. Quello stesso anno ricevette il prestigioso Premio Georg B\u00fcchner.\nNel 1931 debutt\u00f2 la sua opera teatrale \"Der Hauptmann von K\u00f6penick\" e divenne un nuovo successo. Nel 1933, per\u00f2, alla salita al potere del nazismo in Germania, i suoi drammi vennero vietati. Zuckmayer trasfer\u00ec con la sua famiglia la residenza in Austria, dove pubblic\u00f2 ancora qualche opera. Dopo l\"Anschluss\", nel 1939 venne esiliato dal governo nazista e fugg\u00ec attraverso la Svizzera negli Stati Uniti d'America dove lavor\u00f2 prima come sceneggiatore a Hollywood e, dopo aver comprato una fattoria nel Vermont, divenne agricoltore fino al 1946.\nDopo la seconda guerra mondiale, divent\u00f2 cittadino americano naturalizzato e lavor\u00f2 per il Governo degli Stati Uniti. Torn\u00f2 in Germania come addetto culturale e partecip\u00f2 alle indagini post-belliche. Il suo dramma \"Des Teufels General\" (\"Il generale del diavolo\"), basato sulla biografia del \"Generaloberst\" Ernst Udet, debutt\u00f2 a Zurigo il 14 dicembre 1946. L'opera ottenne un grande successo nella Germania del dopoguerra: fu uno dei primi tentativi letterari di affrontare l'argomento del nazismo.\nZuckmayer continu\u00f2 a scrivere: \"Barbara Blomberg\" debutt\u00f2 a Costanza nel 1949, \"Das kalte Licht\" ad Amburgo nel 1955. Dopo aver fatto la spola tra Stati Uniti e Svizzera per molti anni, gli Zuckmayer lasciarono l'America nel 1958 e si stabilirono a Saas Fee nel Canton Vallese. Nel 1966 egli divenne cittadino svizzero e pubblic\u00f2 le proprie memorie dal titolo \"Als w\u00e4r's ein St\u00fcck von mir\" (\"Come se fosse parte di me\"). La sua ultima opera, \"Der Rattenf\u00e4nger\" debutt\u00f2 a Zurigo nel 1975. Zuckmayer mor\u00ec nel 1977 a Visp e fu sepolto il 22 gennaio a Saas Fee.\nPremi e riconoscimenti.\nZuckmayer ricevette, oltre a quelli gi\u00e0 citati, numerosi riconoscimenti come il Premio Goethe della citt\u00e0 di Francoforte nel 1952, l'Ordine al Merito di Germania nel 1955, l'austriaco \"Staatspreis f\u00fcr Literatur\" nel 1960, \"\"Pour le M\u00e9rite\" per la scienza e le arti\" nel 1967, e ancora l'austriaco \"Verdienstkreuz am Band\" nel 1968.\nTeatro.\nAdattamenti teatrali in lingua italiana si ebbero dapprima con Mario Spagnol nel 1956 sul periodico \"Sipario\" e successivamente, nel 1973, anche per il Teatro Stabile del Friuli-Venezia Giulia (replicato pure su altri palcoscenici) ad opera di Lino Carpinteri e Mariano Faraguna, con Renato Rascel nel ruolo di Guglielmo Voigt, regia di Sandro Bolchi, scena e costumi di Luciano Damiani.\nOnorificenze.\n \n "}
{"id": "1304904", "revid": "1448629", "url": "https://it.wikipedia.org/wiki?curid=1304904", "title": "Quartieri di Cagliari", "text": "I quartieri della citt\u00e0 di Cagliari sono trentuno; quattro di questi costituiscono il centro storico cittadino, attorno al quale, dalla prima met\u00e0 del XX secolo, \u00e8 andata formandosi successivamente la citt\u00e0 moderna, inizialmente dalla espansione dei due quartieri storici di Stampace e Villanova. Altri venti quartieri sono l'agglomerato urbano della citt\u00e0 moderna, mentre sette sono i quartieri di Pirri, appartenenti al comune di Cagliari ma dal 2006 passati da frazione a municipalit\u00e0.\nCentro storico.\nIl centro storico di Cagliari corrisponde alla conformazione che i pisani diedero alla citt\u00e0 nel corso del Duecento e nei primi due decenni del Trecento. Attorno al quartiere fortificato detto Castel di Castro, sede del potere, si svilupparono tre quartieri destinati a ospitare le abitazioni e le attivit\u00e0 dei popolani: La Marina, Villanova e Stampace.\nCastello.\nCastello \u00e8 il principale quartiere storico di Cagliari, caratterizzato dalla sua posizione elevata sul resto della citt\u00e0 e dalla cinta muraria che lo circonda; venne fondato dai pisani nel 1216/1217 sul colle ceduto a Lamberto Visconti di Eldizio dalla giudichessa Benedetta. Grande rilevanza storica gli deriva dall'aver ospitato le sedi delle principali istituzioni del Regno di Sardegna (particolarmente il vicer\u00e9 e gli stamenti). I pi\u00f9 noti monumenti cittadini si trovano in questo quartiere: le torri pisane di San Pancrazio e dell'Elefante, il duomo, il Palazzo Regio, il bastione di Saint Remy e il polo museale della cittadella dei musei.\nLa Marina.\nLa Marina \u00e8 il quartiere sorto tra il Castello e il porto di Cagliari, anticamente abitato prevalentemente da pescatori, mercanti e tutti coloro che lavoravano presso il porto. Numerose sono le testimonianze storico-artistiche nella Marina, cominciando dai resti della Caralis romana che si estendeva (e si estende ancora oggi) sotto l'attuale quartiere, sino alle numerose chiese, tra cui si ricorda la parrocchia di Sant'Eulalia.\nStampace.\nStampace, sorto a ovest di Castello per accogliere i profughi di Santa Igia (post-1258), era il quartiere anticamente caratterizzato da numerose botteghe di artigiani e artisti. Da sempre \u00e8 legato a sant'Efisio e ai festeggiamenti di maggio, per la presenza della chiesa, sorta secondo la tradizione sopra il carcere del santo. Nel quartiere sorgono anche le importanti chiese barocche di San Michele e Sant'Anna.\nDalla espansione di Stampace si sono gradualmente formati i quartieri moderni della zona ovest di Cagliari.\nVillanova.\nIl quartiere Villanova, a est di Castello, era anticamente abitato da contadini, che lavoravano i vasti campi e le vigne che circondavano la zona. Ancora oggi le abitazioni del quartiere si presentano generalmente pi\u00f9 umili e con un minore sviluppo in altezza rispetto ai palazzi degli altri quartieri storici.\nDurante la settimana santa le vie del quartiere si animano di cagliaritani e turisti che assistono alle varie processioni, organizzate dalle arciconfraternite della Solitudine e del Santissimo Crocifisso, che hanno i loro oratori a Villanova.\nDall'espansione di Villanova si sono formati i quartieri moderni della zona est di Cagliari.\nCitt\u00e0 moderna.\nSant'Avendrace.\nAnticamente isolato dal resto della citt\u00e0 e detto Borgo di Sant'Avendrace, il quartiere sorge poco lontano dallo stagno di Cagliari (o di Santa Gilla) ed \u00e8 attraversato dall'importante e trafficato viale Sant'Avendrace da cui \u00e8 possibile osservare la grotta della Vipera, un sepolcro di epoca romana. Nel viale si affacciano ancora alcune delle basse casette che un tempo erano dimora dei pescatori della vicina laguna, in passato unici abitanti del luogo. Il viale Sant'Avendrace termina nella piazza omonima, da cui cominciano il viale Elmas e il viale Monastir, ovvero rispettivamente i tratti iniziali della SS 130 e della SS 131. Da piazza Sant'avendrace ha inizio anche la via San Michele in cui si trova Villa Carboni edificata nel XVII secolo sulle rovine di una Domus romana di cui restano evidenti tracce.\nTuvixeddu/Tuvumannu.\nIl quartiere prende il nome dai due colli di Tuvixeddu e Tuvumannu, sopra i quali si estende, e sui quali si trovano anche importanti testimonianze archeologiche, in particolare la necropoli punica. Tuvixeddu/Tuvumannu confina a est con Stampace, a nord con Is Mirrionis, a ovest con San Michele e a sud con Sant'Avendrace.\nIs Mirrionis.\nQuartiere del secondo dopoguerra che sorge ai piedi del colle di Tuvumannu. Il quartiere \u00e8 dotato di scuole elementari e medie, asilo nido, mercato rionale (sito al suo confine, in via Quirra) e numerose linee di autobus che lo collegano efficacemente con il centro della citt\u00e0.\nLe chiese principali sono San Pietro e Paolo e Sant'Eusebio. Il parco di Monte Claro costituisce il suo principale polmone verde, seguito dal parco del castello di San Michele (che per\u00f2 sorge al confine del quartiere con la zona di Bingia Matta). \u00c8 delimitato dalle vie Is Mirrionis, Cadello, Pipia, Serbariu, Quirra, Meilogu, Campeda, Abruzzi ed Emilia.\nSan Michele.\nIl quartiere di San Michele, sorge nei pressi dell'omonima piazza, \u00e8 caratterizzato da abitazioni di diversi ceti sociali. La sua via principale \u00e8 via San Michele.\nIl confine di quartiere \u00e8 delimitato dalla piazza Sant'Avendrace, da viale Monastir (fino al cimitero) e dalle vie Monte Sabotino, Emilia, Abruzzi e Puglia.\nIl quartiere nacque nei primi decenni del 1900 all'interno dell'azienda agricola della nobile famiglia cagliaritana dei Carboni che si estendeva da viale Monastir sin oltre piazza San Michele. Il primo nucleo ebbe origine dalla trasformazione degli edifici agricoli dell'azienda in abitazioni popolari e si chiam\u00f2 \"Case di Villa Carboni\" o \"Villaggio Carboni\". Successivamente don Michele Carboni junior lottizz\u00f2 l'intera tenuta tracciando e costruendo anche le strade: via Tofane, via Buccari, via Col Del Rosso, via Bosco Cappuccio, via Is Maglias, via Monte Zebio, via Monte Grappa, via Hermada, piazza San Michele (ex Campo Carboni) e altre ancora come via Montefior, non pi\u00f9 esistente.\nPossiede una parrocchia, intitolata alla Madonna della Medaglia Miracolosa e vi sorge l'omonimo cimitero di San Michele, il pi\u00f9 grande della citt\u00e0 e dell'hinterland cagliaritano. Unica testimonianza storico-artistica del quartiere \u00e8 la Villa Carboni, risalente al XVII secolo.\nMulinu Becciu.\n\"Mulinu Becciu\" (in italiano: \"Vecchio Mulino\") \u00e8 situato nella periferia nord-occidentale di Cagliari, oltre Sant'Avendrace e San Michele. Si \u00e8 sviluppato nei primi anni ottanta, in parte come rione di edilizia popolare, in parte come sede di palazzi residenziali. Sorge su una zona leggermente collinare e sulla quale un tempo si trovavano campi coltivati a vite (proprio per questo una zona ubicata tra il quartiere e il parco del castello di San Michele \u00e8 denominata Bingia Matta, ovvero vigna di propriet\u00e0 dei Matta) e i mulini per macinare da cui il quartiere prende il nome. Confina con il quartiere di Bingia Matta in territorio cagliaritano e con quello di Su Planu, in territorio di Selargius.\nCaratteristiche salienti del contesto urbanistico sono la bassa densit\u00e0 di traffico automobilistico e la facilit\u00e0 di accesso alle maggiori arterie stradali come l'Asse Mediano di Scorrimento, la SS130, SS131 e SS554. Notevole la vicinanza all'Azienda ospedaliera \"G. Brotzu\", all'acquedotto, al parco del Castello di San Michele, al cimitero di San Michele, e soprattutto all'aeroporto di Cagliari-Elmas (circa 6\u00a0km).\nBingia Matta.\n\"Bingia Matta\" \u00e8 un quartiere, per lo pi\u00f9 residenziale, risalente ai primi anni settanta. \u00c8 situato ai piedi del grande parco collinare del castello di San Michele, suo principale polmone verde, ove un tempo sorgeva una vigna (\"bingia\" in sardo campidanese) dal cui appezzamento prende il nome (Vigna di propriet\u00e0 Matta). \u00c8 ben servito da scuole dell'infanzia, scuola media e scuole superiori (istituti \"Deledda\", \"De Sanctis\", \"Pacinotti\" di via Brianza), grande palestra comunale, uffici pubblici o di servizio pubblico (Abbanoa) e linee di autobus che lo collegano con le altre zone della citt\u00e0. Al suo confine \u00e8 presente anche uno dei mercati civici (via Quirra). Ben collegato ai principali snodi di accesso alla citt\u00e0 (asse mediano di scorrimento e SS 554, SS 130 e SS 131) oltre che con l'aeroporto di Cagliari-Elmas. La sua chiesa \u00e8 intitolata a san Massimiliano Maria Kolbe. Poco distante, la grande casa dei Missionari Saveriani, attiva dal 1964. Delimitano il quartiere le vie Campeda, Abruzzi, Cornalias, Quirra, Meilogu e il parco del castello di San Michele, principale monumento del quartiere, risalente al medioevo. Recentemente \u00e8 stato oggetto di un concorso europeo, promosso dal comune di Cagliari, per la realizzazione di un complesso residenziale di altissima qualit\u00e0.\nSan Benedetto.\nRisalgono agli anni trenta le prime costruzioni nei pressi della piazza principale (ubicate allora in aperta campagna nelle vicinanze della strada di collegamento tra Cagliari e il centro di Quartu Sant'Elena), che diedero vita all'originario nucleo abitativo.\nSolo vent'anni pi\u00f9 tardi, soprattutto a causa della massiccia richiesta di nuove abitazioni da parte dei cittadini che avevano perduto le loro durante la guerra, il quartiere fu protagonista, insieme con altri rioni della stessa citt\u00e0, di una rapida espansione edilizia che lo vide crescere e occupare zone sino ad allora del tutto periferiche. Ultimata in pochi anni la costruzione dei palazzi, San Benedetto assunse, sulla pianta di Cagliari, l'attuale forma poligonale, con centro nell'omonima piazza e vertici corrispondenti ad altri punti centrali della citt\u00e0 (le piazze: Repubblica, Garibaldi, Dante poi intitolata a papa Giovanni XXIII, da Palestrina).\nLa Vega.\nIl quartiere \"La Vega\" sorse nel 1930 ed \u00e8 situato nella zona centro-nord di Cagliari. Quartiere residenziale con abitazioni di medio e alto livello. Nel suo confine inferiore ospita il parco di Monte Claro, che si estende per numerosi ettari e soprattutto d'estate \u00e8 sede di concerti e diverse manifestazioni culturali e di svago. Nel confine superiore ospita i giardini pubblici, un altro parco cittadino di recente ristrutturazione.\nAll'interno del quartiere si trovano: la Casa dello Studente (grattacielo sede di appartamenti in affitto a studenti universitari), la Facolt\u00e0 di Lettere e Filosofia, la Facolt\u00e0 di Ingegneria, l'Istituto di Geologia e Mineralogia dell'Universit\u00e0 di Cagliari e i campi universitari del CUS Cagliari, che comprendono: un campo da calcio in erba, due campi da calcetto, un campo da hockey, quattro campi da tennis, piscina, palestra, un palazzetto di recente costruzione con campo da basket/pallavolo; queste strutture sono allocate in un'area chiamata \"Sa Duchessa\".\nSono due le scuole presenti nel quartiere: la scuola media di via Piceno e il liceo scientifico \"Pacinotti\" di via Liguria, che con le sue circa 70 aule e laboratori \u00e8 una delle pi\u00f9 grandi di Cagliari. Nel cuore del quartiere La Vega sorge la chiesa parrocchiale di San Francesco d'Assisi, edificata nella seconda met\u00e0 del XX secolo.\nFonsarda.\nEdificato a partire dagli anni quaranta \u00e8 oggi un quartiere residenziale compreso fra piazza Giovanni XXIII, via Castiglione, via Biasi, via dei Giudicati e via Cao di san Marco. Abitato perlopi\u00f9 dalla classe media cittadina, \u00e8 composto da palazzi di medio livello e giardini curati.\nDa segnalare la presenza del T-Hotel, di recente costruzione, e di numerosi impianti sportivi.\nCEP.\nSorto attraverso un progetto di edilizia popolare a met\u00e0 anni '60 nel quadro nazionale delle costruzioni civili popolari, il suo fulcro sono cinque \"grattacieli\" contornati da una serie di villini a schiera di due piani, un campetto da calcio e uno da basket, un cineclub e una chiesa originariamente guidata dal parroco don Aldo Matzeu, particolarmente amato dagli abitanti del quartiere e a cui \u00e8 stata dedicata una via e un busto davanti alla storica parrocchia del Cep. A circa quarantacinque anni dalla sua creazione il CEP si \u00e8 dotato di tutti i servizi: asili, scuole, farmacia, mercati e varie possibilit\u00e0 per le attivit\u00e0 sportive; il comune ha provveduto inoltre alla sistemazione di numerose aree verdi.\nQuartiere Europeo.\nIl \"Quartiere Europeo\" si trova al confine tra i quartieri Genneruxi, Fonsarda, Piazza Giovanni XXIII, Cep e Viale Marconi. \nCostituito soprattutto da ville singole mono/bi familiari di notevoli dimensioni, \u00e8 un quartiere a bassa densit\u00e0 abitativa e ad alta presenza di verde pubblico e privato. Per quanto riguarda i servizi posside un asilo e viene attraversato dalle linee 1, 30 e 31 e dalla metropolitana leggera di Cagliari; si trovano inoltre il convento di San Giuseppe, ex maneggio di propriet\u00e0 della famiglia Mannatzu, ora adibito a locale per cerimonie private e la chiesa medioevale di Sant'Alenixedda circondata da un semplice ma elegante giardino. \u00c8 presente nelle vie del quartiere una sede del Rotary Club, una sede della Polizia municipale di Cagliari e il Consolato del Principato di Monaco. \u00c8 considerato uno dei quartieri pi\u00f9 quotati in termini immobiliari nell'intera citt\u00e0 di Cagliari.\nSant'Alenixedda.\nQuartiere compreso fra piazza Giovanni XXIII, via Ottone Bacaredda e viale Marconi. Prende il nome dalla via Sant'Alenixedda dove sono situati il Teatro Lirico di Cagliari e il Conservatorio di Musica \"Pierluigi da Palestrina\" con l'attiguo Auditorium. Nonostante sia fra quartieri i pi\u00f9 popolati della citt\u00e0, ha un aspetto poco omogeneo e poco compatto; infatti per designare l'area la denominazione \"Sant'Alenixedda\" viene usata molto raramente dai suoi abitanti che piuttosto affermano di appartenere ai quartieri adiacenti, cio\u00e8 San Benedetto o Fonsarda.\nGenneruxi.\nSituato ai piedi di Monte Urpinu, \"Genneruxi\" \u00e8 sorto nei primi anni settanta. Il nome deriva da un'antica storia che narra ci fosse una piccola porta in ferro battuto con una croce (Genna 'e cruxi), unico resto di un antico cimitero o di una chiesa, e nell'arco degli anni il nome \u00e8 diventato pi\u00f9 scorrevole, divenendo Genneruxi. \u00c8 un quartiere residenziale altolocato composto perlopi\u00f9 da palazzi signorili, grandi ville e villini, le ville pi\u00f9 grandi con tanto di grande giardino annesso, sono situate soprattutto nella zona adiacente allo stagno di Molentargius collocate tra viale Marconi e l\u2019asse mediano, pi\u00f9 precisamente tali grandi abitazioni sono situate in via Giuseppe Mercalli, via Chiara Lubich e via San Josemar\u00eda Escriv\u00e0 de Balaguer quest\u2019ultima pi\u00f9 semplicemente nota come via Balaguer. Genneruxi \u00e8 caratterizzato dalle vaste aree verdi, dagli ampi viali alberati e dalle piazze presenti soprattutto lungo la via Stoccolma.\nAll'interno del quartiere si trovano diverse scuole, una fermata (\"Genneruxi\") della metropolitana leggera di Cagliari e varie fermate dell'autobus n\u00ba 6. La parrocchia della zona \u00e8 il Santissimo Crocifisso, alla quale \u00e8 annesso un oratorio molto frequentato.\nSan Giuliano.\n\"San Giuliano\" (in sardo: \"Santu Lianu\") \u00e8 ubicato sotto le falde orientali del colle di monte Urpinu (nelle cui pendici settentrionali sorgeva il monastero benedettino di San Giuliano e di cui non \u00e8 rimasta traccia) e termina sulle sponde del canale che delimita in questo versante lo stagno di Molentargius. \u00c8 parte integrante del quartiere di Genneruxi.\nMonte Urpinu.\nQuesto quartiere \u00e8 prevalentemente residenziale, sito a poca distanza dal centro e considerato uno dei quartieri pi\u00f9 quotati per prezzi immobiliari. Zona prevalentemente verde, prende il nome dall'omonimo colle: monte Urpinu. \u00c8 dotato di una strada panoramica, viale Europa, e di un parco. Intorno al colle si sono sviluppate una serie di costruzioni (prevalentemente palazzi di media altezza), destinati all'uso residenziale. Nel quartiere si trovano vari negozi di articoli di necessit\u00e0 e di supermercati. Fu costruito a partire dagli anni cinquanta, dalla pineta di monte Urpinu (da qui il nome di una delle sue vie principali, via della Pineta), ma vide la sua vera espansione dagli anni settanta, quando fu quasi totalmente edificato, lasciando comunque alcune piazze e viali alberati, che danno al quartiere una vocazione di quartiere verde della citt\u00e0. Ospita l'Ospedale Binaghi.\nBonaria.\nPrende il nome dal termine catalano medioevale \"Bon Ayre\" (aria buona), con cui gli aragonesi ribattezzarono il colle dove fondarono la loro cittadella fortificata nel XIV secolo, durante l'assedio di Castel di Castro. Oggi il quartiere \u00e8 densamente popolato e, oltre ad alcune pregevoli villette, si trovano numerosi alberghi e palazzi. Ospita il Santuario di Nostra Signora di Bonaria e il cimitero monumentale di Bonaria.\nMonte Mixi.\nPiccolo quartiere situato tra viale Diaz e gli impianti sportivi di via Rockefeller, \u00e8 costruito su un piccolo colle detto \"Monte Mixi\". Confina con i quartieri di Bonaria, Monte Urpinu, La Palma e Sant'Elia.\nLa Palma.\n\"La Palma\" sorge tra le saline e la spiaggia del Poetto. Qui si trova inoltre la vecchia chiesetta delle saline e la nuova chiesa del SS. Nome di Maria sorta nei primi anni ottanta. Nel quartiere ha sede la circoscrizione numero 5 che comprende altri sette quartieri della citt\u00e0. Sono presenti una scuola elementare e un asilo, delle societ\u00e0 sportive di basket e calcio, e vengono proposte diverse opportunit\u00e0 di aggregazione giovanile grazie al gruppo scout che vi opera.\nQuartiere del Sole.\nQuartiere nato tra gli anni settanta e gli anni ottanta, composto da palazzi di 5 piani (in media) e case indipendenti (limitrofe alle saline). \u00c8 un quartiere residenziale che costeggia, con i quartieri La Palma e Calamosca (San Bartolomeo), viale Poetto e le Saline di Stato. Le scuole elementari \"Del Sole\" e medie \"Colombo\" sono situate in via del Sole.\nBorgo Sant'Elia e Nuovo Borgo Sant'Elia.\nIl quartiere sorge a ridosso di un'area una volta paludosa, vicino al faro di Sant'Elia nell'estremit\u00e0 sud-orientale di Cagliari. In origine questo era un borgo di pescatori. La via diretta per entrare nel quartiere, che appare come un borgo quasi isolato dal continuum urbano, \u00e8 il viale Borgo Sant'Elia. Nel piazzale di fronte al mare, il largo Sant'Elia, sorge il \"Lazzaretto di Sant'Elia\", edificato attorno al 1600 come area di ricovero, e oggi trasformato in un centro culturale.\nA nord di questo negli anni settanta \u00e8 stata costruita una nuova area, lungo la via Schiavazzi, a breve distanza dallo stadio Sant'Elia. Il nuovo quartiere consta di palazzi di grandi dimensioni.\nLa linea storica di trasporto pubblico urbano che collega questo borgo al resto della citt\u00e0 \u00e8 la linea 6, una volta filoviaria, oggi automobilistica ed estesa anche alla zona nuova.\nSan Bartolomeo.\n\"San Bartolomeo\" si estende lungo tutto l'omonimo viale. Il quartiere, adibito a utilizzo residenziale, \u00e8 diviso in due zone:\nla zona alta, pi\u00f9 recente, (che comprende via Francesco Alziator, via Francesco Loddo Canepa, via Renato Prunas, via Rafaelo Delogu) e la zona bassa, pi\u00f9 antica (che comprende via San Bartolomeo, via Vergine di Lluc e piazza San Bartolomeo), dove si trova anche la seicentesca chiesa di San Bartolomeo.\nPoetto.\nIl quartiere \"Poetto\", ubicato nell'area compresa tra l'omonima spiaggia e le ex saline di Cagliari, si estende dall'Ospedale marino al porticciolo turistico di Marina piccola, lungo il viale Poetto. Negli anni ottanta l'abbattimento degli storici \"casotti\" determin\u00f2 la scomparsa della bianchissima sabbia, spazzata via dal forte maestrale cagliaritano. Attorno al 1910 il nobile Michele Carboni junior vi costru\u00ec il primo stabilimento balneare chiamato \"Il Poetto\" che poi cedette nel 1922 a Efisio Daquila.\nPirri.\nPirri \u00e8 l'unica municipalit\u00e0 di Cagliari, al 2017 ha abitanti, e comprende i seguenti sette quartieri:"}
{"id": "1304906", "revid": "1522738", "url": "https://it.wikipedia.org/wiki?curid=1304906", "title": "Ambrose Monk", "text": ""}
{"id": "1304909", "revid": "123780529", "url": "https://it.wikipedia.org/wiki?curid=1304909", "title": "UTC-10", "text": "UTC\u221210 \u00e8 un fuso orario, in ritardo di 10 ore sull'UTC.\nZone.\n\u00c8 utilizzato nei seguenti territori:\nL'atollo di Johnston \u00e8 un isolotto disabitato nell'Oceano Pacifico parte delle Isole minori esterne degli Stati Uniti, per questo il fuso orario \u00e8 utilizzato dalle squadre scientifiche o militari che vi risiedono saltuariamente.\nGeografia.\nUTC\u221210 corrisponde a una zona di longitudine compresa tra 142,5\u00b0 W e 157,5\u00b0 W e l'ora utilizzata corrispondeva all'ora solare media del 150\u00ba meridiano ovest. Se \u00e8 possibile utilizzarlo per le acque internazionali, comprese tra questi due meridiani, la maggior parte delle terre emerse interessate ha un fuso orario diverso: la parte continentale dell'Alaska utilizza UTC\u22129 e le isole della Linea (Kiribati) UTC+14.\nInfatti, la maggior parte delle terre che utilizzano UTC\u221210 sono situate in zone che corrispondono potenzialmente ad altri fusi orari: \u00e8 il caso delle Aleutine, Hawaii e Tokelau, molto vicine alla linea di cambiamento di data. L'ora solare media locale dell'isola Attu, la pi\u00f9 occidentale delle Aleutine, \u00e8 vicina a UTC\u221210:30, quella dell'atollo di Kure, al limite dell'arcipelago di Hawaii, si avvicina a UTC\u221210:00, quella degli atolli pi\u00f9 orientali delle Tuamotu \u00e8 quasi UTC\u22129:00.\nNegli Stati Uniti, il fuso orario \u00e8 chiamato \"Hawaii-Aleutian Standard Time\" (HST o HAST).\nOra legale.\nLe Isole Aleutine e l'Isola San Lorenzo sono le sole zone di UTC\u221210 a utilizzare l'ora legale, passando a UTC\u22129.\nReciprocamente, nessun territorio che usa l'ora legale si ritrova a UTC\u221210.\nStoria.\nLe isole della Linea, a Kiribati, utilizzavano UTC\u221210 fino alla fine del 1994 e passarono direttamente a UTC+14 saltando il 31 dicembre 1994."}
{"id": "1304912", "revid": "754431", "url": "https://it.wikipedia.org/wiki?curid=1304912", "title": "Nascita di Venere (Bouguereau)", "text": "La Nascita di Venere (\"Naissance de V\u00e9nus\") \u00e8 uno dei pi\u00f9 famosi dipinti del pittore ottocentesco William-Adolphe Bouguereau. \nIl dipinto \u00e8 attualmente ospitato presso il Mus\u00e9e d'Orsay a Parigi.\nContrariamente a quello che il titolo suggerisce, esso non rappresenta il momento della nascita di Venere ma il suo trasporto a bordo di una conchiglia dal mare aperto verso Paphos, nell'isola di Cipro. \nIl tema del dipinto, cos\u00ec come la sua composizione grafica, ricorda la pi\u00f9 nota interpretazione, ad opera di Sandro Botticelli, dello stesso episodio mitologico. Nell'opera di Bouguereau possiamo ritrovare anche alcuni elementi ripresi dall'affresco cinquecentesco di Raffaello Sanzio, il \"Trionfo di Galatea\", come l'acqua (il fatto che i personaggi non sono a riva ma nel mezzo del mare), la conchiglia, il delfino e gli amorini in cielo. Elementi nuovi invece sono le conchiglie suonate per annunciare l'arrivo della Primavera, Venere appunto.\nLe linee del dipinto sono sinuose, morbide e delicate. I colori sono prevalentemente chiari e spiccano fra di essi il bianco e l'azzurro, che rappresentano la purezza e la divinit\u00e0. La centralit\u00e0 di Venere \u00e8 accentuata dal fatto che gli altri personaggi sembrano lasciati in ombra. \nNelle due coppie di amanti ai lati della dea gli uomini sono di carnagione scura e le donne chiara: ci\u00f2 testimonia l'idea di complementarit\u00e0 dell'amore. Il cielo \u00e8 lievemente nuvoloso, presagio di una tempesta: il difficile cammino che attende l'amore per riscattare il mondo, o forse \u00e8 solo una correzione ottica per giustificare l'ombra sui personaggi.\nNell'insieme l'opera non sembra dar l'idea di un'austera rappresentazione del divino, piuttosto una giocosa immagine che trasmette armonia e vivacit\u00e0."}
{"id": "1304914", "revid": "35813", "url": "https://it.wikipedia.org/wiki?curid=1304914", "title": "Missionaria", "text": ""}
{"id": "1304915", "revid": "121342293", "url": "https://it.wikipedia.org/wiki?curid=1304915", "title": "Rosa Silverio", "text": " Ha coordinato per diversi anni il \"Taller Literario Tinta Fresca\" ed ha lavorato come redattrice culturale e delle riviste del quotidiano \"List\u00edn Diario\".\nHa vinto diversi concorsi letterari, come il XXI Premio Internazionale Nosside - organizzato a Reggio Calabria dal Centro Studi Bosio - divenendo il primo scrittore non europeo a ricevere questo riconoscimento.\nSuoi racconti e poesie figurano in importanti antologie e sono stati pubblicati da riviste e supplementi culturali di diversi paesi. La sua opera \u00e8 stata tradotta in diverse lingue."}
{"id": "1304918", "revid": "1305772", "url": "https://it.wikipedia.org/wiki?curid=1304918", "title": "Langendorf", "text": ""}
{"id": "1304920", "revid": "260676", "url": "https://it.wikipedia.org/wiki?curid=1304920", "title": "Matrigna (Cenerentola)", "text": "La matrigna \u00e8 un personaggio immaginario della fiaba di Charles Perrault e dei fratelli Grimm \"Cenerentola\", della quale rappresenta l'antagonista principale.\nStoria originale.\nNella fiaba originale di Perrault, la matrigna \u00e8 una donna vedova con due figlie, che si risposa con il padre di Cenerentola, anch'egli vedovo. Riesce a comandare il marito a bacchetta, e da quel momento Cenerentola viene schiavizzata dalla matrigna e dalle sue figlie. Costoro la odiano al punto di chiamarla solo col nomignolo \"Cenerentola\", dalla cenere di cui la ragazza si sporca pulendo il camino e dalle pentole che usa per cucinare il cibo alle sorellastre e alla matrigna.\nLa matrigna cerca poi di impedire a Cenerentola di partecipare al ballo organizzato dal re, durante il quale il principe avrebbe scelto la sua promessa sposa, e al quale lei e le figlie partecipano. Nonostante il suo divieto, Cenerentola riesce a recarsi a corte e a ballare con il principe. Alla fine, sinceramente pentite di tutto il male che le hanno fatto, lei e le figlie vengono perdonate da Cenerentola, che le porta a vivere a corte.\nNella versione dei Grimm, al contrario, \u00e8 stata falsa e crudele fino alla fine, tanto che nemmeno il marito considera pi\u00f9 Cenerentola come sua figlia. Dama corrotta e accecata dall'avidit\u00e0, disposta a tutto pur di imparentarsi con la casa regnante, si macchia addirittura di alto tradimento verso la corona, poich\u00e9 spinge le sue figlie a cercare di ingannare il principe tagliandosi rispettivamente le dita dei piedi e il tallone per cercare di indossare la scarpetta d'oro, non avendo pi\u00f9 bisogno di andare a piedi quando una di loro sar\u00e0 regina. Allorch\u00e9 Cenerentola riesce a provare la propria identit\u00e0 senza alcun sotterfugio, lei e le figlie rimangono inorridite e impallidiscono dalla rabbia: l'avrebbero uccisa se il principe non l'avesse portata via con s\u00e9. Inoltre, il giorno delle nozze reali, la principessa si adira moltissimo con le sue figlie, per aver cercato di diventare ricche sperando di trarre profitto dal suo favore, e come giusta punizione le fa accecare in chiesa dai due magici colombi.\nAdattamenti.\nLa matrigna appare in diversi adattamenti della fiaba:\nVersione Disney.\nLa matrigna appare negli adattamenti animati della Disney, in cui \u00e8 stata chiamata Lady Tremaine:\nIn \"Cenerentola\", Lady Tremaine \u00e8 introdotta nel film quando il padre di Cenerentola, un nobile vedovo, capisce che la sua figlia Cenerentola ha bisogno delle cure di una madre e per questo spos\u00f2 Lady Tremaine, una vedova di nobile famiglia. La donna ha due figlie vicine d'et\u00e0 a Cenerentola: Genoveffa (la maggiore) e Anastasia (la minore). Lady Tremaine possiede un gatto di nome Lucifero. Lady Tremaine inizialmente \u00e8 gentile con Cenerentola, almeno fino alla morte del nuovo marito, quando mostra la sua natura di donna perfida, crudele ed egoista, determinata a favorire gli interessi suoi e delle sue figlie a discapito di Cenerentola, la cui bellezza metteva anche in risalto il brutto aspetto di Anastasia e Genoveffa. Per nasconderla dai pretendenti la obbliga persino a diventare serva nella sua stessa casa. Nel corso del film, Lady Tremaine ferisce moralmente Cenerentola in varie occasioni, e cerca di evitare invano che ella sposi il principe.\nLa sua seconda apparizione fu nel seguito direct-to-video \"Cenerentola II - Quando i sogni diventano realt\u00e0\" (2002). In questo film ha un ruolo marginale, ed \u00e8 perlopi\u00f9 impegnata a impedire ad Anastasia, innamorata di un fornaio, di accompagnarsi a un plebeo.\nLa sua ultima apparizione \u00e8 nel secondo seguito, \"Cenerentola - Il gioco del destino\" (2007). Questa volta, ella riesce a impadronirsi della bacchetta magica della Fata Smemorina, rubata da Anastasia. La matrigna usa la magia per tornare indietro nel tempo e per far calzare la scarpetta di cristallo ad Anastasia. Il Principe si accorge che Anastasia non \u00e8 la fanciulla che ha danzato con lui al ballo, ma Lady Tremaine modifica i suoi ricordi cos\u00ec che egli la sposi senza alcun sospetto. Cenerentola prova a riprendere la bacchetta, ma il suo tentativo fallisce, e Lady Tremaine ordina che sia imbarcata per essere bandita dal regno. Il Principe per\u00f2, avvisato dai topolini, riesce a salvare Cenerentola, e l'incantesimo si spezza. La matrigna allora trasforma Anastasia in un clone di Cenerentola, perch\u00e9 la sostituisca al matrimonio. La vera Cenerentola viene quindi rinchiusa in una carrozza maledetta, tuttavia ella riesce a liberarsi e a raggiungere il luogo della cerimonia. In quel momento, Anastasia si rende conto che quello per lei non sarebbe il vero amore, e non pronuncia il fatidico \"s\u00ec\". Lady Tremaine, furibonda con la figlia, esce allo scoperto e da alla figlia dell'ingrata ma Anastasia ribadisce che vuole essere amata per quello che \u00e8 affermando che ci\u00f2 che hanno fatto a Cenerentola \u00e8 sbagliato e crudele e che dovrebbero cercare di ricominciare una nuova vita insieme da capo e lasciarsi il passato alle spalle chiedendo perdono per i loro misfatti. A quelle parole Lady Tremaine malvagia fino al midollo poich\u00e9 non conosce n\u00e9 il pentimento n\u00e9 rimorso \u00e8 decisa a trasformare Anastasia in un rospo, su suggerimento di Genoveffa. Ma la spada del Principe riflette la magia rispedendola al mittente, e cos\u00ec sono Lady Tremaine e Genoveffa a essere trasformate in rospi. Successivamente le due riprendono le loro sembianze umane, tuttavia indossano un vestito identico ai vecchi stracci di Cenerentola, questo implica che lavoreranno al castello come sguattere, a punizione della loro perfidia.\nLa matrigna compare anche nella serie televisiva \"House of Mouse - Il Topoclub\" (2001-2004), spesso nel locale di Topolino \u00e8 seduta allo stesso tavolo con un'altra celebre cattiva Disney, la regina Grimilde da \"Biancaneve e i sette nani\".\nAppare inoltre nel videogioco \"Kingdom Hearts Birth by Sleep\", la cui vicenda segue da vicino gli eventi del film, eccezion fatta per il finale. Quando il granduca Monocolao \u00e8 in procinto di lasciare il castello, Aqua si presenta nel salone e chiede di poter provare a sua volta la scarpetta. Nonostante la sua preoccupazione (dovuta, probabilmente, al fatto che la scarpetta potrebbe effettivamente andarle, obbligandola a sposare il principe) questo espediente fornisce a Jac il tempo necessario per liberare Cenerentola dalla torre. Lady Tremaine riesce nuovamente a rompere la scarpetta, e Cenerentola rimedia mostrando la propria. A questo punto la donna e le sue figlie evocano un Nesciens a forma di zucca per vendicarsi di Cenerentola, ma tentando di controllarlo ne vengono consumate."}
{"id": "1304921", "revid": "1602064", "url": "https://it.wikipedia.org/wiki?curid=1304921", "title": "Luca Carimini", "text": "Biografia.\nApparteneva ad una famiglia di artigiani, e fu un tipico esempio di quella classe di artigiani-artisti che erano fioriti a Roma per secoli, all'ombra del governo del papa-re e delle grandi famiglie.\nAnche la sua storia \u00e8 esemplare, tipica del suo tempo e della sua citt\u00e0 al passaggio dalla monarchia papale al regno sabaudo, e anche di come nell'evoluzione professionale del mestiere antico di lapicida in quello moderno di architetto si potesse portare l'esperienza e l'amore dei materiali.\nA 14 anni, rimasto orfano di padre in una Roma ancora pienamente papalina, Carimini fu messo a bottega da un marmista ad imparare il mestiere di scalpellino e decoratore. Attorno ai vent'anni uno zio capomastro gli apr\u00ec una bottega di scalpellino, legata alle sue commesse; in breve la bottega, che esercitava una fiorente attivit\u00e0 per altari, cappelle e monumenti funebri eccetera, divenne fitta di apprendisti. Carimini continuava tuttavia a studiare: frequentando, all'Accademia di San Luca, prima la scuola di ornato e poi, anche quando ebbe una bottega propria, l'accademia di pittura e scultura. A 38 anni, nel 1868, l'Archiginnasio della Sapienza lo laure\u00f2 architetto dietro segnalazione della commissione d'esami dell'Accademia di cui facevano parte, fra gli altri, il neoclassico Poletti e l'allievo di lui Virginio Vespignani.\nUna volta ottenuto il riconoscimento accademico, Carimini inizi\u00f2 l'attivit\u00e0 professionale su vasta scala, proseguendola intensamente fino al 1890, anno della sua morte. \nOpere.\nSe Roma rimaneva il principale teatro della sua attivit\u00e0, essa si estese tuttavia fino al Sudamerica: opere sue sono in Brasile, a Recife - la chiesa della Beata Vergine della Pe\u00f1a, suoi sono il restauro della cattedrale di Bel\u00e9m, e il pulpito della cattedrale di San Paolo; e anche in Cile, a Santiago, dove \u00e8 suo l'altare monumentale per la chiesa di S. Francesco.\nIl grande amore giovanile per il Quattrocento che aveva animato i suoi studi e la stessa attivit\u00e0 di bottega non declinarono mai, incontrando anzi costantemente, anche con Roma nuova capitale, il gusto dell'epoca, e collocandolo appieno nella corrente neoromanica. Anche per questo, probabilmente, nella Roma umbertina che ferveva di attivit\u00e0 e speculazione edilizia, dove anche gli ordini ecclesiastici facevano la loro parte, diverse commesse per chiese e conventi da ampliare, ricostruire, abbellire andarono a Carimini. Vanno ricordati:\nCarimini non disdegn\u00f2 comunque mai di lavorare anche in provincia - sue opere sono a Monte Compatri, a Trevi, a Bracciano, ad Anzio - n\u00e9 rinunci\u00f2 mai a produrre il tipo di lavori con cui aveva cominciato - edicole, cappelle, monumenti funebri, molti dei quali ancora presenti al Verano.\nI suoi ultimi grandi progetti non li vide realizzati: l'incarico per la costruzione del Palazzo di Giustizia gli fu affidato e poi revocato. Il progetto di Palazzo Brancaccio fu realizzato, ma dopo la sua morte, tra il 1892 e il 1896."}
{"id": "1304922", "revid": "174925", "url": "https://it.wikipedia.org/wiki?curid=1304922", "title": "Rosace", "text": ""}
{"id": "1304923", "revid": "729019", "url": "https://it.wikipedia.org/wiki?curid=1304923", "title": "Stazione di Berlino-Sch\u00f6nefeld Aeroporto", "text": "La stazione di Aeroporto BER - Terminal 5 (Sch\u00f6nefeld) () \u00e8 la stazione ferroviaria che serve il terminal 5 dell'aeroporto di Berlino-Brandeburgo. \u00c8 sita nel comune di Sch\u00f6nefeld.\nStoria.\nL'impianto viene attivato il 10 luglio 1951, circa 5 mesi dopo la costruzione del \"Berliner Au\u00dfenring\", un circuito ferroviario atto a raccordare le ferrovie del settore orientale, circonvallando Berlino Ovest. Motivo principale d'importanza era dovuto al fatto di essere la stazione dell'aeroporto di Berlino-Sch\u00f6nefeld.\nIl fabbricato viaggiatori venne eretto dal 1982 al 1983 su progetto di Heinz Pfaff e dell'impresa Dopra Brno.\nFino al 19 ottobre 2020 la stazione era denominata \u00abBerlin-Sch\u00f6nefeld Flughafen\u00bb (letteralmente: \u00abBerlino-Sch\u00f6nefeld Aeroporto\u00bb); da tale data il vecchio aeroporto di Sch\u00f6nefeld divenne il terminal 5 del nuovo aeroporto di Berlino-Brandeburgo, e pertanto la stazione fu ribattezzata di conseguenza.\nStrutture e impianti.\nLa stazione conta 10 binari di cui 8 serviti da marciapiede. I primi 2 binari servono la \"S-Bahn\" ed un lungo ponte coperto la collega all'aeroporto. Al lato opposto delle piste si trova un altro scalo, con due binari, al servizio delle esibizioni della I.L.A., una fiera aerospaziale tedesca che si tiene ogni due anni.\nMovimento.\nL'importanza della stazione, maggiore soprattutto durante l'epoca del \"Muro\", \u00e8 andata scemando soprattutto con l'inaugurazione della nuova stazione centrale (2006), perdendo le corse degli ICE. L'inaugurazione della correlata direttrice nord-sud berlinese ha inoltre portato a deviare alcune corse provenienti dalle zone centro-meridionali, che prima avevano come unico percorso proprio quello che utilizzava parte dell\"'Au\u00dferring\".\nLa maggior parte del traffico riguarda corse regionali nel Brandeburgo e dintorni. Fra i treni a lunga percorrenza rimasti vi \u00e8 un \"NachtZug\" verso Monaco ed un \"EuroNight\" verso Vienna.\nTrasporto regionale e S-Bahn.\nLa stazione \u00e8 servita dalla linea RegioExpress RE\u00a07 e dalle linee regionali RB\u00a014, RB\u00a022 e RB\u00a023.\nInterscambi.\nLa stazione \u00e8 servita dalle linee S45 ed S9 della \"S-Bahn\", di cui \u00e8 capolinea la stazione del Terminal 1-2 del nuovo aeroporto di Berlino, e da alcuni autobus. Al riguardo della \"U-Bahn\" \u00e8 stato pianificato un prolungameto della U7 da Rudow. Il collegamento fra le 2 stazioni \u00e8 attualmente effettuato dalle linee di Bus X7 e 171."}
{"id": "1304924", "revid": "247222", "url": "https://it.wikipedia.org/wiki?curid=1304924", "title": "Fabio Ceravolo", "text": "Biografia.\nCon la compagna Gaia ha un figlio, Edoardo, nato nel dicembre 2019.\nCaratteristiche tecniche.\nGiocatore dal fiuto del goal, dotato di un ottimo scatto, il suo ruolo originario \u00e8 quello di seconda punta, ma col tempo si \u00e8 riuscito ad adattare al ruolo di prima punta grazie alle sue caratteristiche tecniche.\n\u00c8 soprannominato \"La belva\" grazie alla sua capacit\u00e0 di attaccare gli spazi e imporre il proprio fisico per proteggere la palla.\nCarriera.\nClub.\nGli inizi alla Reggina, prestiti vari.\nCresciuto nelle giovanili della Agesidamo Locrese, viene acquistato dalla ancora molto giovane. Dopo aver fatto la trafila nelle giovanili della , viene aggregato alla prima squadra durante la stagione 2004-2005, riuscendo per\u00f2 a debuttare in Serie A all'inizio della stagione successiva, totalizzando 6 presenze.\nNella stagione 2006-2007 viene girato in prestito per la prima parte della stagione alla Pro Vasto in serie C2, totalizzando 19 presenze condite da una rete. Nel gennaio 2007 passa al (in serie C1), dove concluder\u00e0 la stagione con 12 presenze e 3 goal, diventando - con le sue reti nei play-off - determinante per la promozione del Pisa. Infatti ne segner\u00e0 ben 3 e pi\u00f9 precisamente: due (uno all'andata e uno al ritorno) col in semifinale e uno contro il in finale, che consentiranno alla squadra nerazzurra di risalire in Serie B.\nNell'estate 2007 viene richiamato alla da Massimo Ficcadenti, che lo schiera in quasi tutte le amichevoli precampionato. Il ragazzo segna con una discreta continuit\u00e0, convincendo la societ\u00e0 a trattenerlo. Sigla la sua prima rete in Serie A il 12 gennaio 2008 in Empoli- 1-1.\nAtalanta.\nIl 20 agosto 2009 si trasferisce all'Atalanta con la formula del prestito con diritto di riscatto della compropriet\u00e0.\nL'allenatore dell'Atalanta Angelo Gregucci gli cambia collocazione in campo: lo posiziona come esterno di centrocampo per sfruttare al meglio le sue doti velocistiche. La nuova collocazione sembra funzionare tant'\u00e8 che il 7 novembre segna il suo primo gol coi neroazzurri in occasione della sconfitta interna 2-5 contro la .\nA fine stagione totalizzer\u00e0 27 presenze (di cui una buona parte da titolare) condite da 3 reti (suo attuale record realizzativo in massima serie) senza per\u00f2 impedire alla squadra la retrocessione. Le buone prove offerte nell'arco della stagione spingono la dirigenza nerazzurra a riconfermarlo, esercitando l'opzione del riscatto della compropriet\u00e0.\nA differenza della stagione precedente, il nuovo mister della squadra orobica, Stefano Colantuono lo preferisce come attaccante e non pi\u00f9 come esterno di centrocampo. Sigla il primo gol stagionale il 4 dicembre, nella trasferta sul campo del Portogruaro (2-1 per i nerazzurri). Si ripete il sabato seguente quando, partendo da titolare segna il gol del momentaneo 1-1 nel derby casalingo contro l'AlbinoLeffe.\nChiude la sua seconda stagione in nerazzurro con 20 presenze (tra campionato e Coppa Italia) e con la vittoria del campionato cadetto.\nRitorno alla Reggina.\nIl 24 giugno 2011 viene riscattato dalla . Realizza la sua prima rete dopo il suo ritorno a Reggio Calabria il 3 settembre 2011, alla terza giornata di campionato contro il , segnando su calcio di rigore.Poi firma una doppietta al Gubbio allo stadio Barbetti (1-3) e ancora alla 5\u00aa di campionato contro il Pescara sempre su rigore.Segna ancora 3 gol tra cui 2 su rigore contro Livorno Brescia e Modena.\nGli ultimi gol stagionali li firma contro la Nocerina (doppietta) al San Francesco d'Assisi e contro l'Albinoleffe su rigore al Granillo.\nChiude la stagione con 11 gol in 37 presenze, pi\u00f9 2 in Coppa Italia.\nLa stagione 2012-2013 inizia subito bene con il gol partita in coppa Italia che vede vincere la squadra amaranto per 1-0 sulla Nocerina.\nSi ripete alla prima di campionato contro l'Empoli firmando il pareggio definitivo (1-1).Segna il secondo gol contro il Modena il 15 settembre segnando il momentaneo 1-0 partita che poi terminer\u00e0 2-2.Dopo un periodo buio trova il gol all'undicesima di campionato contro l'Ascoli segnando il definitivo 2-0.\nTernana.\nIl 10 gennaio 2013 viene acquistato a titolo definitivo dalla . In occasione della trentaseiesima giornata mette a segno il primo gol con la maglia rossoverde, realizzando la rete del pareggio contro il Virtus Lanciano allo scoccare dell'intervallo, riportando il risultato sull'1-1. Conclude la prima stagione in rossoverde, collezionando 15 presenze e una rete.\nNella stagione 2013-2014 realizza il primo gol alla decima giornata, nel 5-0 contro il Novara. Concluder\u00e0 questa stagione, abbastanza deludente per il calciatore con 25 presenze e una sola rete realizzata.\nApre la stagione 2014-2015 con una rete in Coppa Italia contro l'.\nSi ripete alla seconda giornata contro il Pescara e alla sesta, all'ultimo minuto contro il , rete che permette l'1-1 finale. \nLa stagione sar\u00e0 la migliore del calciatore in rossoverde, dove non salter\u00e0 nemmeno una partita delle 42 di campionato, realizzando 11 reti che hanno contribuito alla salvezza della squadra di Attilio Tesser e diventando insieme a Felipe Avenatti il capocannoniere della squadra.\nLa stagione 2015-2016 si apre nuovamente con una grande prestazione in Coppa Italia questa volta contro il fornendo l'assist per il primo gol di Felipe Avenatti e propiziando il 2-0 di Marko Dugand\u017ei\u0107; in campionato si sblocca gi\u00e0 alla quinta giornata contro la ripetendosi nel match successivo anche contro il Novara dove vede la propria squadra conquistare la prima vittoria stagionale. Seguono i gol contro Vicenza e Pro Vercelli prima di fermarsi ai box per un guaio fisico. Al suo rientro, allontanate le voci che lo vedevano lontano da Terni per il mercato di riparazione, segna nella seconda parte di stagione 4 assist e 8 gol di cui due doppiette rispettivamente ai danni di e Virtus Entella. La Ternana conquista la salvezza con quattro giornate di anticipo e chiude al dodicesimo posto in classifica, mentre Ceravolo ottiene un bottino personale di 12 reti in 35 presenze.\nAl termine della stagione il suo contratto non viene rinnovato, salutando cos\u00ec la squadra rossoverde dopo un totale di 124 incontri disputati e 26 reti.\nBenevento.\nL'8 luglio 2016 si accorda con il Benevento, squadra neopromossa in Serie B. Col Benevento nel campionato di Serie B 2016-2017, realizza una totalit\u00e0 di 20 reti in 39 partite giocate, piazzandosi secondo nella classifica marcatori stagionale dietro solo a Giampaolo Pazzini. I suoi gol risultano comunque fondamentali per l'approdo ai play-off dei sanniti (tra i quali quello della vittoria all'ultimo secondo contro il Frosinone, che ha garantito la disputa dei playoff, altrimenti ci sarebbero state tre formazioni promosse sul campo), culminati con la vittoria nella doppia sfida contro il Carpi che segna la prima storica promozione del Benevento in Serie A.\nParma e Cremonese.\nIl 31 agosto 2017 viene ceduto in prestito con obbligo di riscatto al , neopromosso in B. Fa il suo esordio in maglia crociata il 16 settembre al 73' della partita persa dal Parma a Perugia per 3-0. Arriva gi\u00e0 con un problema tendineo al pube. A cui si aggiunge un successivo infortunio che lo obbligano all\u2019intervento. Perde cos\u00ec quasi totalmente il girone d\u2019andata. Chiude la travagliata stagione con 18 presenze, 7 gol, 1 assist, 1 ammonizione. \u00c8 suo il gol che porta in vantaggio il Parma nella decisiva sfida con lo Spezia, vinta 2 a 0, e che regala ai crociati la promozione diretta in Serie A.\nLa stagione successiva, rimasto a Parma, torna a segnare in Serie A dopo pi\u00f9 di 8 anni (ultima rete nel maggio 2010) nella vittoria per 3-1 sul campo del Genoa del 7 ottobre 2018.\nIl 2 settembre 2019 il Parma annuncia la sua cessione a titolo definitivo alla Cremonese. Il suo primo gol con la squadra grigiorossa arriva il 21 settembre, nella sfida col Crotone, vinta per 2-1; il 26 dicembre sigla quella del definitivo 1-1 casalingo contro la Juve Stabia.\nPadova.\nIl 31 agosto 2021 viene ceduto a titolo definitivo al , con cui sottoscrive un contratto annuale con opzione. Il 19 settembre segna il suo primo gol con i veneti, aprendo le marcature nel 2-0 alla Triestina. \nNazionale.\nIl 14 novembre 2007 debutta nella nazionale Under-20 italiana nell'incontro amichevole disputato a Macerata contro i pari et\u00e0 della Svizzera, segnando una rete all'esordio. Collezioner\u00e0 in tutto quattro presenze con gli \"azzurrini\" dell'Under-20.\nStatistiche.\nPresenze e reti nei club.\n\"Statistiche aggiornate al 25 febbraio 2022.\""}
{"id": "1304925", "revid": "125693556", "url": "https://it.wikipedia.org/wiki?curid=1304925", "title": "Acido ipocloroso", "text": "L'acido ipocloroso (HOCl o HClO) \u00e8 un acido debole che si forma quando il cloro si dissolve in acqua e si dissocia parzialmente, formando ipoclorito, ClO-. HClO e ClO- sono ossidanti e i principali agenti di disinfezione delle soluzioni di cloro. L'acido ipocloroso non pu\u00f2 essere isolato da queste soluzioni a causa del rapido equilibrio con il suo precursore. L'ipoclorito di sodio (NaClO) e l'ipoclorito di calcio (Ca(ClO)2) sono candeggianti, deodoranti e disinfettanti.\nL'acido ipocloroso si trova naturalmente nei globuli bianchi dei mammiferi, compreso il corpo umano. Non \u00e8 tossico ed \u00e8 stato usato per molti anni come soluzione sicura per la cura delle ferite.\nQuando disciolto in acqua, \u00e8 stato riscontrato che l'acqua acida ipoclorosa ha forti propriet\u00e0 disinfettanti. Per via di questo e per la sua non tossicit\u00e0, \u00e8 stato identificato come un utile detergente e disinfettante. \u00c8 stato identificato dall'Agenzia statunitense per la protezione dell'ambiente come un disinfettante efficace contro il COVID-19, supportato da studi clinici.\nA causa della sua capacit\u00e0 di penetrare nelle membrane dei patogeni, viene utilizzato anche come deodorante commerciale.\nStoria.\nL'acido ipocloroso fu scoperto nel 1834 dal chimico francese Antoine J\u00e9r\u00f4me Balard aggiungendo, a un palloncino di cloro gassoso, una sospensione diluita di ossido mercurico in acqua. Ha anche chiamato l'acido e i suoi composti.\nNonostante sia relativamente facile da realizzare, \u00e8 difficile mantenere una soluzione stabile di acido ipocloroso. Solo negli ultimi anni gli scienziati sono stati in grado di produrre e mantenere l'acqua acida ipoclorosa per un uso commerciale stabile.\nFormazione, stabilit\u00e0 e reazioni.\nL'aggiunta di cloro all'acqua produce sia acido cloridrico (HCl) che acido ipocloroso (HOCl):\nQuando gli acidi vengono aggiunti ai sali acquosi di acido ipocloroso (come l'ipoclorito di sodio in una soluzione di candeggina commerciale), la reazione risultante viene spinta a sinistra e si forma cloro gassoso. Pertanto, la formazione di candeggina a base di ipoclorito stabile \u00e8 facilitata dalla dissoluzione del gas di cloro in soluzioni acquose basiche, come l'idrossido di sodio.\nL'acido pu\u00f2 anche essere preparato sciogliendo il monossido di dicloro in acqua; in condizioni acquose standard, l'acido ipocloroso anidro \u00e8 attualmente impossibile da preparare a causa dell'equilibrio facilmente reversibile tra esso e la sua anidride:\nLa presenza di ossidi di metalli leggeri o di transizione come gli ossidi di rame, nichel o cobalto accelera la decomposizione esotermica in acido cloridrico e ossigeno:\nReazioni fondamentali.\nIn soluzione acquosa, l'acido ipocloroso si dissocia parzialmente nell'anione ipoclorito ClO\u2212:\nI sali dell'acido ipocloroso sono chiamati ipocloriti. Uno degli ipocloriti pi\u00f9 noti \u00e8 l'ipoclorito di sodio [NaClO), il principio attivo della candeggina.\nL'acido ipocloroso \u00e8 un ossidante pi\u00f9 forte del cloro in condizioni standard:\nL'acido ipocloroso reagisce con acido cloridrico per formare cloro:\nL'acido ipocloroso reagisce con l'ammoniaca per formare monoclorammina:\nHOCl pu\u00f2 anche reagire con le ammine organiche, formando N-cloroammine.\nL'acido ipocloroso esiste in equilibrio con la sua anidride; monossido di dicloro.\nReattivit\u00e0 di HClO con biomolecole.\nL'acido ipocloroso reagisce con un'ampia variet\u00e0 di biomolecole, inclusi il DNA e l'RNA, gruppi di acidi grassi, colesterolo e proteine.\nReazione con gruppi sulfidrilici proteici.\nUna ricerca ha portato alla luce che l'acido ipocloroso \u00e8 un inibitore sulfidrilico che, in quantit\u00e0 sufficiente, potrebbe inattivare completamente le proteine contenenti gruppi sulfidrilici. Questo perch\u00e9 l'acido ipocloroso ossida i gruppi sulfidrilici, portando alla formazione di legami disolfuro che possono provocare reticolazione delle proteine. Il meccanismo dell'ossidazione sulfidrile dell'acido ipocloroso \u00e8 simile a quello della monoclorammina e pu\u00f2 essere solo batteriostatico, poich\u00e9 una volta dissipato il cloro residuo, \u00e8 possibile ripristinare una certa funzione sulfidrilica. Un amminoacido contenente sulfidrile pu\u00f2 eliminare fino a quattro molecole di acido ipocloroso. Coerentemente con ci\u00f2, \u00e8 stato proposto che i gruppi sulfidrilici di amminoacidi contenenti zolfo possono essere ossidati per un totale di tre volte da tre molecole di acido ipocloroso, con la quarta che reagisce con il gruppo \u03b1-amminico. La prima reazione produce acido solfenico (R\u2013SOH), quindi acido solfinico (R\u2013SO2H) e infine acido solfonico R\u2013SO3H. Gli acidi solfenici formano disolfuri con un altro gruppo proteico sulfidrilico, causando reticolazione e aggregazione delle proteine. I derivati dell'acido solfinico e dell'acido solfonico sono prodotti solo ad alti eccessi molari di acido ipocloroso e i disolfuri si formano principalmente a livelli battericidi. I legami disolfuro possono anche essere ossidati da acido ipocloroso ad acido solfinico. Poich\u00e9 l'ossidazione di sulfidrili e disolfuri fa evolvere l'acido cloridrico, questo processo provoca l'esaurimento di acido ipocloroso.\nReazione con gruppi amminici proteici.\nL'acido ipocloroso reagisce prontamente con gli amminoacidi che hanno catene laterali del gruppo amminico, con il cloro contenuto in acido ipocloroso che sostituisce un idrogeno, risultando in una clorammina organica. Gli amminoacidi clorurati si decompongono rapidamente, ma le clorammine proteiche sono pi\u00f9 longeve e conservano una certa capacit\u00e0 ossidativa. Un altro studio a riguardo ha concluso che la maggior parte delle clorammine organiche decadeva per riarrangiamento interno e che un minor numero di gruppi NH2 disponibili promuoveva l'attacco al legame peptidico, con conseguente scissione della proteina. \u00c8 stato successivamente scoperto che sono necessari 10 mM o pi\u00f9 di acido ipocloroso per frammentare le proteine in vivo. Coerentemente con questi risultati, \u00e8 stato successivamente proposto che la cloramina subisse un riarrangiamento molecolare, rilasciando acido cloridrico e ammoniaca per formare un'aldeide. Il gruppo aldeidico pu\u00f2 reagire ulteriormente con un altro gruppo amminico per formare una base di Schiff, causando reticolazione e aggregazione delle proteine.\nReazione con DNA e nucleotidi.\nL'acido ipocloroso reagisce lentamente con il DNA e l'RNA cos\u00ec come con tutti i nucleotidi in vitro Il guanosina monofosfato (GMP) \u00e8 il pi\u00f9 reattivo perch\u00e9 l'acido ipocloroso reagisce sia con il gruppo NH eterociclico che con il gruppo amminico. In modo simile, il timidina monofosfato (TMP) con solo un gruppo NH eterociclico che \u00e8 reattivo con acido ipocloroso \u00e8 il secondo pi\u00f9 reattivo. L'adenosina monofosfato (AMP) e il Citidinmonofosfato (CMP), che hanno solo un gruppo amminico lentamente reattivo, sono meno reattivi con acido ipocloroso. \u00c8 stato segnalato che l'uridina monofosfato (UMP) \u00e8 reattivo solo a un ritmo molto lento. I gruppi eterociclici NH sono pi\u00f9 reattivi dei gruppi amminici e le loro clorammine secondarie sono in grado di donare il cloro. Queste reazioni probabilmente interferiscono con l'accoppiamento delle basi del DNA e, coerentemente con ci\u00f2, uno studio ha riportato una diminuzione della viscosit\u00e0 del DNA esposto ad acido ipocloroso simile a quella osservata con la denaturazione termica. Le porzioni zuccherine non sono reattive e la spina dorsale del DNA non \u00e8 rotta. Il nicotinammide adenina dinucleotide (NADH) pu\u00f2 reagire con TMP e UMP clorurati cos\u00ec come acido ipocloroso. Questa reazione pu\u00f2 rigenerare UMP e TMP e si traduce nel derivato 5-idrossi di NADH. La reazione con TMP o UMP \u00e8 lentamente reversibile per rigenerare acido ipocloroso. Una seconda reazione pi\u00f9 lenta che provoca la scissione dell'anello piridinico si verifica quando \u00e8 presente un eccesso di acido ipocloroso. NAD+ \u00e8 inerte in acido ipocloroso.\nReazione con i lipidi.\nL'acido ipocloroso reagisce con i legami insaturi nei lipidi, ma non con i legami saturi, e lo ione ClO\u2212 non partecipa a questa reazione. Questa reazione avviene per idrolisi con aggiunta di cloro a uno dei carboni e un idrossile all'altro. Il composto risultante \u00e8 una cloridrina Il cloro polare interrompe i doppi strati lipidici e potrebbe aumentare la permeabilit\u00e0. Quando si verifica la formazione di cloridrina nei doppi strati lipidici dei globuli rossi, si verifica una maggiore permeabilit\u00e0. Potrebbero verificarsi interruzioni se si forma una quantit\u00e0 sufficiente di cloridrina Anche l'aggiunta di cloridrina preformata ai globuli rossi pu\u00f2 influire sulla permeabilit\u00e0. \u00c8 stata osservata anche la cloridrina del colesterolo, ma non influisce notevolmente sulla permeabilit\u00e0 e si ritiene che il cloro Cl2 sia responsabile di questa reazione.\nModalit\u00e0 di azione disinfettante.\nL'escherichia coli esposto all'acido ipocloroso perde vitalit\u00e0 in meno di 0,1 secondi a causa dell'inattivazione di molti sistemi vitali. L'acido ipocloroso ha una LD50 riportata di 0,0104\u20130,156 ppm e 2,6 ppm ha causato un'inibizione della crescita del 100% in 5 minuti. Tuttavia, anche la concentrazione richiesta per l'attivit\u00e0 battericida dipende fortemente dalla concentrazione batterica.\nInibizione dell'ossidazione del glucosio.\nNel 1948, \u00e8 stata proposta l'idea che l'inibizione dell'ossidazione del glucosio sia un fattore importante nella natura battericida delle soluzioni di cloro. Ha proposto che l'agente o gli agenti attivi si diffondano attraverso la membrana citoplasmatica per inattivare gli enzimi chiave contenenti sulfidrile nella via glicolitica. Questo studio \u00e8 stato anche il primo a notare che le soluzioni di cloro (HOCl) inibiscono gli enzimi sulfidrilici. Studi successivi hanno dimostrato che, a livelli battericidi, i componenti del citosol non reagiscono con HOCl. In accordo con questo, una ricerca successiva ha scoperto che l'aldolasi, un enzima che lo studio precedentemente citato propone sarebbe inattivato, non \u00e8 stato influenzato da HOCl in vivo. \u00c8 stato inoltre dimostrato che la perdita di sulfidrili non \u00e8 correlata all'inattivazione. Ci\u00f2 lascia la domanda su quali siano le cause dell'inibizione dell'ossidazione del glucosio. La scoperta che HOCl blocca l'induzione della \u03b2-galattosidasi da parte del lattosio aggiunto ha portato a una possibile risposta a questa domanda. L'assorbimento di substrati radiomarcati da parte sia dell'idrolisi dell'adenosina trifosfato (ATP) che del co-trasporto di protoni pu\u00f2 essere bloccato dall'esposizione ad acido ipocloroso prima della perdita di vitalit\u00e0. Da questa osservazione, \u00e8 stato proposto che l'acido ipocloroso blocchi l'assorbimento dei nutrienti inattivando le proteine di trasporto. La questione della perdita di ossidazione del glucosio \u00e8 stata ulteriormente esplorata in termini di perdita della respirazione. Un altro studio ancora ha scoperto che la succinico deidrogenasi \u00e8 stata inibita in vitro dall'acido ipocloroso, il che ha portato allo studio della possibilit\u00e0 che l'interruzione del trasporto di elettroni potesse essere la causa dell'inattivazione batterica. Successivamente \u00e8 stato scoperto che HOCl distrugge i citocromi e i cluster ferro-zolfo e ha osservato che l'assorbimento di ossigeno \u00e8 abolito dall'acido ipocloroso e i nucleotidi di adenina vengono persi. \u00c8 stato anche osservato che l'ossidazione irreversibile dei citocromi era parallela alla perdita di attivit\u00e0 respiratoria. Un modo per affrontare la perdita di assorbimento di ossigeno \u00e8 stato lo studio degli effetti dell'acido ipocloroso sul trasporto di elettroni succinato-dipendente. Alcuni ricercatori hanno scoperto che i livelli di citocromi riducibili nelle cellule trattate con acido ipocloroso erano normali e queste cellule non erano in grado di ridurli. La succinato deidrogenasi \u00e8 stata anche inibita da HOCl, interrompendo il flusso di elettroni all'ossigeno. Studi successivi hanno rivelato che l'attivit\u00e0 dell'ubiquinolo ossidasi cessa prima e che i citocromi ancora attivi riducono il chinone rimanente. I citocromi passano quindi gli elettroni all'ossigeno, il che spiega perch\u00e9 i citocromi non possono essere riossidati, come osservato da un altro studio Tuttavia, questa linea di indagine \u00e8 stata interrotta quando si \u00e8 scoperto che l'inattivazione cellulare precede la perdita della respirazione utilizzando un sistema di miscelazione del flusso che ha consentito la valutazione della vitalit\u00e0 su scale temporali molto pi\u00f9 piccole. Questo gruppo ha scoperto che le cellule in grado di respirare non potevano dividersi dopo l'esposizione ad acido ipocloroso.\nDeplezione dei nucleotidi di adenina.\nDopo aver eliminato la perdita della respirazione, uno studio propone che la causa della morte possa essere dovuta a una disfunzione metabolica causata dall'esaurimento dei nucleotidi di adenina. Un diverso gruppo di ricercatori ha studiato la perdita di nucleotidi di adenina studiando la carica energetica delle cellule esposte ad acido ipocloroso e ha scoperto che le cellule esposte a tale acido non erano in grado di aumentare la loro carica energetica dopo l'aggiunta di nutrienti. La conclusione \u00e8 stata che le cellule esposte hanno perso la capacit\u00e0 di regolare il loro pool di adenilati, sulla base del fatto che l'assorbimento dei metaboliti era carente solo del 45% dopo l'esposizione ad acido ipocloroso e l'osservazione che l'acido provoca l'idrolisi intracellulare dell'ATP. \u00c8 stato inoltre confermato che, a livelli battericidi di acido ipocloroso, i componenti citosolici non sono interessati. Quindi \u00e8 stato proposto che la modifica di alcune proteine di membrana si traduca in un'estesa idrolisi dell'ATP e questo, insieme all'incapacit\u00e0 delle cellule di rimuovere l'AMP dal citosol, deprime la funzione metabolica. Una proteina coinvolta nella perdita della capacit\u00e0 di rigenerare l'ATP \u00e8 risultata essere l'ATP sintetasi. Gran parte di questa ricerca sulla respirazione riconferma l'osservazione che reazioni battericide rilevanti hanno luogo a livello della membrana cellulare.\nInibizione della replicazione del DNA.\nRecentemente \u00e8 stato proposto che l'inattivazione batterica da parte dell'acido ipocloroso sia il risultato dell'inibizione della replicazione del DNA. Quando i batteri sono esposti all'acido ipocloroso, c'\u00e8 un declino precipitoso nella sintesi del DNA che precede l'inibizione della sintesi proteica ed \u00e8 strettamente parallelo alla perdita di vitalit\u00e0. Durante la replicazione del genoma batterico, l'origine della replicazione (oriC in E. coli) si lega alle proteine associate alla membrana cellulare ed \u00e8 stato osservato che il trattamento con acido ipocloroso riduce l'affinit\u00e0 delle membrane estratte per oriC e questa diminuzione dell'affinit\u00e0 \u00e8 anche parallela alla perdita di vitalit\u00e0. Uno studio ha confrontato il tasso di inibizione dell'acido ipocloroso della replicazione del DNA di plasmidi con origini di replicazione diverse e ha scoperto che alcuni plasmidi mostravano un ritardo nell'inibizione della replicazione rispetto ai plasmidi contenenti oriC. Il gruppo di ricerca ha proposto che l'inattivazione delle proteine di membrana coinvolte nella replicazione del DNA sia il meccanismo d'azione dell'acido ipocloroso.\nDispiegamento e aggregazione delle proteine.\n\u00c8 noto che l'acido ipocloroso causa modifiche post-traduzionali alle proteine: le pi\u00f9 importanti sono l'ossidazione della cisteina e della metionina. Un recente esame del ruolo battericida dell'acido ipocloroso ha rivelato che \u00e8 un potente induttore di aggregazione proteica. Hsp33, un chaperone noto per essere attivato dallo stress termico ossidativo, protegge i batteri dagli effetti dell'acido ipocloroso , prevenendo efficacemente l'aggregazione proteica. I ceppi di escherichia coli e vibrio cholerae privi di Hsp33 sono stati resi particolarmente sensibili all'acido ipocloroso. Hsp33 ha protetto molte proteine essenziali dall'aggregazione e dall'inattivazione dovute all'acido ipocloroso, che \u00e8 un probabile mediatore degli effetti battericidi dell'acido.\nIpocloriti.\nGli ipocloriti sono i sali dell'acido ipocloroso; gli ipocloriti commercialmente importanti sono l'ipoclorito di calcio e l'ipoclorito di sodio.\nProduzione di ipocloriti mediante elettrolisi.\nLe soluzioni di ipocloriti possono essere prodotte in situ mediante elettrolisi di una soluzione acquosa di cloruro di sodio in entrambi i processi batch e flow. La composizione della soluzione risultante dipende dal pH dell'anodo. In condizioni acide la soluzione prodotta avr\u00e0 un'elevata concentrazione di acido ipocloroso, ma conterr\u00e0 anche cloro gassoso disciolto, che pu\u00f2 essere corrosivo, a pH neutro la soluzione sar\u00e0 intorno al 75% di acido ipocloroso e al 25% di ipoclorito. Parte del gas di cloro prodotto si dissolver\u00e0 formando ioni ipoclorito. Gli ipocloriti sono prodotti anche dalla disproporzione del gas di cloro in soluzioni alcaline.\nSicurezza.\nL'acido ipocloroso \u00e8 classificato come non pericoloso dall'Agenzia per la protezione ambientale negli Stati Uniti. Come qualsiasi agente ossidante pu\u00f2 essere corrosivo o irritante a seconda della sua concentrazione e del pH. In un test clinico, l'acqua acida ipoclorosa \u00e8 stata testata per l'irritazione degli occhi, l'irritazione della pelle e la tossicit\u00e0, hanno concluso che non \u00e8 tossica, non irritante per gli occhi e la pelle.\nIn uno studio recente, una soluzione igienica salina conservata con acido ipocloroso puro ha dimostrato di ridurre significativamente la carica batterica senza alterare la diversit\u00e0 delle specie batteriche sulle palpebre. Dopo 20 minuti di trattamento, si \u00e8 verificata una riduzione &gt;99% dei batteri degli stafilococchi.\nCommercializzazione.\nPer la disinfezione, nonostante sia stata scoperta molto tempo fa, la stabilit\u00e0 dell'acqua acida ipoclorosa \u00e8 difficile da mantenere, in soluzione i principi attivi si deteriorano rapidamente tornando in acqua salata, perdendo la sua capacit\u00e0 disinfettante, quindi \u00e8 stato difficile da trasportare per un ampio utilizzo. Nonostante le sue maggiori capacit\u00e0 disinfettanti dovute al costo, non \u00e8 comunemente usato come disinfettante rispetto a candeggina e alcol.\nGli sviluppi tecnologici hanno ridotto i costi di produzione e consentono la produzione e l'imbottigliamento di acqua acida ipoclorosa per uso domestico e commerciale. Tuttavia, la maggior parte dell'acqua acida ipoclorosa ha una breve durata e non \u00e8 adatta a conservarsi a lungo. Conservare lontano dal calore e dalla luce solare diretta pu\u00f2 aiutare a rallentare il deterioramento. L'ulteriore sviluppo delle celle elettrochimiche a flusso continuo \u00e8 stato implementato in nuovi prodotti, consentendo la commercializzazione di dispositivi a flusso continuo domestici e industriali per la generazione in situ di acido ipocloroso a fini di disinfezione."}
{"id": "1304938", "revid": "287204", "url": "https://it.wikipedia.org/wiki?curid=1304938", "title": "Kalbe", "text": "Kalbe \u00e8 un comune di 573 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "1304939", "revid": "88740", "url": "https://it.wikipedia.org/wiki?curid=1304939", "title": "Kl\u00e4den", "text": "Kl\u00e4den \u00e8 un quartiere tedesco di 729 abitanti del comune di Bismark, situato nel land della Sassonia-Anhalt.\nFino al 31 dicembre 2009 ha costituito un comune autonomo."}
{"id": "1304940", "revid": "122246", "url": "https://it.wikipedia.org/wiki?curid=1304940", "title": "Stazione di Bari Zona industriale", "text": ""}
{"id": "1304941", "revid": "88740", "url": "https://it.wikipedia.org/wiki?curid=1304941", "title": "Krauschwitz", "text": ""}
{"id": "1304942", "revid": "118681170", "url": "https://it.wikipedia.org/wiki?curid=1304942", "title": "Langeln", "text": ""}
{"id": "1304943", "revid": "287204", "url": "https://it.wikipedia.org/wiki?curid=1304943", "title": "Landsberg", "text": ""}
{"id": "1304944", "revid": "74801", "url": "https://it.wikipedia.org/wiki?curid=1304944", "title": "Langenberg", "text": "Langenberg \u00e8 un comune di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Detmold e al circondario (\"Kreis\") di G\u00fctersloh (targa GT)."}
{"id": "1304945", "revid": "287204", "url": "https://it.wikipedia.org/wiki?curid=1304945", "title": "Langenstein (disambigua)", "text": ""}
{"id": "1304947", "revid": "1845645", "url": "https://it.wikipedia.org/wiki?curid=1304947", "title": "Euromoot", "text": "L'Euromoot \u00e8 un incontro internazionale organizzato dalla Unione Internazionale delle Guide e Scouts d'Europa rivolto ai Rover e Scolte delle associazioni federate e a gruppi di capi che ne hanno fatto richiesta.\nL'evento inizia e si conclude con un campo stanziale che viene intervallato da alcuni giorni di campo mobile.\nL'ultimo Euromoot c'\u00e8 stato nel 2019, a Roma.\nA questo tipo di eventi per l'Italia partecipa la Associazione Italiana Guide e Scouts d'Europa Cattolici\n1\u00b0 Euromoot.\nIl primo Euromoot si \u00e8 svolto nell'agosto del 2007, sui Monti Tatra, localizzati tra Slovacchia e Polonia.\nIl 4 agosto i clan e i fuochi si sono ritrovati presso il santuario di Levo\u010da in Slovacchia dove in serata \u00e8 stata celebrata la cerimonia di apertura guidata da Rover e Scolte Francesi.\nIl giorno seguente, celebrate le Sante Messe (una in rito bizantino e una in rito Latino), i Clan e i Fuochi sono stati trasferiti nelle diverse localit\u00e0 dalle quali avrebbero iniziato i loro cammini attraverso i Monti Tatra.\nLa sera del 9 agosto tutti i gruppi si sono riuniti per un secondo campo stanziale nei pressi di Cz\u0119stochowa dove hanno vissuto una giornata di campo comunitario.\nNella serata dello stesso giorno tutti i Rover e le Scolte hanno preso parte ad un pellegrinaggio notturno, durante il quale alcuni Rover e Scolte hanno preso la \"Partenza\" (tema conduttore dell'Euromoot).\nIl pellegrinaggio notturno, durato diverse ore fino all'alba, si \u00e8 concluso a Czestochowa; presso il santuario mariano, nota meta di pellegrinaggi locali, \u00e8 stata celebrata la Santa Messa a conclusione dell'evento."}
{"id": "1304948", "revid": "1310927", "url": "https://it.wikipedia.org/wiki?curid=1304948", "title": "Nenad Novakovi\u0107", "text": "Carriera.\nClub.\nDopo varie esperienze nel campionato serbo ed in quello danese, durante il mercato di riparazione della stagione 2006/07 viene acquistato dalla , ma trova poco spazio a causa della promozione a portiere titolare di Andrea Campagnolo e diventa addirittura terzo portiere dietro Christian Puggioni.\nNella stagione 2007/08 \u00e8 secondo portiere alle spalle di Campagnolo. La prima presenza ufficiale arriva al terzo turno di Coppa Italia, quando \u00e8 titolare in Reggina- 3-2 il 29 agosto 2007.\nL'occasione per mettersi in luce arriva a dicembre 2007, quando, a causa di un infortunio di Campagnolo, gioca due volte da titolare, in -Reggina 3-0 ed in Reggina-Catania 3-1 dove sul gol dei siciliani ha delle grosse responsabilit\u00e0 sulla punizione da 40 metri di Juan Manuel Vargas, dove nel tentativo di accartocciarsi per bloccare il pallone gli passa da sotto le gambe. Novakovi\u0107 gioca inoltre da titolare le tre gare di Coppa Italia Reggina-Piacenza 3-2; Reggina- 1-4 del 17 dicembre 2007 ed il ritorno a San Siro il 16 gennaio 2008, finito 3-0 per i nerazzurri, e un'altra partita di campionato, Reggina-Palermo 0-0 il 2 marzo 2008.\nIl 4 agosto 2008 viene ceduto in prestito ai norvegesi dell'Aalesund (6 presenze), dopo aver giocato in tutto tre partite ufficiali con la Reggina. A gennaio 2009 si trasferisce a titolo definitivo al Nordsj\u00e6lland, ritornando in Danimarca dove scender\u00e0 in campo 14 volte nella prima stagione e 11 nella seconda 2009-2010."}
{"id": "1304955", "revid": "729019", "url": "https://it.wikipedia.org/wiki?curid=1304955", "title": "Stazione di Berlino-Wannsee", "text": "La stazione di Berlino-Wannsee (in tedesco \"Berlin-Wannsee\") \u00e8 una stazione ferroviaria di Berlino, sita nella zona sud-occidentale della citt\u00e0, fra i quartieri Wannsee e Nikolassee, a poche centinaia di metri dalla riva del lago Wannsee.\nStoria.\nLa stazione fu aperta il 1\u00ba giugno 1874, insieme alla linea ferroviaria \"Wannseebahn\"; questa linea, che deviava dalla Berlino-Potsdam (\"Stammbahn\") dalla stazione di Zehlendorf per ricongiungersi ad essa a Griebnitzsee (oggi nel territorio di Potsdam), fu costruita per servire il nuovo quartiere di ville che stava sorgendo in riva al lago Wannsee.\nLa stazione di Wannsee port\u00f2 fino al 1878 il nome \"Wannensee\".\nIl 15 aprile 1879 fu aperta la seconda linea ferroviaria, la \"Wetzlarer Bahn\"; su questa fu realizzata una fermata, adiacente a \"Wannsee\", ma battezzata \"Dreilinden\". Le due stazioni furono unificate (con il nome \"Wannsee\") nel 1888.\nNel 1913 fu aperta la ferrovia \"Friedhofsbahn\", da Wannsee al grande Cimitero Ovest di Stahnsdorf.\nIl fabbricato viaggiatori attuale fu costruito nel 1927-28. Nello stesso anno fu elettrificata la linea suburbana proveniente dalla \"Stadtbahn\" e diretta a Potsdam (dal 1930 \"S-Bahn\"). Seguirono nel 1929 l'elettrificazione della \"Friedhofsbahn\" e nel 1933 della \"Wannseebahn\".\nCon la costruzione del Muro di Berlino, il 13 agosto 1961, lo scalo, l'ultimo nel territorio di Berlino Ovest, divenne capolinea della \"S-Bahn\", con l'interruzione delle tratte verso Stahnsdorf e Potsdam. Rimase il traffico passeggeri \"interzonale\" (dalla Germania Federale a Berlino Ovest), proveniente da Griebnitzsee, e quello merci, proveniente da Drewitz. La tratta costitu\u00ec fino al 1976 (quando fu riaperto il transito di Staaken) l'unico ingresso a Berlino Ovest per i treni provenienti dalla Germania Occidentale.\nStrutture e impianti.\nIl fabbricato viaggiatori fu costruito nel 1927-28 su progetto di Richard Brademann in stile espressionista. Ha una cupola di forma ottagonale ed \u00e8 sotto tutela monumentale (\"Denkmalschutz\").\nVerso sud (quasi ai confini di Potsdam) \u00e8 presente un grande deposito della \"S-Bahn\".\nMovimento.\nLa stazione ha avuto maggiore importanza nel periodo successivo alla riunificazione tedesca, fino al 2006. Con l'inaugurazione della nuova Hauptbahnhof e del tunnel nord-sud ha perso gli ICE, rimanendo tuttavia un importante scalo per i treni \"auto al seguito\". La maggior parte del traffico riguarda corse regionali nel Brandeburgo e dintorni. Fra i treni a lunga percorrenza rimasti vi \u00e8 un \"NachtZug\" che la collega a Monaco, un \"EuroNight\" verso Vienna ed un \"Urlaub Express\" (lett. \"espresso delle vacanze\", periodico) verso Verona, alcuni anni fa chiamato \"Spree-Alpen-Express\"."}
{"id": "1304956", "revid": "339392", "url": "https://it.wikipedia.org/wiki?curid=1304956", "title": "Societ\u00e0 Sportiva Formia 1905", "text": ""}
{"id": "1304960", "revid": "1573940", "url": "https://it.wikipedia.org/wiki?curid=1304960", "title": "Aplysina aerophoba", "text": "La verongia (Aplysina aerophoba ) \u00e8 una spugna della famiglia delle Aplysinidae.\nDescrizione.\nForma cuscinetti carnosi di colore giallo acceso, di diametro sino a 25\u201330\u00a0cm, con ramificazioni di forma tubolare, che presentano un osculo sulla parte terminale. Se esposta all'aria il colore diventa verde-nero; da qui il nome latino di \"aerophoba\" (= che ha paura dell'aria).\nEcologia.\nHa rapporti simbiotici con alcune specie di alghe azzurre che si insediano all'interno delle cellule dello strato esterno della spugna.\nDistribuzione e habitat.\nHa una distribuzione cosmopolita ed \u00e8 comune nel Mar Mediterraneo.\nCresce su fondali sabbiosi o rocciosi, tra le \"Posidonia\" o all'imbocco delle grotte, dai 10 metri di profondit\u00e0 sino ai 30 metri.\nConservazione.\n\u00c8 una specie protetta."}
{"id": "1304973", "revid": "767487", "url": "https://it.wikipedia.org/wiki?curid=1304973", "title": "Oreste Barale", "text": "Carriera.\nGiocatore.\nMediano votato alla rottura della manovra avversaria, fu ingaggiato dalla Juventus nel 1925: in bianconero vinse due scudetti nel 1925-26 e nel 1930-31, dimostrandosi elemento importante per gli equilibri della squadra allenata da K\u00e1roly e successivamente da Carcano.\nNel 1931, chiuso dall'esplosione di Luigi Bertolini, passa all', sempre in Serie A. Con i grigi raggiunge la finale di Coppa Italia nel 1936, diventando un beniamino dei tifosi per l'onest\u00e0 e la dedizione mostrata sul campo. Dopo la retrocessione avvenuta al termine della stagione 1936-1937 lascia la squadra alessandrina per passare al Vigevano, con cui disputa tre stagioni da riserva nella serie cadetta, e al Cant\u00f9. Chiude la carriera nel , nel campionato di Serie C 1942-1943.\nAllenatore.\nInizia come allenatore-giocatore a Cant\u00f9 nella stagione 1940-1941 per due annate, e poi al Lecco in quella successiva. Nell'immediato dopoguerra allena nuovamente il Lecco, il Mortara e il : con i brianzoli termina a centroclassifica, pur disponendo di una squadra che segna una media di quasi 2 reti a partita.\nNell'aprile 1951 viene chiamato alla guida del , nel campionato di Serie C, sostituendo Alfredo Foni passato sulla panchina della Sampdoria. Conclude il campionato al terzo posto in girone A, dietro Monza e Sanremese, ma nella stagione successiva, dopo una pesante sconfitta sul campo di Vigevano, viene esonerato in favore di Giovanni Brezzi.\nA partire dal 1953 sceglie di allenare solamente formazioni di IV Serie o dilettantistiche, per poter conciliare l'attivit\u00e0 con la professione di impiegato di banca. Nel campionato 1953-1954 \u00e8 all'Abbiategrasso, e l'anno successivo torna per una stagione sulla panchina del Cant\u00f9.\nIn seguito allena il Verbania e il Piacenza, in IV Serie, prima di vivere un'esperienza all'estero, sulla panchina del Chiasso nella stagione 1960-1961 in Lega Nazionale B.\nRientrato in Italia, allena la Pro Sesto nel campionato di Serie D 1961-1962."}
{"id": "1304978", "revid": "1543377", "url": "https://it.wikipedia.org/wiki?curid=1304978", "title": "Raimondo Borrell di Barcellona", "text": "Origine.\nCome ci conferma l\"'Ex Gestis Comitum Barcinonensium\", era il figlio maschio primogenito del conte di Barcellona, Gerona, Osona ed Urgell, Borrell II e di Letgarda di Tolosa (ca. 950- ca. 985), figlia del conte di N\u00eemes, d'Alb\u00ec e di Tolosa e duca di Settimania, Raimondo III (\u2020 978) e Guindinilde, di cui non si conoscono gli ascendenti.Borrell II di Barcellona era il figlio secondogenito del conte di Barcellona, Gerona e Osona, Sunyer I e di Riquilda di Rouergue che secondo lo storico Szabolcs de Vajay, soprattutto per il fatto che il figlio primogenito fu chiamato Ermengol (Ermengol I d'Osona), introducendo quesi\u00ecto nome nel casato di Barcellona, era la figlia del conte di Rouergue e conte di Quercy, Ermengol e della moglie, Adelaide, di cui non si conoscono gli ascendenti (come viene confermato nel documento n\u00b0 63 delle \"Preuves de l'Histoire G\u00e9n\u00e9rale de Languedoc\").Per gli ascendenti di Raimondo Borrell.\nBiografia.\nL'anno di nascita di Raimondo Borrell viene precisato in una donazione, fatta dai suoi genitori, nel 972, che indicano quello come l'anno di nascita del loro primogenito, nel Documento CXIII della \"Marca Hispanica sive Limes Hispanicus\".\nRaimondo Borrell viene citato assieme al fratello Ermengol detto \"\u00e9l de C\u00f3rdoba\", in un documento (non consultato) del 9 aprile 986, in cui il padre Borrel II da ordine di aumentare la difesa al castello di Cardona, che era stato fatto costruire da suo nonno, Goffredo il Villoso.\nNel 988, fu associato dal padre al titolo ed al governo delle contea di Barcellona, mentre, secondo il documento n\u00b0 537 del \"Diplomatari de la Catedral de Vic Segles IX-X\" (non consultato) del 5 settembre 988, che fu controfirmato da Raimondo Borrell, lasci\u00f2 alla sua seconda moglie, Eimeruda d'Alvernia (la matrigna di Raimondo Borrell), Ermesinda di Carcassonne, il potere nella contea di Urgell.\nSuo padre, Borrel II, secondo gli \"Annales Barcinonenses\" mor\u00ec nel 993, lasciando a Raimondo Borrell, il primogenito, il governo delle contee di Barcellona, Osona e Gerona, mentre al secondogenito, Ermengol lasci\u00f2 la contea di Urgell (che gi\u00e0 governava da almeno un anno), come previsto dal testamento di Borrel, datato 24 settembre 993.\nRaimondo Borrell ed Ermesinda nel documento n\u00b0 1044 del \"Cartulaire de l'abbaye de Saint-Victor de Marseille, Tome II, Appendix\", concernente una donazione, datato 11 giugno 996, vengono citati come conte e contessa (\"Remundus comes et marchio, Ermensides comitissa\").\nDurante gli anni 1000-1002 fu oggetto di diverse incursioni da parte di Almanzor hajib del califfo di Cordova Hish\u0101m II ibn al-\u1e24akam.Nel 1003, approfittando della morte di Almanzor (1002), Raimondo Borrell promosse una campagna contro L\u00e9rida, ma il nuovo ciambellano o hajib, che era il figlio dello stesso Almanzor, Abd al-Malik al-Muzaffar, gli rispose con una nuova razzia nelle sue contee.\nNel 1010, riusc\u00ec a vendicare le sconfitte subite da Almanzor e Muzaffar, approfittando dello stato di confusione e guerra civile (che, in due decadi, port\u00f2 ai regni di Taifa) in cui si trovava il califfato, dopo l'esecuzione del secondo figlio di Almanzor, Abd al-Rahman Sanchuelo, il nuovo hajib del califfato succeduto al fratello, Muzaffar.Infatti, nel corso di quell'anno, Raimondo Borrell, assieme al fratello, il Conte d'Urgell, Ermengol I ed a Bernardo, conte di Besal\u00fa, fu coinvolto nella guerra che si stava combattendo in al-Andalus tra il califfo titolare Hish\u0101m II ibn al-\u1e24akam e i due pretendenti, Mu\u1e25ammad II (al-Mahd\u012b) ibn Hish\u0101m, col quale si erano alleati i conti catalani e Sulaym\u0101n b. al-\u1e24akam, \"al-Musta\u02bf\u012bn\", che aveva ricevuto aiuti dai castigliani.Nel maggio di quell'anno, le truppe di al-Mahd\u012b, condotte dal suo generale Wadih, sconfissero Sulaym\u0101n al-Musta\u02bf\u012bn nei pressi della citt\u00e0 e riconquist\u00f2 Cordova, che fu messa a sacco dai Catalani, mentre Sulaym\u0101n b. al-\u1e24akam, \"al-Musta\u02bf\u012bn\" fuggiva da Cordova.Al-Mahd\u012b era califfo per la seconda volta, ma gli Schiavoni gli si rivoltarono contro e, sempre nel 1010, nel mese di luglio, lo assassinarono, riportando sul trono Hish\u0101m II, per la terza volta.Questa alleanza ottenne il risultato di allontanare per sempre la pressione musulmana dalle sue contee catalane, ma anche di catturare un imponente bottino (principale motivo per cui la nobilt\u00e0 partecipava alla spedizione).\nPurtroppo, prima del rientro in Catalogna, suo fratello, Ermengol, mor\u00ec, in quello stesso 1010, come ci viene documentato nel \"Chronicon alterum Rivipullense, Apendice al Viage Literario a las Iglesias de Espana, Tome V\" e dal monaco e storico francese, Ademaro di Chabannes, contemporaneo di Raimondo Borrell, nel paragrafo 38 del terzo libro del suo \"Historiarum Libri Tres\".\nRaimondo Borrell e la moglie Ermesinda, il 20 novembre 1015, secondo il documento XXVII della \"Espa\u00f1a sagrada. Tomo XLIII. De la santa iglesia de Gerona en su estado antiguo\" comprarono una propriet\u00e0 dal vescovo di Gerona.\nNel periodo 1015-1016 fu Raimondo Borrell ad organizzare nuove spedizioni per razziare le valli dell'Ebro e del Segre.\nIl fatto di avere rapporti diretti con papa Silvestro II (999-1003), rafforz\u00f2 sempre pi\u00f9 l'indipendenza di Raimondo Borrell dal regno franco dei capetingi.\nPer quanto concerne la politica interna, Raimondo Borrell organizz\u00f2 il ripopolamento delle zone di Segarra, Conca de Barber\u00e0 ed il Campo di Tarragona.Inoltre diede impulso alla costruzione della Cattedrale di Sant'Eulalia di Barcellona.Infine fu il primo conte che cominci\u00f2 a coniare moneta e fu conte di tutta la Catalogna.\nRaimondo Borrell mor\u00ec, nel 1017, sia secondo gli \"Annales Barcinonenses\", che secondo il \"Chronicon alterum Rivipullense, Apendice al Viage Literario a las Iglesias de Espana, Tome V\", il giorno 25 febbraio, secondo l'Appendice della \"Espa\u00f1a sagrada, Tomo XLIII\", che per\u00f2 l'attribuisce all'anno prima (1016). Raimondo Borrell, secondo la \"Cr\u00f3nica de San Juan de la Pe\u00f1a\", fu sepolto nel monastero di Ripoll, mentre per altre fonti, fu sepolto nella cattedrale romanica di Barcellona, che stava contribuendo a costruire.Gli successe il figlio Berengario Raimondo, sotto la reggenza della madre Ermesinda.\nMatrimonio e discendenza.\nNel 991 circa, Raimondo Borrell aveva sposato Ermesinda di Carcassonne (972- 1\u00ba marzo 1058), figlia del conte di Carcassonne, Ruggero I di Comminges il Vecchio (come ci viene confermato dal documento XIV della \"Espa\u00f1a sagrada. Tomo XXIX. Appendice\") e di Adelaide di Rouergue.Per gli ascendenti di Ermesinda.Raimondo Borrell ed Ermesinda ebbero tre (forse quattro) figli:"}
{"id": "1304981", "revid": "1714743", "url": "https://it.wikipedia.org/wiki?curid=1304981", "title": "Borrell II di Barcellona", "text": "Origine.\nFiglio secondogenito del conte di Barcellona, Gerona e Osona, Sunyer I e di Riquilda di Rouergue (Secondo lo storico Szabolcs de Vajay, soprattutto per il fatto che il figlio primogenito fu chiamato Ermengol (introducendo questo nome nel casato di Barcellona), Richilde era la figlia del conte di Rouergue e conte di Quercy, Ermengol e della moglie, Adelaide, di cui non si conoscono gli ascendenti (come viene confermato nel documento n\u00b0 63 delle \"Preuves de l'Histoire G\u00e9n\u00e9rale de Languedoc\").Sunyer I di Barcellona era il figlio maschio quartogenito del conte di Urgell, della Cerdagna, di Gerona, di Conflent, d'Osona, e di Barcellona, Goffredo il Villoso e di Guinidilda (\u2020 prima del 904), che, secondo la storica britannica Alison Weir era figlia di Baldovino I di Fiandra, anche secondo la \"Cr\u00f3nica de San Juan de la Pe\u00f1a\", al capitolo XXIII e l\"'Ex Gestis Comitum Barcinonensium\" e di Giuditta, la figlia del re dei Franchi occidentali, Carlo il Calvo. Mentre alcuni storici catalani sostengono che fosse d'origine catalana, forse figlia di Mir\u00f2 I (quindi nipote di Goffredo il Villoso) conte di Rossiglione, oppure di Borrell, Conte di Cerdagna, Urgell e Osona oppure ancora di Sunifredo.\nBiografia.\nGli storici non hanno ancora stabilito se, tra i due fratelli maschi, ancora in vita nel 947, Borrell era il pi\u00f9 anziano o meno del fratello, Mir\u00f2. In un documento dell'agosto del 954, sua madre, Richilde, fece una donazione al monastero di Lagrasse, sottoscritta dai figli, Mir\u00f2 e Borrell, dove avendo Mir\u00f2 firmato per primo; da ci\u00f2 si potrebbe dedurre che era pi\u00f9 vecchio del fratello.Secondo l\"'Ex Gestis Comitum Barcinonensium\" invece quando vengono elencati i tre figli di Sunyer I Mir\u00f2 viene citato come terzo, da cui si deduce che era il pi\u00f9 giovane ed inoltre, secondo il documento XXI della \"Espa\u00f1a Sagrada, Tome XLIII\", del 934, in cui suo padre, Sunyer fece una donazione alla chiesa di Gerona, per l'anima di Goffredo il Villoso, viene citato solo il figlio Borrell come se fosse il primogenito, quindi pi\u00f9 vecchio di Mir\u00f2.\nComunque, nel 947, quando il padre si ritir\u00f2 in convento, Borrell eredit\u00f2 unitamente al fratello, Mir\u00f2, le contee di Barcellona, Gerona ed Osona, (a cui si aggiunse, nel 948, alla morte dello zio Sunifredo II, senza eredi maschi, la contea d'Urgell, ereditata da suo padre), che govern\u00f2 col fratello, Mir\u00f2 I.Mir\u00f2 e Borrell si ripartirono le funzioni di governo:a Borrell la politica estera e le questioni militari, a Mir\u00f2 la politica interna (in concreto, la citt\u00e0 di Barcellona).\nSecondo la \"Marca Hispanica sive Limes Hispanicus\", unitamente ai suoi genitori, Sunyer I e Richilde, il 16 maggio 944, fecero una donazione, in memoria dei nonni, Goffredo I il Villoso e Guinidilda, dello zio, Goffredo II Borrell I, e del fratello, Emengol alla chiesa di Gerona.\nNel febbraio 955, secondo la \"Colecci\u00f3n diplom\u00e1tica del Condado de Besal\u00fa, tomus XV\", Borrell II fece una donazione di una propriet\u00e0 che aveva ereditato dal padre Sunyer I, al monastero di Sant Joan de les Abadesses, vicino a Ripoll.\nSecondo l\"'Histoire g\u00e9n\u00e9rale de Languedoc\", dopo la morte della madre, Richilde, in ottemperanza al suo testamento, Borrel ed il fratello Mir\u00f2, nel dicembre del 956, fecero una donazione al monastero di Montserrat.\nAl contrario di suo padre, fu pi\u00f9 diplomatico che militare. Mantenne sempre relazioni cordiali con i suoi ingombranti vicini: i Franchi, al nord e i musulmani, al sud. Scambi\u00f2 ambasciatori con Cordova (centro del potere musulmano) e, nel 961, firm\u00f2 un trattato di pace col Califfo al-\u1e24akam II ibn \u02bfAbd al-Ra\u1e25m\u0101n.\nPoi fece per\u00f2 parte della coalizione che un\u00ec tutti i sovrani cristiani, il Re di Le\u00f3n, Sancho I, il re di Navarra, Garc\u00eda I S\u00e1nchez, e il conte di Castiglia, Fern\u00e1n Gonz\u00e1lez,che, nel 963, fu sconfitta dal califfo al-\u1e24akam II ibn \u02bfAbd al-Ra\u1e25m\u0101n e, dopo essere stato sconfitto, nel 965, dal governatore di Saragozza Borrell fu costretto a chiedere la pace.\nAlla morte di suo fratello, Mir\u00f2 I, il 31 ottobre 966, rimase unico conte. Un documento datato 26 novembre 966, conferma che Borrell II \u00e8 conte e accenna agli esecutori testamentari di Mir\u00f2 ed ai tutori (dei figli).\nInvit\u00f2 il monaco Gerberto d'Aurillac (futuro papa Silvestro II) a risiedere nelle sue contee perch\u00e9 si potesse dedicare ai suoi studi. Gerberto accett\u00f2 e visse nelle contee catalane per circa quattro anni (967-970).Ebbe anche un buon rapporto anche col papa; nel 970, accompagnato da Gerberto, and\u00f2 a Roma a far visita a papa Giovanni XIII, per riorganizzare l'amministrazione religiosa delle sue contee e chiedere il ripristino dell'arcivescovado di Tarragona. In quell'occasione Gerberto fu trattenuto a Roma da papa Giovanni XIII.\nTra il 967 ed il 968, Borrel aveva sposato Letgarda di Tolosa (ca. 950- ca. 985), figlia del conte di N\u00eemes, d'Alb\u00ec e di Tolosa e duca di Settimania, Raimondo III (?-978) e Guindinilde, di cui non si conoscono gli ascendenti.\nSecondo il documento CXIII, datato 25 giugno 972, della \"Marca Hispanica sive Limes Hispanicus\", di una vendita fatta da Borrel, unitamente alla moglie Letgarda, risulta che il figlio Raimondo Borrell, era nel primo anno di vita.\nSi conoscono altri tre documenti di vendite da parte di Borrel e Letgarda: uno del 976, riferito dallo storico andaluso Jos\u00e9 Enrique Ruiz-Dom\u00e8nec (Quan els vescomtes de Barcelona eren (Barcelona), 2, p.\u00a0216), un secondo, tratto dal \"Cartulario de Sant Cugat del Vall\u00e8s\" del 977, ed un terzo tratto dall\"'Histoire g\u00e9n\u00e9rale de Languedoc\", del maggio 979.\nIn questo periodo accentu\u00f2 sempre pi\u00f9 il distacco dal re dei Franchi occidentali, Lotario, tanto da fare un patto di non aggressione col califfo, Hisham II ibn al-Hakam. Ma, nel 985, Almanzor (ovvero al-Mansur bi-ll\u0101h), hajib (primo ministro) del califfo Hisham II, attacc\u00f2 le sue contee, facendo grande razzia, e la citt\u00e0 di Barcellona ebbe a soffrire il danno maggiore perch\u00e9 fu distrutta e saccheggiata dai musulmani e molti suoi cittadini perirono mentre molti altri furono fatti prigionieri.Allora Borrell si rivolse al re di Francia Lotario, di cui era formalmente vassallo, per ottenere aiuto contro l'aggressione musulmano, ottenendone un rifiuto (986).\nCon la successione a re dei Franchi di Luigi V di Francia, figlio di Lotario, rinnov\u00f2 il patto di vassallaggio.Dopo la morte di Luigi V, per\u00f2, sia perch\u00e9 i conti di Barcellona erano fedeli ai carolingi, sia per lo scarso aiuto ricevuto, nel 988, Borrel rifiut\u00f2 di rinnovare il patto di vassallaggio col nuovo re di Francia, Ugo Capeto, sancendo cos\u00ec l'indipendenza formale (di fatto la contea era indipendente gi\u00e0 dalla fine del IX secolo, dai tempi di Goffredo il Villoso) della contea di Barcellona dal regno dei Franchi, definendosi: \"duca e marchese iberico per grazia di Dio\".\nDopo essere rimasto vedovo di Letgarda, verso il 985, in seconde nozze, spos\u00f2 Eimeruda (?-dopo il 993), prima del 988; il nome di Eimeruda compare in due documenti di quell'anno, una donazione, tratto dal \"Cartulario de Sant Cugat del Vall\u00e8s\", ed una compravendita tratta dal cartolario di Vic.Eimeruda era vedova da un precedente matrimonio (dal testamento di Borrel II, del 24 settembre 993, si deduce che Eimeruda fosse rimasta vedova in quanto si fa riferimento ad una figlia, Aldria, che non era figlia di Borrel), ma non si conosce il nome del precedente marito.\nSecondo l\"'Histoire g\u00e9n\u00e9rale de Languedoc\" Borrel compare, per l'ultima volta, in un contratto di compravendita nel mese di ottobre del 988.\nA partire dal 988 spart\u00ec il governo coi figli Raimondo Borrell e Ermengol.\nBorrel, secondo gli \"Annales Barcinonenses\" mor\u00ec nel 993, lasciando ai suddetti figli il governo delle contee, Barcellona, Osona e Gerona a Raimondo e Urgell a Ermengol, come previsto dal testamento di Borrel, datato 24 settembre 993.\nDiscendenza.\nBorrell II da Letgarda ebbe quattro(o cinque) figli:\nBorrell II da Eimeruda non ebbe figli."}
{"id": "1305002", "revid": "486946", "url": "https://it.wikipedia.org/wiki?curid=1305002", "title": "Raimondo Borrell III di Barcelona", "text": ""}
{"id": "1305004", "revid": "122020450", "url": "https://it.wikipedia.org/wiki?curid=1305004", "title": "Emmanuel Cascione", "text": "Biografia.\nIl padre Armando Cascione \u00e8 stato calciatore e, tra l'altro, ha disputato una stagione con la , come Emmanuel, in Serie B nel 1989-1990.\nHa anche un fratello minore, Davide (nato nel 1987), che come lui ha mosso i primi passi da calciatore professionista con la : proprio in omaggio all'anno di nascita del fratello ha deciso di indossare l'87 come numero di maglia alla sua prima stagione a .\nCaratteristiche tecniche.\nGiocatore.\n sia in un centrocampo a quattro che in uno a tre. Ottime qualit\u00e0 difensive. Possiede un gran tiro dalla distanza.\nCarriera.\nGiocatore.\nGli inizi.\nDopo una esperienza in Inghilterra, nel West Ham, torna in Italia, trasferendosi alla , dove rimane per quattro stagioni. Qui disputa un campionato di Serie B e tre campionati di Serie C1, totalizzando in tutto 76 presenze e 5 gol in campionato, oltre a 10 partite di coppa.\nPassa poi al dove gioca due anni in Serie B, scendendo in campo 56 volte e siglando 4 reti.\nNell'estate 2007 viene acquistato dalla dove ritrova Massimo Ficcadenti, suo allenatore ai tempi della Pistoiese, che gli d\u00e0 l'opportunit\u00e0 di debuttare in Serie A nella stagione 2007-2008. La stagione seguente la squadra retrocede in Serie B. Nelle stagioni successive alla prima, gioca sempre meno, forse per screzi con l'allenatore o la societ\u00e0, perdendo il posto da titolare.\nPescara.\nIl 16 luglio 2010 passa in compartecipazione al Pescara. Sotto la guida di Eusebio Di Francesco, il 25 settembre contro il Torino trova il suo primo gol con la maglia del Pescara. Il 24 giugno 2011 il Pescara riscatta alle buste l'altra met\u00e0 del cartellino del giocatore dalla Reggina.\nIl 30 agosto 2011 segna il gol del decisivo 3-2 contro l'Empoli nella seconda giornata di campionato. Il 6 gennaio 2012 mette a segno il suo quarto gol stagionale nella partita vinta per 4-2 sul campo della (la rete segnata \u00e8 quella dell'1-1). In questa occasione stabilisce il suo record di marcature in una sola stagione, superando i tre gol segnati nelle stagioni 2004-2005 con la Pistoiese e 2010-2011 con il Pescara: il record viene poi battuto con la rete al Crotone, nella vittoria dei biancazzurri all'Ezio Scida il 31 gennaio 2012.\nIl 20 maggio 2012 ottiene con la sua squadra la promozione in Serie A, vincendo per 3 a 1 contro la Sampdoria allo Stadio Ferraris di Genova. La stagione appena conclusasi \u00e8 stata, sotto la guida di Zeman, la pi\u00f9 prolifica per lui in termini realizzativi.\nDurante la pausa estiva prolunga fino al 2015 il contratto con i biancoazzurri.\nTorna a giocare in Serie A il 26 agosto 2012, nella partita persa 0-3 all'Adriatico contro l'Inter. Realizza la sua prima rete in Serie A il 10 novembre, nella sconfitta interna (1-6) contro la . Anche il secondo gol in Serie A viene realizzato alla , nella partita di ritorno, con un bel sinistro da 35 metri, centrando l'incrocio dei pali alla sinistra di Storari.\nCesena, Santarcangelo e Forl\u00ec.\nIl 25 agosto 2013 lascia il Pescara per trasferirsi al , che lo cede subito in prestito al . In cinque stagioni mette insieme complessivamente 118 presenze e 9 gol.\nNel 2018, dopo il fallimento dei romagnoli, si accasa al in Serie D con cui colleziona 14 presenze e andando in rete in 3 occasioni, ma l'esperienza con i giallobl\u00f9 dura pochi mesi: il 18 dicembre viene ingaggiato a titolo definitivo dal sempre in D.\nAllenatore.\nNell'estate del 2019, inizia la sua esperienza da allenatore sulla panchina del Cattolica S.M. arrivando quattordicesimo nel girone F di Serie D.\nIl 1 settembre 2020 viene ingaggiato dal Napoli come allenatore della Primavera per la stagione 2020/2021 e poco dopo inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nStatistiche.\nPresenze e reti nei club.\n\"Statistiche aggiornate al 30 giugno 2019.\"\nStatistiche da allenatore.\n\"Statistiche aggiornate al 22 febbraio 2020.\"\nGiovanili.\n\"Statistiche aggiornate al 29 settembre 2020.\""}
{"id": "1305010", "revid": "287204", "url": "https://it.wikipedia.org/wiki?curid=1305010", "title": "Parablennius rouxi", "text": "Parablennius rouxi, conosciuta comunemente come bavosa bianca \u00e8 un piccolo pesce marino appartenente alla famiglia Blenniidae.\nDistribuzione e habitat.\nQuesta specie \u00e8 diffusa nel Mar Mediterraneo settentrionale e nel Nord-Est dell'Altlantico (dal Portogallo all'Inghilterra), da pochi metri fino a 50 metri di profondit\u00e0 su fondali duri, soprattutto nel coralligeno.\nDescrizione.\nAspetto tipico di un Blenniidae (per\u00f2 piuttosto sottile e slanciato) ma facilmente riconoscibile per la livrea. Il corpo \u00e8 di colore tipicamente bianco con una banda longitudinale nera, talvolta rossastra, il muso porta alcune linee azzurre.\nGli occhi sono grandi sormontati da due tentacoli sopraorbitari ramificati 3 o 4 volte. Raggiunge gli 8 centimetri.\nBiologia.\nComportamento.\n\u00c8 una specie piuttosto confidente e si lascia avvicinare abbastanza facilmente dai subacquei. Recentemente \u00e8 stata osservata la sua associazione (e di \"Lepadogaster candolii\") con \"Muraena helena\"; probabilmente, la piccola bavosa \u00e8 un \"pulitore\" occasionale della Murena.\nRiproduzione.\nDimorfismo sessuale pressoch\u00e9 assente: il maschio \u00e8 solo leggermente pi\u00f9 grande della femmina. Oviparo. Il periodo riproduttivo va da maggio a luglio. Il maschio fa la guardia alla tana dove la femmina ha deposto le uova.\nAlimentazione.\nSi nutre di alghe, perifiton, policheti e piccoli crostacei, soprattutto copepodi."}
{"id": "1305011", "revid": "2091899", "url": "https://it.wikipedia.org/wiki?curid=1305011", "title": "Urbanistica di Verona", "text": "L'urbanistica di Verona fonda le proprie origini nella citt\u00e0 romana, di cui conserva il tessuto urbano. Verona riflette i diversi periodi storici durante i quali si \u00e8 sviluppata: si possono distinguere il centro storico medioevale, su cui sorgono tuttavia anche palazzi rinascimentali, settecenteschi e ottocenteschi; i quartieri di Veronetta e di San Zeno, interamente composti di edifici d'epoca basso medioevale; alcune zone esterne alle mura, in cui sono sorte ville e palazzi in stile barocco; la zona industriale di Borgo Roma, sorta a cavallo tra Otto e Novecento; e infine la citt\u00e0 moderna, sorta senza intaccare questo tessuto storico.\nVerona possiede cinque cinte murarie ancora visibili, costruite in epoche diverse:\nVerona pre-romana.\nIl primo nucleo urbano di Verona si svilupp\u00f2 sulle pendici dei 120 metri del colle San Pietro, da cui si pu\u00f2 controllare la pianura che si estende a meridione. Proprio sotto il colle l'Adige compie un'ansa, e la sua larghezza in questo tratto diventa minima, 90 metri, rendendo questo un luogo di passaggio obbligato.\nVerona romana.\nIl villaggio sul colle.\nRoma incominci\u00f2 ad interessarsi di questa zona per motivi economici e soprattutto strategici, e ne favor\u00ec l'espansione con la costruzione della via Postumia, che collegava Genova ad Aquileia, rendendo Verona un nodo stradale estremamente importante. La via Postumia passava proprio sotto colle San Pietro (sul quale sorgeva appunto il centro abitato) e oltrepassava l'Adige su un ponte ligneo. Per aumentare la sua stabilit\u00e0 vennero anche rialzate le sponde del fiume.\nNel 102 a.C. ci fu l'invasione dei Cimbri, popolazione nordica che scese nella Gallia cisalpina passando da Verona, ma la successiva vittoria romana e l'estensione del diritto latino anche al villaggio favor\u00ec e acceler\u00f2 la romanizzazione della citt\u00e0. Di questa citt\u00e0 ne sono stati trovati resti espliciti, come un bastione costruito tra l'80 e il 90 a.C., e che doveva essere parte di un pi\u00f9 ampio sistema di difesa.\nLa rifondazione della citt\u00e0.\nNel I secolo a.C. venne ricostruito il ponte sull'Adige (oggi chiamato ponte Pietra), questa volta con materiale lapideo per avere un collegamento pi\u00f9 stabile: il ponte fu, in un certo senso, la cellula generatrice della citt\u00e0, e fu precedente al piano urbanistico generale, che venne deformato per inserirlo nel reticolo urbano. Nel 49 a.C. venne allargata la cittadinanza romana anche a Verona. La possibilit\u00e0 di una futura espansione verso nord consigli\u00f2 la fortificazione del centro abitato: l'area del colle era, per\u00f2, di difficile difesa ed era impossibile la ricostruzione di un centro ordinato. Si decise cos\u00ec di spostare la citt\u00e0 all'interno dell'ansa dell'Adige, a sud del colle, in quanto il fiume stesso avrebbe protetto da eventuali attacchi esterni, mentre per la difesa sarebbe bastata la costruzione di due tratti di cinta.\nLa citt\u00e0 venne cos\u00ec ricostruita secondo i criteri dei \"municipia\" romani: uno dei primi collegi di magistrati del municipio si preoccup\u00f2 di iniziare i lavori urbanistici, con la creazione di strade, cloache, mura e porte regolari, con rigidi regolamenti per la costruzione di edifici da parte dei privati, che dovevano seguire il sistema predisposto dalle autorit\u00e0. Il decumano massimo (le attuali corso Porta Borsari-corso Santa Anastasia) era il prolungamento della via Postumia, ed era perpendicolare al cardine massimo (attuali, via Sant'Egidio-via Cappello-via Leoni), e paralleli correvano i decumani e cardini minori, in entrambi i casi quattro a destra e tre a sinistra. Questa struttura regolare \u00e8 ancora ben visibile nelle fotografie aeree di Verona. L'asse longitudinale si allineava a porta Borsari, e nel Foro cittadino si incrociava al cardine maggiore, che a sua volta si allineava a porta Leoni: l'area veniva quindi divisa in quattro \"quartieri\". L'orientamento dello schema urbano, leggermente divergente da quello canonico, consentiva a cinque cardini e sei decumani di sboccare verso la pianura. La citt\u00e0 all'interno delle mura si svilupp\u00f2 su 480.000 m\u00b2, ed era quindi uno dei maggiori centri abitati dell'Italia settentrionale.\nA Verona furono costruite due cinte murarie, una di epoca tardo repubblicana e meno conosciuta, ed una pi\u00f9 conservata costruita in epoca imperiale da Gallieno (da cui prendono il nome). La cinta repubblicana era lunga pi\u00f9 di 900 metri, ed aveva un segmento orientato in direzione nordovest-sudest e l'altro orientato in direzione nordest-sudovest, in cui si aprivano rispettivamente porta Borsari e porta Leoni. Le mura repubblicane furono realizzate a filari alternati di grossi ciottoli, legati con malta e mattoni, e non subirono rinnovamenti fino al III secolo, mentre le porte, inizialmente piuttosto semplici, vennero rivestite e rese monumentali.\nAll'interno di Verona si svilupp\u00f2 il Foro, corrispondente all'odierna piazza delle Erbe, ai lati del quale si trovavano il campidoglio, la basilica e vari edifici pubblici.\nIl colle San Pietro rimase collegato alla citt\u00e0: venne risistemato con l'abbattimento dei vecchi edifici ed infine trasformato in una grande scenografia per la citt\u00e0, in perfetto asse con i decumani. Il colle venne inquadrato tra i ponti lapidei Pietra e Postumio, fu costruito il \"theatrvm veronae\" raccordato da scale e tre terrazze ad un tempio posto sulla sommit\u00e0 del colle, mentre a lato del teatro sorse un pi\u00f9 piccolo Odeon. La cinta muraria proteggeva anche il colle e i due fondamentali ponti, e due porte (di cui sono state trovate le fondazioni di quella vicina al ponte Pietra) consentivano il passaggio lungo il fiume. Quest'area, realizzata in posizione panoramica ed in asse con i decumani, si inserisce coerentemente nell'ambito urbano veronese, ed \u00e8 molto probabile che fosse stato progettato contemporaneamente all'impianto urbano, anche se la sua realizzazione richiese certamente pi\u00f9 tempo.\nIl grande impianto urbanistico venne realizzato tenendo conto dell'espansione della citt\u00e0 per pi\u00f9 di un secolo, quindi l'area protetta da mura fu oltrepassata dalle costruzioni solo in epoca imperiale, come fanno pensare anche, per esempio, gli edifici rinvenuti in piazza Bra.\nL'et\u00e0 imperiale.\nL'importanza strategica e economica port\u00f2 ad un incremento della popolazione che comport\u00f2 la costruzione di abitazioni ed edifici anche all'esterno della cinta muraria. Durante la dinastia giulio-claudia venne costruito l'arco dei Gavi poco fuori dalla citt\u00e0 (risulta essere il primo monumento extraurbano), lungo la via Postumia, e svolgeva quindi la funzione di ingresso trionfale alla citt\u00e0. Pi\u00f9 tardi viene realizzato il grande anfiteatro, conosciuto oggi con il nome di Arena, il quale venne costruito all'esterno delle mura per via della sua enorme mole. Nell'et\u00e0 dei Flavi si realizz\u00f2 la monumentalizzazione del foro, oltre alla costruzione delle \"Thermae Iuventianae\" e del \"Capitolium\". Fu quindi nel I secolo che Verona viene ad assumere quella ricchezza architettonica e decorativa che ne fece la citt\u00e0 con pi\u00f9 monumenti della Gallia Cisalpina.\nL'espansione della citt\u00e0 continu\u00f2 fino al III secolo, ma nel 258 gli Alemanni irruppero dalla val d'Adige, e, anche se vennero sconfitti, l'imperatore Gallieno si convinse di dover fortificare ulteriormente Verona. La ricostruzione dei 1300 metri delle nuove mura dur\u00f2 dal 3 aprile al 4 dicembre 265. Le vecchie mura repubblicane vennero pesantemente restaurate e vennero costruiti due nuovi tratti di cortina muraria, una che includeva l'anfiteatro romano, ed una che correva attorno colle San Pietro, a difesa del teatro e del tempio, lungo la quale vennero aperte due nuove porte. Le nuove zone abitate non vennero comprese dalle mura in quanto erano ormai troppo estese per poter essere ben difese.\nLa superficie occupata era quindi di 480.000 m\u00b2, con strade larghe 8 m (di cui la carreggiata 5,90 m) che si incrociavano (ed incrociano) ogni 82\u201385 m, andando cos\u00ec a formare un isolato di 77x77 m a pianta quadrata. La rete fognaria seguiva il regolare impianto stradale, e l'unica nota particolare \u00e8 il ponte Pietra, fuori dallo schema geometrico stradale, poich\u00e9 costruito al posto di un antico ponte in legno.\nVerona medievale.\nLa stagnazione nell'alto medioevo.\nDal 493 al 506 vennero completate le mura ordinate dal re Teodorico, che andarono a rafforzare il colle San Pietro (che assunse un ruolo militare, che sarebbe rimasto sino al XIX secolo). Venne successivamente rinforzata la difesa della \"penisola\" atesina. Sempre Teodorico fece ricostruire nella citt\u00e0 le terme, alcuni palazzi e rinnov\u00f2 inoltre l'acquedotto romano. Durante l'alto medioevo le dimensioni della citt\u00e0 rimasero abbastanza stabili, i monumentali edifici e le mura fatte erigere sotto il suo regno rimasero per quattro secoli, e solo dopo il 1000, con la lenta ripresa ed espansione della citt\u00e0, si ripens\u00f2 alla risistemazione delle difese della citt\u00e0.\nLa ripresa dopo il 1000.\nNell'XI secolo da Arduino venne ampliata la cinta muraria del colle verso oriente, per meglio difendersi dall'imperatore Enrico II. In questo tratto di mura venne aperta porta Vescovo (la cui denominazione rimase fino all'attuale porta austriaca), una porta detta di \"San Sepolcro\", tuttora esistente, e una di cui non si conosce esattamente l'ubicazione, detta di \"Campo Marzo\".\nTra il 1194 ed el 1224 venne costruita la cinta muraria comunale a sud della citt\u00e0, lungo la depressione naturale che formava il ramo secondario dell'Adige, detto Adigetto, che venne poi utilizzata come fossato. Questa cinta muraria andava a proteggere i numerosi edifici nati al di fuori delle mura di Teodorico: di queste mura rimangono i resti all'interno di Castelvecchio. Il muro non era molto robusto, e, a causa delle numerose piene che riempirono il fossato, esso croll\u00f2 in due tratti durante la piena del 1239. Nella cinta erano presenti quattro aperture: l'arco dei Gavi, i portoni della Bra, e la porta detta \"di Morbio\", tutte ancora presenti, quest'ultima all'interno di Castelvecchio, e una quarta porta, andata distrutta. Questa nuova difesa andava quindi a proteggere i borghi nati fuori dalle mura teodoriciane.\nIn seguito il ghibellino Ezzelino da Romano restaur\u00f2 la cinta muraria, e ne costru\u00ec una pi\u00f9 robusta tre metri pi\u00f9 all'interno tra il 1240 ed il 1250, su un terreno pi\u00f9 solido: esse sono ancora oggi visibili in via Pallone.\nGli interventi degli scaligeri.\nAll'inizio del Duecento Verona si presenta come la classica citt\u00e0 medioevale, con numerose case-torri che si elevano in numerosi quartieri, tanto che a un certo punto ne fu vietata la costruzione. La citt\u00e0 si era ingrandita ancora, tanto che rimaneva sguarnita da mura la zona che va dall'Isolo a Veronetta, dove si era sviluppato recentemente anche l'artigianato delle pelli e della lana, oltre a numerosi piccoli borghi a sud della cortina comunale lungo l'Adigetto.\nTra il 1287 ed il 1289 Alberto I della Scala fece allargare il percorso delle mura presso Veronetta, rafforzandole con cinque torri di guardia ed un fossato. Successivamente in questo tratto vennero aperte porta Vescovo e porta Vittoria, quest'ultima a ricordo di una vittoria di Cangrande I della Scala. Proprio Cangrande fece costruire una monumentale opera militare: venne fortificata la parte settentrionale, con una cinta muraria comprendente ben ventiquattro torri e quattro porte, e, quasi contemporaneamente, ampli\u00f2 verso la campagna le mura a sud: praticamente cre\u00f2 il tracciato che oggi seguono le mura austriache di Verona. I lavori di costruzione delle mura finirono nel gennaio del 1325. Questa area era in buona parte ancora disabitata, ma secondo il progetto di Cangrande della Scala Verona sarebbe dovuta diventare la capitale del nord Italia, e, sebbene il progetto non ebbe successo, lo stampo che diedero alla citt\u00e0 gli scaligeri rimane ben visibile ancora oggi, dato che riusc\u00ec a modificare profondamente il tessuto urbano della citt\u00e0. Sotto Cangrande ci furono grandi mutazioni urbanistiche, in particolare furono abbattute numerose torri, tanto che oggi rimangono solo la torre dei Lamberti e la torre del Gardello, le quali divennero torri pubbliche e furono quindi risparmiate.\nDa Cangrande II della Scala verranno costruiti invece Castel Vecchio e il ponte scaligero, pensati come roccaforte in grado di proteggerlo dall'ostilit\u00e0 popolare, ostilit\u00e0 che gli ultimi scaligeri avevano creato. Con la fine della signoria scaligera nel 1387 per opera dei Visconti il castello rafforzer\u00e0 il suo ruolo di difesa interna, grazie anche al collegamento con la \"Cittadella\" (che d\u00e0 ancora oggi il nome alla piazza ed al quartiere), una vasta zona tra le mura comunali e le mura scaligere, fortificata da un muro e che serviva per contenere l'esercito straniero. Venne inoltre costruito un castello sull'area dove oggi sorge Castel San Pietro ed il nuovo castel San Felice, entrambe sulle colline a nord della citt\u00e0.\nSistema contradale medievale.\nIl sistema di quartieri e contrade del Medioevo veronese \u00e8 contenuto negli \"Statuti Veronesi\" di Alberto della Scala, redatti nel 1276. Questi Statuti indicano la citt\u00e0 divisa in cinque quartieri, di cui quattro corrispondenti alle antiche \"regiones\" romane, ed un quinto quartiere, sorto oltre l'Adige, detto \"del Castello\". Il maggior numero di contrade presenti nel quartiere Maggiore si spiega con l'espansione dell'abitato verso sud, che furono accorpate in misura maggiore a questo quartiere, e in misura minore al quartiere dei Capitani.\n1. Quartiere Maggiore\n2. Quartiere del Ferro\n3. Quartiere dei Capitani\n4. Quartiere della Chiavica\n5. Quartiere del Castello\nVerona veneziana.\nLa fortificazione di Verona.\nNel 1405 ci fu la dedizione a Venezia, che tra il 1406 ed il 1409 fece completare il castel San Felice Nel 1451. Fu anche ristrutturata la Cittadella (la quale era stata semidistrutta dalla popolazione), per il rifornimento della quale furono adibite ampie zone, tra le mura comunali e le mura scaligere, a coltivazioni. Fu ripristinato pure il camminamento che dalla Cittadella giungeva al Castel Vecchio, rendendolo coperto e utilizzabile anche dall'artiglieria. Venne poi pubblicato lo statuto della citt\u00e0, dove per la prima volta si affermava l'importanza storica dell'Arena, e dove si prevedeva la risistemazione delle strade urbane.\nTra il 1509 e il 1517 Verona venne assoggettata da Massimiliano d'Asburgo, e per la perdita della citt\u00e0 subita durante la guerra della Lega di Cambrai subita dai veneziani, decisero di rinnovare le mura di Verona: i lavori consistettero nell'ammodernizzazione del sistema difensivo medioevale, che nulla poteva contro l'artiglieria. Le modifiche principali furono apportate nella cinta scaligera meridionale, i cui lavori iniziarono nel 1523, e vide il suo completo abbattimento, ed al cui posto sorsero alcuni bastioni e rondelle, le cui cortine sono molto pi\u00f9 spesse e quindi possono assorbire i colpi dei cannoni. Venne inoltre creata una fascia di sicurezza al di fuori delle mura di un miglio, in modo da lasciare gli eventuali nemici allo scoperto (questa zona fu rispettata sino a fine Ottocento). Le mura scaligere settentrionali vennero invece mantenute e rinforzate con numerose rondelle.\nVenne ricostruita anche porta Vescovo, e nel 1527 inizi\u00f2 la seconda fase di lavori, con la costruzione di bastioni non pi\u00f9 difensivi, ma offensivi, la cui revisione si concluse nel 1532. Inoltre Castel San Felice venne adibito a rocca, e si procedette quindi a smilitarizzare la Cittadella, la cui zona tornava quindi a disposizione dei civili.\nL'opera di Sanmicheli.\n\u00c8 in questo primo periodo che inizia l'opera di Michele Sanmicheli, importante architetto veronese, che cerc\u00f2 di donare tratti artistici, o comunque in armonia con la citt\u00e0, alle opere militari. Egli si occup\u00f2 dell'intera cortina muraria, dove inser\u00ec le monumentali porta Nuova, porta Palio e porta San Zeno, recuperando lo stile classico. Egli riusc\u00ec nell'intento di coniugare alla funzione militare quelle di monumentali porte d'entrata per la citt\u00e0. Porta Nuova divenne fondamentale per la posizione, perfettamente in asse con i portoni della Bra, si and\u00f2 cos\u00ec a disegnare e creare un'importante direttrice viaria (ancora oggi), che prende il nome di corso Porta Nuova. Anche per porta Palio si scelse la posizione in asse con l'arco dei Gavi (oggi spostato dalla sua posizione originaria) e quindi con portoni Borsari, creando un percorso che seguiva l'antica via Postumia.\nSempre del Sanmicheli furono molti edifici sorti in quel periodo, tra cui i pi\u00f9 importanti furono il palazzo del Capitanio, palazzo Bevilacqua e palazzo Canossa. Un'altra sua opera fu lo sviluppo del quartiere di Veronetta, e la lottizzazione dell'ex Cittadella.\nVerona citt\u00e0 chiave della Repubblica di Venezia.\nVerona divenne la citt\u00e0 chiave dell'entroterra della Repubblica di Venezia: i lavori, che si conclusero nel 1558, portarono alla creazione di una fortezza inespugnabile e, con lo spianamento della pianura davanti alle mura meridionali, fu adibita anche all'uso dell'artiglieria. La spianata si estendeva all'esterno delle mura per due chilometri, e in questa zona vennero tagliati alberi e demolite abitazioni, rendendo la citt\u00e0 una specie di isola fortificata. Ma sempre nel XVI secolo Verona cominci\u00f2 a perdere la sua tradizione mercantile e industriale a favore di un'economia maggiormente agricola e terriera.\nAll'interno della citt\u00e0 ci fu il riassetto di piazza Erbe in funzione commerciale (ancora oggi si svolge il mercato): fu eretta nella piazza una colonna con in cima il leone di San Marco, a siglare il patto tra le citt\u00e0 di Verona e Venezia.\nNel '600 la citt\u00e0 si presentava ricca e popolosa, e iniziarono a nascere numerose opere pubbliche e private, come la Gran Guardia e il palazzo Maffei. Nel 1630 la peste dimezz\u00f2 letteralmente la popolazione urbana, a cui si aggiunse un grave appesantimento fiscale, soprattutto per via del declino di Venezia, che rallent\u00f2 di molto i progressi economici e infrastrutturali di Verona. Alla fine del secolo ci fu comunque un altro periodo di lavori, con la ristrutturazione di numerose chiese e la costruzione di alcuni palazzi.\nNel '700 fu favorito il commercio grazie alla costruzione di una fiera e della dogana; venne costruita la sede del museo lapidario maffeiano a sud di piazza Bra. La piazza nel 1790 venne lastricata e fu aperto il corso Porta Nuova, che giunge ad essa attraverso i portoni della Bra.\nBreve parentesi francese.\nDurante la breve parentesi della dominazione napoleonica ci fu l'abbattimento di parte della cinta muraria veneziana (grazie all'apporto di minatori reclutati a Brescia) e la mutilazione di molte importanti strutture storiche, come ad esempio dell'arco dei Gavi. Fu per\u00f2 anche stilato un piano delle strade cittadine per la sistemazione e la manutenzione delle stesse, che furono suddivise in strade di prima, seconda e terza classe. Grazie a questo prospetto corso Porta Nuova divenne la principale via d'accesso al centro della citt\u00e0.\nOltre al piano delle strade la nuova municipalit\u00e0 provvide anche alla revisione della suddivisione amministrativa della citt\u00e0, sopprimendo completamente le contrade, e costituendo otto rioni, di cui cinque all'interno dell'ansa dell'Adige. Nel 1801, dopo la pace di Luneville, Verona venne divisa in due: la parte all'interno dell'ansa dell'Adige rimaneva in mano francese, mentre la riva opposta andava in mano austriaca. Questa venne ribattezzata dispregiativamente \"Veronette\" dai francesi, e ancora oggi il quartiere prende il nome di Veronetta. In questo secondo momento la suddivisione cambi\u00f2 nuovamente, riducendo a due i rioni, a loro volta suddivisi in circondari:\nPrimo rione:\n1. \"Circondario della Fratellanza\"\n2. \"Circondario della Libert\u00e0\"\n3. \"Circondario dell'Uguaglianza\"\nSecondo rione:\n4. \"Circondario dell'Unione\"\n5. \"Circondario della Forza\"\n6. \"Circondario della Pace\"\nVerona austriaca.\nCon l'arrivo degli austriaci Verona torn\u00f2 a svolgere la funzione militare per cui gi\u00e0 era stata impiegata prima della breve dominazione francese. I primi interventi alle difese si ebbero dal 1830 fino al 1840, quando furono ripristinati i bastioni, costruiti i forti San Procolo e San Felice, e pi\u00f9 a nord quello di Santa Sofia, di San Leonardo, di San Mattia e le quattro torri massimiliane; a est sorsero invece il forte Biondella e Gazometro. Il piano fu attuato da Franz von Scholl creando una rete di forti molto estesa, in grado di ospitare un gran numero di soldati. Data le rete di forti che allontanava la prima linea dalla citt\u00e0, la nuova cinta magistrale, rispetto a quella sanmicheliana, si fece meno robusta ma adatta a veloci sortite verso l'esterno. Scholl conserv\u00f2 dove possibile le opere esistenti, per cui la cinta veneziana e scaligera ancora in piedi furono semplicemente rafforzate, ed infatti esse sono visibili ancora oggi.\nDopo i fatti del '48 gli interventi divennero ancora pi\u00f9 complessi, soprattutto sul fronte occidentale, dove stava crescendo il pericoloso regno di Sardegna: dal 1848 al 1852 venne costruita la prima cerchia di forti, Chievo, Croce Bianca, San Zeno, San Massimo, Fenilone, Santa Lucia, Porta Palio, Porta Nuova, San Michele, il forte Spianata, la torre Tombetta e forte Santa Caterina. Successivamente si aggiunse una seconda cintura pi\u00f9 esterna, forte C\u00e0 Bellina, Parona, Lugagnano, Dossobuono, Azzano, Tomba e forte C\u00e0 Vecchia. Nel 1859 l'Austria perse la Lombardia a favore del futuro regno d'Italia, cos\u00ec decise di creare un'intera regione fortificata, il cosiddetto quadrilatero.\nDurante i cinquant'anni di dominazione austriaca nacquero edifici importanti come palazzo Barbieri, l'arsenale austriaco Franz Josef I, la stazione ferroviaria di Porta Vescovo e il cimitero monumentale.\nVerona italiana.\nPiazzaforte italiana.\nNel 1866 Verona divenne italiana e cal\u00f2 la pressione militare. Il 16 ottobre, i reparti del Regno d'Italia entrarono da Porta Vescovo e stazionarono nell'adiacente Piazza Santa Toscana, mentre l'esercito austriaco usciva dalla citt\u00e0 da Porta Nuova diretto in Trentino (a quel tempo parte del Tirolo). Ormai Verona non era pi\u00f9 una citt\u00e0 di frontiera: ciononostante il governo italiano decise di mantenere intatte le strutture militari e logistiche, poich\u00e9 il Trentino, l'Alto Adige e la Venezia Giulia erano rimaste sotto la sovranit\u00e0 austriaca, e la citt\u00e0 si trovava in una posizione strategica per eventuali azioni future.\nLo sviluppo infrastrutturale.\nPer favorire lo sviluppo industriale della citt\u00e0 venne costruito un canale, dedicato a Camuzzoni (importante sindaco di Verona), per poter assicurare alle future industrie una buona forza motrice. Il canale veniva (come oggi) utilizzato per l'irrigazione di campi agricoli e deviando parte delle acque dell'Adige riduceva la portata e potenza delle inondazioni.\nNacque il primo sistema fognario della citt\u00e0 dai tempi dell'epoca romana e venne inaugurato un nuovo acquedotto. Il suolo di Verona fu livellato, diminuendo le pendenze e, dopo la disastrosa alluvione del 1882, si decise di costruire nuovi argini, chiamati \"muraglioni\", lungo tutta la citt\u00e0, ampliando e ripulendo l'alveo dell'Adige.\nLa tramvia a cavallo collegava la nuova stazione Porta Nuova alla Stazione Porta Vescovo. A fine XIX secolo furono inoltre restaurati numerosi edifici storici.\nI quartieri di Verona oggi.\nVerona \u00e8 composta da ventitr\u00e9 quartieri: quattro sono i quartieri del centro storico, compresi dentro le mura veneziane ed austriache; nove sono i quartieri moderni, cresciuti all'esterno della cinta muraria soprattutto dopo la seconda guerra mondiale; dieci le frazioni del comune, due delle quali (San Michele e San Massimo) ormai inglobate nella citt\u00e0 a seguito della crescita demografica tra gli anni cinquanta e gli anni settanta.\nCentro storico.\nI quartieri del centro storico sono quelli in cui si sono svolti pi\u00f9 di due millenni di storia. Si sviluppano all'interno delle cinta pi\u00f9 esterna delle mura cittadine, dunque all'interno dell'ansa dell'Adige e sul colle San Pietro.\nQuartieri moderni.\nI quartieri moderni di Verona sono nati con l'industrializzazione del territorio alla fine dell'ottocento e la conseguente crescita demografica, in particolare Borgo Trento, nato nella prima ansa che forma l'Adige a Verona, e Borgo Roma a sud, dove sono nate le prime industrie. Gli altri quartieri sono nati invece dopo la seconda guerra mondiale.\nFrazioni.\nLe frazioni del comune di Verona sono rimaste a lungo piccoli paesi di campagna, ma, con l'aumento demografico e l'urbanizzazione che ha coinvolto Verona negli ultimi cinquant'anni, sono state ormai inglobate dal nucleo cittadino.\nAmministrativamente il territorio comunale \u00e8 ripartito in 8 circoscrizioni."}
{"id": "1305013", "revid": "29244", "url": "https://it.wikipedia.org/wiki?curid=1305013", "title": "Bavosa bianca", "text": ""}
{"id": "1305016", "revid": "29244", "url": "https://it.wikipedia.org/wiki?curid=1305016", "title": "Blennius rouxi", "text": ""}
{"id": "1305020", "revid": "1522738", "url": "https://it.wikipedia.org/wiki?curid=1305020", "title": "Francine Smith", "text": ""}
{"id": "1305021", "revid": "697352", "url": "https://it.wikipedia.org/wiki?curid=1305021", "title": "Karow", "text": ""}
{"id": "1305022", "revid": "88740", "url": "https://it.wikipedia.org/wiki?curid=1305022", "title": "Lichterfelde", "text": ""}
{"id": "1305023", "revid": "599013", "url": "https://it.wikipedia.org/wiki?curid=1305023", "title": "Roberto Gabini", "text": "Alto 198 centimetri per 95 chilogrammi, gioca nel ruolo di ala. Ha giocato nella nazionale Under-21 argentina.\nCarriera.\nLa sua carriera \u00e8 invece iniziata nel club argentino del Regatas San Nicol\u00e1s, restando poi in patria con le maglia dell'Obras Sanitarias, Atenas C\u00f3rdoba (2000-01), poi il ritorno al Regatas San Nicol\u00e1s, infine una stagione al Boca Juniors (2002-03).\nNella stagione 2003-04 arriva la prima esperienza italiana, con la casacca dei Crabs Rimini nel campionato di Legadue. Emigra poi in Spagna, dapprima al Tau Vitoria, e in seguito al CB Granada.\nSi \u00e8 trasferito alla Virtus Roma nel febbraio 2007, senza brillare particolarmente, anche per via del minutaggio ridotto. Ha comunque deciso di rimanere a Roma, e ha disputato un'ottima stagione nella squadra capitolina; l'allenatore Jasmin Repe\u0161a lo ha considerato l'uomo in pi\u00f9 della squadra. L'italo-argentino ha infatti contribuendo particolarmente alla realizzazione del progetto vincente della Virtus, grazie alle sue triple e grazie al suo lavoro al rimbalzo. L'anno precedente era riuscito a realizzare una doppia doppia (con 20 punti e 10 rimbalzi) nella prima giornata di campionato contro la Pallacanestro Varese e 30 punti contro l'Air Avellino, portando Roma alla vittoria per 106 a 90. \u00c8 particolarmente ricordata anche l'impresa compiuta contro l'Armani Jeans Milano, in cui, nell'ultimo quarto, ha infilato 13 punti consecutivi che hanno posto fine a un'equilibrata partita. Ha chiuso la stagione 2007-08 con 8,4 punti e 4,6 rimbalzi a partita in 23,6 minuti di media.\nTerminata l'esperienza romana nel 2009, Gabini si trasferisce alla Nuova Sebastiani, societ\u00e0 di Rieti che in quell'anno aveva spostato la propria sede di gioco a Napoli: qui vi rimane tre mesi, da ottobre a gennaio, ma il club tra mille problemi economici e societari finir\u00e0 per essere escluso dal campionato con l'annullamento di tutte le partite disputate dalla squadra. Scende cos\u00ec in Legadue a concludere l'annata all'Aurora Jesi.\nDal 2010 fa ritorno nel campionato argentino, giocando con Atenas C\u00f3rdoba, Libertad de Sunchales, Gimnasia de Comodoro e Belgrano San Nicol\u00e1s."}
{"id": "1305052", "revid": "110157", "url": "https://it.wikipedia.org/wiki?curid=1305052", "title": "Cando (Dakota del Nord)", "text": "Cando \u00e8 un centro abitato (\"city\") degli Stati Uniti d'America, capoluogo della Contea di Towner, nello Stato del Dakota del Nord. Nel censimento del 2000 la popolazione era di 1.342 abitanti. La citt\u00e0 \u00e8 stata fondata nel 1884.\nGeografia fisica.\nSecondo i rilevamenti dell'United States Census Bureau, la localit\u00e0 di Cando si estende su una superficie di 1,6 km\u00b2, tutti occupati da terre.\nPopolazione.\nSecondo il censimento del 2000, a Cando vivevano 1.342 persone, ed erano presenti 345 gruppi familiari. La densit\u00e0 di popolazione era di 841 ab./km\u00b2. Nel territorio comunale si trovavano 707 unit\u00e0 edificate. Per quanto riguarda la composizione etnica degli abitanti, il 97,24% era bianco, lo 0,07% era afroamericano, il 2,16% era nativo, lo 0,15% proveniva dall'Asia e lo 0,37% apparteneva a due o pi\u00f9 razze. La popolazione di ogni razza ispanica corrispondeva allo 0,15% degli abitanti.\nPer quanto riguarda la suddivisione della popolazione in fasce d'et\u00e0, il 23,7% era al di sotto dei 18, il 2,5% fra i 18 e i 24, il 23,8% fra i 25 e i 44, il 23,3% fra i 45 e i 64, mentre infine il 26,8% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 88,5 maschi."}
{"id": "1305067", "revid": "785863", "url": "https://it.wikipedia.org/wiki?curid=1305067", "title": "Yzma", "text": ""}
{"id": "1305076", "revid": "124930627", "url": "https://it.wikipedia.org/wiki?curid=1305076", "title": "Brian Austin Green", "text": "Biografia.\nBrian \u00e8 nato a Los Angeles il 15 luglio 1973; ha radici scozzesi, italiane, ungheresi e irlandesi. Brian \u00e8 cresciuto a North Hollywood, in California, e ha frequentato la North Hollywood High School prima di iscriversi alla Hamilton High School Academy of Music. Il produttore Aaron Spelling dichiar\u00f2 di avere scritturato Brian per il ruolo di David Silver nella serie \"Beverly Hills 90210\" ritenendo che il suo carattere si avvicinasse molto a quello che voleva per David. Con il procedere della serie sia David nel telefilm che Brian nella realt\u00e0 hanno tentato la strada della musica rap. Prima di \"Beverly Hills\" Brian ha interpretato il ruolo ricorrente di Brian Cunningham nel telefilm \"California\" della CBS tra il 1987 e il 1989, ruolo peraltro ripreso in una miniserie successiva del 1997.\nSi \u00e8 distinto per altri ruoli in diverse pellicole, fra le quali quello da protagonista nel film \"134 modi per innamorarsi\". Si \u00e8 inserito anche nell'ambiente musicale, producendo un cd di musica rap nel 1996 dal titolo \"One Stop Carnival\", nonch\u00e9 facendo il presentatore per MTV USA, ma continuando comunque la sua carriera nel cinema. Ha partecipato alla nona stagione di \"Smallville\" nel ruolo di Metallo (John Corben). Nel 2008 ha partecipato alla serie \"\", mentre nel 2010 \u00e8 entrato a fare parte del cast della serie \"Desperate Housewives\". Ha partecipato come guest star all'episodio \"Come Eravamo\" della seconda stagione della sitcom \"Hope &amp; Faith\", dove ha avuto l'occasione di conoscere Megan Fox. In Italia \u00e8 doppiato generalmente da Giorgio Borghetti.\nVita privata.\nNel 2002 ha avuto il suo primo figlio, nato dalla relazione con l'attrice Vanessa Marcil (Kassius Lijah Marcil-Green, nato il 30 marzo 2002), con cui \u00e8 stato legato dal 1999 al 2003.\nNel 2010 ha sposato l'attrice Megan Fox, da cui ha avuto tre figli: Noah Shannon Green (27 settembre 2012), Bodhi Ransom Green (12 febbraio 2014) e Journey River Green (4 agosto 2016). Nel 2015 era stata annunciata la separazione dell'attrice dal marito, ma i due si sono ricongiunti dopo qualche tempo. Nel 2020 i due hanno divorziato.\nDoppiatori italiani.\nNelle versioni in italiano dei suoi film, Brian Austin Green \u00e8 stato doppiato da:"}
{"id": "1305078", "revid": "228587", "url": "https://it.wikipedia.org/wiki?curid=1305078", "title": "In famiglia (romanzo)", "text": "In famiglia (titolo dell'originale francese: \"En famille\") \u00e8 un romanzo di Hector Malot pubblicato per la prima volta nel 1893. Da quest'opera \u00e8 stato tratto il celebre anime giapponese \"Peline Story\", prodotto dalla Nippon Animation nel 1978 e trasmesso in Italia all'inizio degli anni ottanta.\nTrama.\nIl romanzo \u00e8 ambientato verso la fine del XIX secolo. Protagonista \u00e8 una ragazzina di nome Perrine (\"Pierina\" nell'edizione italiana del romanzo) che si mette in viaggio con i genitori dall'India per tentare di raggiungere Maraucourt in Francia, dove risiede il ricco nonno Vulfran. I rapporti con il vecchio nonno si sono interrotti quando Edmond Paindavoine, il padre di Perrine, ha sposato Marie Doressany, una ragazza anglo-indiana, che sarebbe poi diventata la mamma di Perrine.\nIl romanzo inizia a Parigi, dove dopo la morte del padre, madre e figlia giungono ormai sfinite e senza soldi. In breve tempo anche la madre Marie si riduce in fin di vita, spossata dalla fatica del viaggio e in punto di morte rivela a Perrine una triste verit\u00e0: suo nonno paterno sicuramente avrebbe accolto il figlio Edmond, ma probabilmente la nuora e la nipote sarebbero state respinte in quanto il vecchio era stato da sempre contrario al matrimonio tra i genitori di Perrine e si era sempre rifiutato di avere rapporti con la giovane nuora.\nMorta la madre, la ragazzina rimasta sola e senza soldi raggiunge fortunosamente a piedi Maroucourt dove risiede il nonno. Il vecchio Vulfran \u00e8 un ricchissimo industriale tessile, burbero ed inflessibile con i sottoposti, divenuto cieco a seguito di cataratta, ma che continua a dirigere il suo impero industriale, in perenne attesa del ritorno dell'amato figlio Edmond. Per paura di essere respinta, Perrine non si fa riconoscere, ma inizia a lavorare come operaia nella fabbrica del nonno con il falso nome di Aur\u00e9lie. \nLa ragazzina vive in uno stato di estrema indigenza visto il misero salario che percepisce, ma grazie alla sua determinazione, all'intraprendenza e alla sua lealt\u00e0, viene ben presto notata dal vecchio Vulfran che, non sospettando che si tratti della nipote, la promuove prima interprete e traduttrice dall'inglese (Aur\u00e9lie conosce l'inglese insegnatole dalla madre) e poi ne fa la sua segretaria personale.\nIl nonno, che sta facendo ricerche per riuscire a rintracciare il figlio, alla fine scopre che il suo amato Edmond \u00e8 morto, cadendo in una grande depressione. Aur\u00e9lie in questi tristi momenti gli rimane accanto, aiutandolo a risollevarsi dal terribile colpo ricevuto. A poco a poco la ragazzina si conquister\u00e0 l'affetto del nonno, che inizier\u00e0 a sospettare della sua vera identit\u00e0. Dopo alcune indagini svolte in segreto, il nonno scoprir\u00e0 che la ragazzina che lui conosce come Aur\u00e9lie e che tanto l'ha aiutato nei momenti di sconforto altra non \u00e8 che sua nipote Perrine, e l'accoglier\u00e0 con gioia in famiglia.\nIn seguito, quando il nonno riacquisir\u00e0 la vista in seguito a un'operazione, riconoscer\u00e0 nel volto di Perrine i lineamenti del figlio perduto."}
{"id": "1305080", "revid": "1444886", "url": "https://it.wikipedia.org/wiki?curid=1305080", "title": "Apogon imberbis", "text": "Apogon imberbis, conosciuto comunemente come re di triglie o pesce cardinale, \u00e8 un pesce d'acqua salata della famiglia Apogonidae.\nDistribuzione e habitat.\nQuesta specie \u00e8 diffusa nel Mar Mediterraneo e nell'Atlantico orientale, dal Portogallo fino al Golfo di Guinea, sulle coste delle Azzorre, di Madera e delle Canarie. Da -1 fino a -250 metri di profondit\u00e0, in gruppi anche di molti individui che si raccolgono in grotte e zone buie.\nDescrizione.\nCorpo colore rosso acceso o rosa, con grandi occhi di colore scuro solcati da due bande pi\u00f9 chiare. Talvolta possono essere presenti dei punti neri in prossimit\u00e0 del peduncolo caudale. Pinne dello stesso colore del corpo, pinna dorsale doppia, corta. Fino a 18 centimetri.\nAlimentazione.\nSi nutre di crostacei e altri pesci.\nComportamento.\nDi giorno si rifugia in grotte o zone protette, mentre la notte esce in acque aperte per procacciarsi il cibo.\nRiproduzione.\nLa riproduzione, che avviene nel periodo estivo, \u00e8 di tipo interno; le uova vengono deposte dalla femmina all'interno della bocca del maschio, che le trattiene fino alla schiusa."}
{"id": "1305082", "revid": "628767", "url": "https://it.wikipedia.org/wiki?curid=1305082", "title": "UTC-9", "text": "UTC-9 \u00e8 un fuso orario, in ritardo di 9 ore sull'UTC.\nZone.\n\u00c8 utilizzato nei seguenti territori:\nL'atollo di Johnston \u00e8 un isolotto disabitato nell'Oceano Pacifico parte delle Isole minori esterne degli Stati Uniti, per questo il fuso orario \u00e8 utilizzato dalle squadre scientifiche o militari che vi risiedono saltuariamente.\nGeografia.\nUTC-9 corrisponde a una zona di longitudine compresa tra 127,5 \u00b0 E e 142,5 \u00b0 E e l'ora utilizzata corrispondeva all'ora solare media del 135\u00ba meridiano ovest. La maggior parte dell'Alaska si trova ad ovest di questa zona, ma l'ora solare media di Juneau, la capitale, \u00e8 vicina a UTC-9. Al contrario, quella di Anchorage, la citt\u00e0 principale, \u00e8 molto vicina a UTC-10. UTC-9 \u00e8 in ogni caso il primo fuso orario a est della linea di cambiamento di data che interessi una massa continentale significativa.\nUna parte significativa dell'ovest del Canada si trova ugualmente in teoria in questa zona (Yukon, ovest del territorio del Nord-Ovest e della Columbia Britannica) ma utilizza UTC-8.\nNegli Stati Uniti, il fuso orario \u00e8 chiamato \"Alaska Standard Time\" (AST).\nOra legale.\nL'Alaska adotta l'ora legale, passando a UTC-8. Le isole Gambier, come il resto della Polinesia francese, non la osservano.\nReciprocamente, le isole Aleutine e l'isola San Lorenzo, che osservano l'ora legale, si ritrovano a UTC-9."}
{"id": "1305083", "revid": "1173486", "url": "https://it.wikipedia.org/wiki?curid=1305083", "title": "Luca Salvagno", "text": "Biografia.\nDopo essersi diplomato all'Accademia di belle arti di Venezia, esordisce nel 1988 sul \"Messaggero dei Ragazzi\"; negli anni novanta Benito Jacovitti lo prende nel 1996 come assistente per la colorazione della serie \"Cocco Bill\" pubblicata sul \"Giornalino\" e, alla morte di Jacovitti nel 1997, ne prese il posto continuandone la serie. Ha anche realizzato illustrazioni di libri nelle collane \"Mondadori Junior\" e per la nuova edizione della \"Storia d'Italia a fumetti di Enzo Biagi\" e \"Storia del mondo a fumetti\" della Mondadori. /&gt; Fra le serie di sua ideazione ci sono \"Asinus\", sul \"Messaggero dei Ragazzi\", e \"Cacio Galilla\" e, nel 2005, sono raccolti in volume alcuni episodi dei \"Fioretti di San Francesco.\" \u00c8 docente al Liceo Artistico di Este."}
{"id": "1305084", "revid": "155136", "url": "https://it.wikipedia.org/wiki?curid=1305084", "title": "Virt\u00f9 Cardinali", "text": ""}
{"id": "1305087", "revid": "1573940", "url": "https://it.wikipedia.org/wiki?curid=1305087", "title": "Contea di Saint Charles (Missouri)", "text": ""}
{"id": "1305092", "revid": "643662", "url": "https://it.wikipedia.org/wiki?curid=1305092", "title": "Luciano Comaschi", "text": "Carriera.\nClub.\nCresciuto nel Brescia, dove gioca solo una gara in Serie B il 12 giugno 1949, Brescia-Verona (2-2), passa poi alla Bondenese in Serie C, prima di essere ceduto al .\nSolo con la cessione al Napoli inizia a giocare in Serie A, fa il suo esordio nella massima serie il 19 marzo 1952 a Bergamo nella partita Atalanta-Napoli (2-4), sar\u00e0 la prima di tante partite perch\u00e9 con i partenopei gioca con continuit\u00e0: ben 242 presenze e 4 gol in 9 anni passati sotto il Vesuvio, divenendo il 6\u00ba giocatore con maggior numero di presenze con la maglia del Napoli in campionato, con cui nelle stagioni 1952-1953 e 1957-1958 sfiora la conquista dello scudetto piazzandosi al 4\u00ba posto in Serie A.\nNazionale.\nIl 26 aprile 1953 viene convocato nella Nazionale Giovanile come terzino e come tale appare cinque volte nella squadra.\nAllenatore.\nNella stagione 1970-1971 ha allenato la . \nHa allenato il Tuscania per due anni consecutivi, la prima stagione nel 1973-1974 ha vinto il campionato di Prima Categoria e nella seconda stagione 1974-1975 \u00e8 arrivato al nono posto nel campionato di Promozione Lazio 1974-1975."}
{"id": "1305093", "revid": "1305772", "url": "https://it.wikipedia.org/wiki?curid=1305093", "title": "MOT (beneficenza)", "text": "MOT \u00e8 una organizzazione non profit norvegese che si batte contro l'uso di droga e contro la violenza giovanile. In Norvegia, la parola MOT significa sia \"coraggio\" che \"contro\".\nQuesta societ\u00e0 \u00e8 stata fondata nel 1994 da alcuni atleti norvegesi come Johann Olav Koss, Atle V\u00e5rvik e Bj\u00f8rn D\u00e6hlie. Ha venduto per beneficenza dei calendari nelle scuole e anche nei centri sportivi per i ragazzi. Inoltre, i team della prima divisione del campionato di calcio della Norvegia hanno sulle proprie maglie il logo della MOT, che ha preso questo nome a partire dal 1996.\nTra i sostenitori del movimento, troviamo il centravanti norvegese John Carew."}
{"id": "1305096", "revid": "256896", "url": "https://it.wikipedia.org/wiki?curid=1305096", "title": "AIGSEC", "text": ""}
{"id": "1305097", "revid": "256896", "url": "https://it.wikipedia.org/wiki?curid=1305097", "title": "Scout d'Europa", "text": ""}
{"id": "1305098", "revid": "240277", "url": "https://it.wikipedia.org/wiki?curid=1305098", "title": "Ora di Bombay", "text": "L'ora di Bombay \u00e8 stato un fuso orario esistito in India, tra 1884 e 1955.\nCorrispondeva all'ora solare media di Bombay (attualmente Mumbai), in anticipo di 4 ore e 51 minuti rispetto al GMT, 39 minuti in ritardo rispetto all\"'Indian Standard Time\".\nIl fuso orario fu creato alla Conferenza internazionale dei meridiani nel 1884, quando si decise di dividere l'India in due fusi orari: la parte ovest con l'ora di Bombay e quella est con l'ora di Calcutta (attualmente Kolkata).\nL'India adott\u00f2 un fuso orario unico (l\"'Indian Standard Time\", a ) il 1\u00ba gennaio 1906. L'ora di Bombay continu\u00f2 tuttavia a essere utilizzata nella regione fino al 1955."}
{"id": "1305099", "revid": "1543377", "url": "https://it.wikipedia.org/wiki?curid=1305099", "title": "Tallero di Ginevra", "text": "Il tallero fu una delle monete della Repubblica di Ginevra fino al 1798 (con una breve interruzione tra il 1794-95) e tra il 1813 ed il 1839. Era suddiviso in 12\u00be \"florins\", ognuno suddiviso in 12 \"sol\", da 12 \"denier\".\nStoria.\nIl tallero fu una valuta della Repubblica di Ginevra fino al 1794, quando fu sostituito dal \"genevoise\". Il \"genevoise\" circol\u00f2 solamente fino all'anno successivo quando fu reintrodotto il tallero. Nel 1798, Ginevra fu annessa alla Francia e la moneta locale fu sostituita dal franco francese.\nDopo aver riconquistato l'indipendenza ed aver aderito alla Confederazione svizzera fu riadottata la vecchia monetazione fino al 1839 quando fu sostituita dal franco di Ginevra.\nMonete.\nLe prime monete della citt\u00e0 Ginevra furono coniate nel 1535. In precedenza erano state usate le monete dei Vescovi di Ginevra, dei Conti di Ginevra e dei duchi di Savoia.\nI primi talleri furono coniati alla met\u00e0 del XVI secolo. Le prime monete datate sono del 1554. Il mezzo tallero fu coniato la prima volta nel 1597.\nAlla fine del XVIII secolo erano emesse monete di biglione da 6 e da 9 denier; da 1, 1\u00bd, 3 e da 6. In argento erano coniate monete da 15 sol, \u00bd and 1 tallero ed in oro da 1 e da 3 \"pistole\". La moneta da \u00bd tallero era indicata come \"VI FLORINS IVS VID\", mentre il tallero era denominato \"XII FLORINS IXS\"."}
{"id": "1305107", "revid": "486946", "url": "https://it.wikipedia.org/wiki?curid=1305107", "title": "Holly &amp; Benji forever", "text": ""}
{"id": "1305110", "revid": "712828", "url": "https://it.wikipedia.org/wiki?curid=1305110", "title": "Captain Tsubasa Road to 2002", "text": ""}
{"id": "1305111", "revid": "486946", "url": "https://it.wikipedia.org/wiki?curid=1305111", "title": "Capitan Tsubasa Road to 2002", "text": ""}
{"id": "1305112", "revid": "712828", "url": "https://it.wikipedia.org/wiki?curid=1305112", "title": "Road to 2002", "text": ""}
{"id": "1305114", "revid": "155634", "url": "https://it.wikipedia.org/wiki?curid=1305114", "title": "Villagrazia-Falsomiele", "text": "Villagrazia-Falsomiele \u00e8 il tredicesimo quartiere di Palermo, compreso nella III Circoscrizione.\nOrigine del nome.\nIl nome Falsomiele ha fatto discutere per anni gli studiosi: una teoria suggerisce che si rifaccia al termine arabo \"Fashel-emir\" 'terreno dell'emiro', poich\u00e9 in queste contrade i re arabi si dilettavano in agiate residenze; un'altra rintraccia l'origine a \"fausu meli\", italianizzato in 'falso miele', nome con cui si identificava il prelibato zucchero prodotto dalle piantagioni di canna da zucchero che il territorio ospitava in abbondanza, il cui prodotto era di una squisitezza prossima al miele, ma da questo diverso.\nGeografia fisica.\nCon i suoi 1821 ettari \u00e8 in assoluto il quartiere pi\u00f9 esteso della citt\u00e0. Confina con Monreale, Altofonte e Belmonte Mezzagno, essendo la sua area racchiusa tra i monti Orecchiuta, Sferovecchio e Cracchiolo."}
{"id": "1305115", "revid": "486946", "url": "https://it.wikipedia.org/wiki?curid=1305115", "title": "Captain Tsubasa Golden-23", "text": ""}
{"id": "1305117", "revid": "486946", "url": "https://it.wikipedia.org/wiki?curid=1305117", "title": "Golden-23", "text": ""}
{"id": "1305118", "revid": "486946", "url": "https://it.wikipedia.org/wiki?curid=1305118", "title": "Golden 23", "text": ""}
{"id": "1305120", "revid": "486946", "url": "https://it.wikipedia.org/wiki?curid=1305120", "title": "Captain Tsubasa golden 23", "text": ""}
{"id": "1305121", "revid": "486946", "url": "https://it.wikipedia.org/wiki?curid=1305121", "title": "Captain Tsubasa golden-23", "text": ""}
{"id": "1305123", "revid": "1216132", "url": "https://it.wikipedia.org/wiki?curid=1305123", "title": "FIGlet", "text": "let \u00e8 un software libero per creare banner mediante l'utilizzo di semplici caratteri testuali (la cosiddetta ASCII art). \u00c8 disponibile per sistemi unix-like, MS-DOS, Apple Macintosh, Amiga, Apple II GS - GNO, Atari ST, Acorn, NeXTstep e BeOS. Inoltre sono state realizzate versioni per OS/2 e Microsoft Windows dotate di interfaccia grafica.\nStoria.\nIl nome let \u00e8 l'acronimo di \"Frank (Sheeran), Ian (Chai), and Glenn (Chappell)'s letters\": il programma \u00e8 ispirato infatti dalle loro firme in ASCII art.\nFunzionamento.\nlet non ha un'interfaccia grafica e si basa sulla riga di comando. Accetta comandi tramite lo standard input o come parte della riga di comando. Il testo generato viene inviato allo standard output, generalmente lo schermo. Le pi\u00f9 comuni opzioni sono:\nEsempi.\nDi seguito \u00e8 mostrato un esempio del funzionamento di let.\nIl seguente comando:\n figlet -ct -f roman Wikipedia\ngenera il seguente testo:\nL'opzione -ct centra il testo e fa s\u00ec che occupi tutto lo spazio orizzontale a disposizione. L'opzione '-f roman' specifica di utilizzare il font 'roman'."}
{"id": "1305125", "revid": "628767", "url": "https://it.wikipedia.org/wiki?curid=1305125", "title": "Ora di Kunlun", "text": "L'ora di Kunlun (\u5d11\u5d19\u6642\u5340 in cinese) era un fuso orario esistito nella Repubblica di Cina tra 1912 e 1949.\nCorrispondeva all'ora solare media alla longitudine 82\u00b0 15' E, cio\u00e8 5 ore e 30 minuti in anticipo rispetto al GMT. Doveva il suo nome ai monti Kunlun che segnano parte della frontiera tra Cina e India.\nStoria.\nLa Repubblica di Cina divise il paese nel 1912 in cinque fusi orari (GMT+5:30, GMT+6, GMT+7, GMT+8 e GMT+8:30). L'ora di Kunlun, la pi\u00f9 occidentale, interessava le divisioni amministrative seguenti:\nDopo la guerra civile cinese, nel 1949, il partito comunista prese il controllo della Cina continentale e il governo della Repubblica di Cina fu esiliato a Taiwan. La Repubblica popolare cinese stabil\u00ec il fuso orario unico GMT+8 (oggi UTC+8) per tutto il paese."}
{"id": "1305128", "revid": "76963", "url": "https://it.wikipedia.org/wiki?curid=1305128", "title": "Trey Songz", "text": "Il suo album di debutto, \"I Gotta Make It\", \u00e8 stato pubblicato nel 2005 dalla Atlantic Records. Il suo album di follow-up, \"Trey Day\", ha generato il suo primo singolo top 20, \"Can't Help but Wait\". Songz pubblic\u00f2 il suo terzo album \"Ready\" nel 2009 e un singolo dall'album, \"Say Aah\", raggiunse il n. 9 nella classifica \"Billboard\" Hot 100, diventando il primo successo di Songz tra i primi 10. \"Ready\" \u00e8 stato nominato per la migliore performance vocale R&amp;B maschile ai Grammy Awards 2008. L'anno seguente ha visto la canzone pi\u00f9 rappresentativa di Songz fino ad oggi, \"Bottoms Up\" con la rapper Nicki Minaj dal suo quarto album in studio, \"Passion, Pain &amp; Pleasure\".\nNel 2012, Songz ha pubblicato il suo primo album numero uno, \"Chapter V\", che ha debuttato in cima alla \"Billboard\" 200. Il singolo principale dell'album intitolato \"Heart Attack\" \u00e8 stato nominato come miglior canzone R&amp;B ai Grammy Awards 2013. In seguito, Songz ha pubblicato il suo sesto album in studio, \"Trigga\" nel 2014, riscuotendo un buon successo critico e commerciale, da cui estrasse i fortunati singoli \"Na Na\" e \"Slow Motion\". Il cantante ha venduto oltre 25 milioni di dischi in tutto il mondo in singoli e album.\nBiografia.\nL'infanzia e gli esordi.\nCresciuto a Petersburg in Virginia, dapprima Tremaine non sembr\u00f2 provare interesse per una possibile carriera musicale. Non prese mai lezioni di canto n\u00e9 tantomeno di piano. Aveva comunque una bella voce, cos\u00ec sua madre lo incoraggi\u00f2 a esibire le proprie doti canore in vari show serali. Il produttore Troy Taylor (che aveva gi\u00e0 lavorato con artisti come Patti LaBelle, Lionel Richie e Whitney Houston) si accorse presto di lui e gli propose di andare a New York e nel New Jersey per registrare alcuni brani e affacciarsi cos\u00ec al mondo della musica.\nTrey ha cominciato a frequentare la Petersburg High School per migliorare le proprie abilit\u00e0 di canto; dopo aver registrato con Taylor innumerevoli brani \u00e8 entrato a far parte della Atlantic Records. Le aspettative furono altissime per il\ngiovane artista, considerato uno dei migliori sotto contratto.\nCarriera.\nIl primo singolo di Trey, \"Gotta Make It\", vide la collaborazione col rapper Twista e debutt\u00f2 alla posizione 87 della Billboard Hot 100 statunitense. Successivamente lo stesso Twista pubblic\u00f2 il singolo \"Girl Tonite\" con Trey Songz, il primo dall'album \"The Day After\". Il singolo debutt\u00f2 in 14\u00aa posizione.\nSubito dopo, Trey incise un brano per la colonna sonora del film \"Coach Carter\" e produsse i brani dell'omonimo album di Kevyn Little. Partecip\u00f2 inoltre ai due album del rapper Trick Daddy \"\" e \"Back by Thug Demand\", oltre che a \"Reality Check\" di Juvenile.\nNell'aprile del 2006, Trey ha partecipato sia al singolo \"Believe\" dell'artista R&amp;B giapponese Al (la canzone \u00e8 contenuta nell'album di lei \"What's Goin On A.I.\"), che al remix del singolo di T.I. \"Why You Wanna\". Verso la fine dello stesso anno ha collaborato invece con la cantante, ex-membro della banda pop messicana \"Kabah\", Maria Jose al singolo \"Quin Eres Tu\", brano in cui Trey canta in spagnolo.\nIl secondo album dell'artista, \"Trey Day\", usc\u00ec il 2 ottobre 2007, sempre edito dalla Atlantic Records. Il primo singolo \u00e8 stato \"Wonder Woman\", il secondo \"Can't Help but Wait\".\nAlla fine del 2008 l'artista inizia a lavorare sul terzo disco con Bryan-Michael Cox, Sean Garrett, Stargate e Troy Taylor. L'album \"Ready\" viene pubblicato quindi nell'agosto 2009 e raggiunge la posizione numero 3 della classifica Billboard 200.\nNel frattempo, nell'aprile 2009, era stato diffuso il singolo \"I Need a Girl\". In due brani di \"Ready\" ha collaborato il rapper Drake, mentre nel disco sono presenti altri importanti \"featuring\" come quelli con Soulja Boy, Gucci Mane e Fabolous.\nIl quarto album in studio \"Passion, Pain &amp; Pleasure\" \u00e8 uscito nel settembre 2010. Anche in questo album hanno collaborato il team di produzione Stargate, Troy Taylor e Sean Garrett. Il singolo apripista di questo quarto disco \u00e8 \"Bottoms Up\", a cui collabora la rapper Nicki Minaj, il singolo ottenne un gran successo in patria, diventando il primo brano di Trey Songz ad entrare nella top 10 della \"Billboard Hot 100\". Il disco, in un quadro generale, ottenne un discreto successo negli Stati Uniti, permettendo al cantante di raggiungere maggiore notoriet\u00e0.\nNel novembre 2011, nel giorno del suo compleanno, Songz pubblica l'EP \"Inevitable\", in vista di un nuovo lavoro in studio. Debutta nel mondo cinematografico recintando nel film \"Non aprite quella porta 3D\". Nell'agosto 2012 esce il quinto album intitolato appunto \"Chapter V\" e contenente i singoli \"Heart Attack\", \"2 Reasons\" e \"Simply Amazing\". Il disco debutta al primo posto della classifica Billboard 200. Anche in questo lavoro sono presenti le collaborazioni di colleghi di Songz come T.I., Lil Wayne, Rick Ross e altri rapper.\nNel luglio 2014 \u00e8 la volta di \"Trigga\", album che viene completato e reso disponibile su iTunes nel 14 aprile 2015. Questo album, come del resto i precedenti, si avvale di un intenso cast in produzione e di numerose partecipazioni (Nicki Minaj, Justin Bieber, Juicy J, Mila J e altri). Contiene i singoli \"Na Na\", \"SmartPhones\", \"Foreign\" e \"Touchin, Lovin\". L'album fu fortunato soprattutto in patria, grazie ai singoli \"Na Na\", \"Touchin, Lovin\" e \"Slow Motion\".\nIl 18 maggio 2015, Songz pubblic\u00f2 digitalmente l'album integrale \"Intermission I &amp; II\". La met\u00e0 dei brani dell'album erano precedentemente disponibili sull'EP \"Intermission\", che fu pubblicato il 14 aprile 2015. Nello stesso periodo il cantante duetta con la collega Kat DeLuna nel singolo \"Bum\". Il settimo progetto discografico di Trey \"Tremaine The Album\" \u00e8 stato rilasciato il 24 marzo 2017, tre anni dopo il suo ultimo LP. Questo album \u00e8 basato sul suo nome, Tremaine Aldon Neverson. L'LP \u00e8 composto da 15 canzoni e la caratteristica solitaria proviene dal collega artista della Virginia e dal frequente collaboratore MIKExANGEL su \"Games We Play\". L'album \u00e8 anticipato dalla pubblicazioni di vari singoli e video.\nIl 28 novembre 2018, Songz ha pubblicato due mixtape a sorpresa \"11\" e \"28\" in occasione del suo 34\u00ba compleanno. Nel 2019, Songz pubblica alcuni singoli: \"Chi Chi\" con Chris Brown, \"Jill (Sumn Real)\" da solista, \"All Night Long\" con YFN Lucci.\nNel 2020 il cantante ha pubblicato altri due mixtape, \"Anticipation I\" e \"Anticipation II\" ed ha inoltre rilasciato tre singoli non collegati a questi progetti: si tratta di \"Back Home\" con Summer Walker, \"Circle\" e \"2020 Riots: How Many Time\". Quest'ultimo brano fa riferimento alle proteste portate avanti dal movimento Black Lives Matter. Il 9 ottobre 2020 pubblica il suo ottavo album \"Come Home,\" annunciandolo con una sola settimana di anticipo.\nVita privata.\nNel maggio 2019, Songz ha annunciato la nascita del suo primo figlio, di nome Noah nato il 20 aprile 2019.\nStile musicale e influenze.\nLa sua musica \u00e8 generalmente R&amp;B, e occasionalmente mostra la sua capacit\u00e0 di fondersi con l'hip-hop pur mantenendo una produzione di canzoni che evocano emozioni e variano in argomenti che ruotano attorno all'apprezzamento delle donne, alla stimolazione dei rave e alla cronaca alti e bassi di amore e relazioni.\nLe influenze musicali di Songz includono Luther Vandross, Prince, R. Kelly e Usher."}
{"id": "1305133", "revid": "712828", "url": "https://it.wikipedia.org/wiki?curid=1305133", "title": "Shin Captain Tsubasa", "text": " \u00e8 la seconda serie dell'anime \"Holly e Benji\" (\"Captain Tsubasa\"), composta da 13 OAV, distribuiti in Giappone da luglio 1989 al luglio 1990. Narra la storia della prima serie del manga dal vol. 26 al vol. 36. In Italia \u00e8 stata trasmessa come serie televisiva negli anni novanta su Canale 5 subito dopo le repliche della prima serie e con lo stesso titolo della serie seguente Che campioni Holly e Benji!!!.\nNel 1995 venne realizzata una nuova sigla intitolata \"Che campioni Holly e Benji!!!\", cantata da Cristina D'Avena e Marco Destro, comprendendo anche un mix di immagini della serie Shin. Questa stessa sigla sostitu\u00ec anche la vecchia \"Holly e Benji, due fuoriclasse\" quando vennero trasmesse le repliche della prima serie. Essa rimase anche con la trasmissione nel 1999 della serie \"Captain Tsubasa J\" che difatti in Italia porta lo stesso titolo della sigla. In tutte le trasmissioni le sigle giapponesi \"Fighting\" (opening, cantata da Face Free) e \"Otokodaro\" (ending, cantata da Yamazaki Ayako) furono sostituite da quelle italiane.\nIn questa serie la nazionale nipponica U-16 partecipa al Mondiale U-16 vincendolo a sorpresa battendo in finale la Germania Ovest 3-2. Per ragioni ignote non \u00e8 stata realizzata la versione anime dell'ultimo volume del manga. In quest'ultimo volume si vedeva Tsubasa debuttare nella nazionale maggiore, fidanzarsi con Sanae e partire per il Brasile. Interessante notare che per un errore degli adattatori nell'edizione italiana il calciatore dello Shin Ralph Peterson (nome originale Makoto Soda) si chiama Sam Reynolds.\nTrama.\nIl difficile ambientamento.\nLa serie inizia con Tsubasa che ricorda la partita Nankatsu vs. Toho finita 4 - 4. Non viene convocato dalla nazionale per il suo infortunio alla gamba. Ma raggiungendoli agli allenamenti scopre che gli \u00e8 stata assegnata la maglia n.10. Il Giappone, sbarcato in Germania Occidentale per preparare il Mondiale in Francia, ha un inizio difficile, perdendo 5-1 contro l'Amburgo di Schneider e 3-0 contro il Brema, tanto che l'Italia si rifiuta di giocare l'amichevole. Con l'arrivo di Tsubasa in squadra i nipponici conquistano 3 vittorie nelle ultime partite di preparazione. Si aggregheranno al gruppo anche Misaki e Wakabayashi.\nTsubasa vs. Dario Belli.\nIl Giappone esordisce contro l'Italia: gli asiatici inizialmente attaccano ma il portiere italiano Dario Belli (Gino Hernandez nella versione originale) para tutti i suoi tiri. In contropiede l'Italia segna l'uno a zero. Uno dei gemelli Tachibana viene sostituito da Misaki che fa un assist a Tsubasa che segna l'uno pari. Al novantesimo e ultimo minuto Hyuga segna il gol della vittoria.\nTsubasa vs. Jorge Ramirez.\nQualche giorno dopo l'Italia gioca contro l'Argentina e perde 5-0, complice la non perfetta forma fisica del portiere Dario Belli, infortunatosi alla mano durante l'incontro contro il Giappone. Il Giappone quindi deve assolutamente battere l'Argentina perch\u00e9 anche in caso di parit\u00e0 l'Argentina passerebbe il turno per differenza reti.\nLa partita inizia e l'Argentina si porta subito sul 3-0 grazie a una tripletta di Jorge Ramirez (Juan Diaz nella versione originale). Il Giappone si riprende e segna il 3-1 con Hyuga poi i Tachibana segnano il 3-2 con lo Skylab twin shot (appoggiandosi ai piedi di Jito) ma sbattono contro i pali e si infortunano. Nella ripresa Misaki pareggia con una rovesciata ma l'Argentina ripassa in vantaggio grazie a una rete di Diaz che segna dopo aver dribblato otto giocatori giapponesi. Ma Hyuga pareggia di testa e il neo entrato Jun Misugi segna il gol della vittoria con una rovesciata. Un ultimo tiro argentino viene fermato da Ishizaki e il Giappone accede alle semifinali.\nTsubasa vs. Pierre Le Blanc.\nIl Giappone incontra la Francia in semifinale. La partita inizia bene per i nipponici che marcano al meglio gli assi europei Pierre Le Blanc (El Cid Pierre nella versione originale) e Luis Napoleon con Misaki e Soda, e Tsubasa segna alla prima occasione; immediata la reazione della Francia che pareggia con lo slider shot di Pierre; poco dopo l'arbitro espelle Soda per gioco pericoloso su Napoleon e concede un rigore alla Francia che Pierre trasforma senza problemi; anche Tsubasa \u00e8 ammonito per proteste. Cambio di fronte e Hyuga segna il pareggio ma il gol viene annullato per presunto fuorigioco e sul rovesciamento di fronte il bomber Napoleon porta sul 3-1 i padroni di casa. Il Giappone in 10 contro 11 domina la gara, Tsubasa dribbla i difensori francesi e segna il gol del 3-2 ma \u00e8 il secondo gol annullato perch\u00e9 l'arbitro ha fischiato la fine del primo tempo pochissimo prima che la palla finisse in rete. I nipponici rientrano in campo nella ripresa pi\u00f9 motivati che mai e si scatenano: in pochi minuti Hyuga accorcia le distanze e Tsubasa segna il gol del pareggio. Pierre riporta in vantaggio la Francia ma nel recupero il Giappone pareggia con Misaki. Anche ai supplementari viene annullato nuovamente un gol ai nipponici, ma stavolta l'arbitro aveva fischiato molto prima che la palla entrasse. Ai rigori vince il Giappone 5-4 grazie all'errore decisivo di Napoleon.\nTsubasa vs. Karl-Heinz Schneider.\nIl Giappone gioca la finale contro la Germania Occidentale. A causa dell'infortunio di Wakashimazu gioca Wakabayashi. Il team nipponico si \u00e8 preparato all'evenienza per riuscire a stupire i fortissimi avversari tedeschi e Wakabayashi, che milita nel campionato tedesco, ha stilato un rapportino con tutti i punti di forza e i punti deboli dei calciatori della Germania Occidentale; unico assente nell'analisi degli avversari \u00e8 il portiere Reinhardt Bauer, che non ha partecipato all'ultimo campionato tedesco giovanile (si sa solo che \u00e8 mancino). All'inizio del match il Giappone \u00e8 subito aggressivo grazie ai consigli di Genzo, e la coppia di centrocampo Beckster-Strauss si trova subito in difficolt\u00e0 contro Tsubasa e Misaki, lasciando quindi senza rifornimenti Karl Heinz Schneider e Margas.\nI nipponici sono subito nelle vicinanze dell'area tedesca con Nitta, che per\u00f2 solamente alla vista di Bauer si pietrifica e preferisce passare a Hyuga che scarica il suo Tiger Shot, ma Bauer lo blocca. La sensazione di avere di fronte un portiere imbattibile si materializza sempre pi\u00f9 con le facili parate che il gigante teutonico effettua sui tiri speciali dei giapponesi. Ben presto per\u00f2 la Germania Occidentale si stanca di restare a guardare gli attacchi del Giappone e cambia un po' gli schemi di gioco per confondere Tsubasa e compagnia: \u00e8 il capitano Schneider che retrocede fino a centrocampo, riceve un passaggio, salta la difesa nipponica e scarica un tremendo Fire Shot che Wakabayashi blocca con tanto di fuoco sui guanti.\n\u00c8 il primo segnale della grande potenza offensiva tedesca che arriva a concretizzare i propri sforzi proprio quando Tsubasa e Hyuga avevano scoperto il possibile punto debole di Bauer (ovvero i tiri all'altezza dell'inguine, che spesso e volentieri il portierone si lascia sfuggire): Bauer rinvia lungo per Schester che avanza sulla fascia destra e con un gran numero (un Heel Pass per l'esattezza) evita la scivolata di Misaki e mette al centro per Margas; la punta di peso tedesca va sicura di testa ma viene contrastata da Jito, ed i due franano pesantemente a terra; in agguato c'\u00e8 Schneider che subito salta per calciare in rovesciata, ma conoscendo ormai i miglioramenti di Genzo evita di calciare subito, si porta dietro al muro formato da Jito e Margas in modo che il portiere giapponese non possa vedere il tiro partire e scarica il Fire Shot che si insacca alla sinistra di un sorpreso Wakabayashi.\nLa Germania Occidentale ora conduce per 1-0, ma Tsubasa rassicura i compagni affermando di aver scoperto il punto debole di Bauer. Contrariamente alle aspettative Bauer si migliora proprio a partita in corso ed arriva a bloccare anche i tiri bassi, ma questo non demoralizza i giapponesi: verso la fine della prima frazione il centrocampo tecnico del Giappone (Tsubasa-Misaki-Sawada-Sano, in pratica 3 centrocampisti offensivi ed un regista) riprende il sopravvento e riesce finalmente a pareggiare: un Twin Overhead Pass di Hyuga e Sawada illude Bauer in quanto non \u00e8 diretto in porta ma verso Misaki che conclude con un tuffo di testa, Bauer blocca la palla ma arriva Tsubasa che a piedi pari spinge da dietro Misaki, vincendo la forza del braccio di Bauer e segnando la rete dell'1-1. Tuttavia proprio allo scadere il Giappone rischia di subire il raddoppio: Schneider scappa ancora una volta e si presenta solo di fronte a Wakabayashi, calcia un tremendo Fire Shot che distrugge il berretto di Genzo ferendolo al capo, ma la palla finisce sulla traversa, scoppiando.\nDopo l'intervallo il Giappone rientra in campo pi\u00f9 gagliardo che mai: grande azione personale di Tsubasa che arriva allo scontro con Schneider, terminato pari con entrambi a terra e la palla che resta sul posto con un effetto stranissimo; la recupera il Giappone, Tsubasa \u00e8 a tu per tu con Bauer, ma invece di tirare passa indietro in rovesciata a Hyuga che sfodera il suo Neo Tiger Shot, una bomba che travolge Schneider e che per poco rompe il braccio a Bauer, portando il punteggio sul 2-1 per i nipponici.\nI tedeschi si fanno un esame di coscienza, e Schneider \u00e8 determinatissimo a rimontare, tutto per\u00f2 dipende dal centrocampo, dalla fantasia di Beckster e dall'imprevedibilit\u00e0 di Strauss. Ed \u00e8 proprio lui a dare la scossa alla sua squadra: dopo ripetuti attacchi da parte di Strauss e compagnia lo stesso mediano tedesco sputa lo stecchino e travolge il centrocampo giapponese con una grande progressione, per poi allargare il gioco sulla destra per Beckster; a quel punto Wakabayashi ordina alla difesa di concentrarsi su Strauss, il quale riceve il passaggio di ritorno da Beckster, ma invece di controllare la palla fa velo per l'accorrente Schneider, che scarica il suo Fire Shot; Ishizaki si immola respingendo il tiro con il volto, Margas fa da sponda aerea sovrastando Matsuyama per lo stesso Schneider che carica ancora il destro, questa volta \u00e8 Tsubasa ad opporsi in scivolata per ben due volte, ma Schneider con degli abili palleggi lo evita e si porta la palla sul sinistro, \"il piede sbagliato\" secondo Wakabayashi, in quanto non riesce a calciare il Fire Shot con quel piede: ne esce un tiro ad effetto che sorprende Genzo e si insacca a fil di palo per il 2-2.\nIl Giappone \u00e8 stanco e la Germania Occidentale galvanizzata, ma la partita si risolve proprio nell'ultimo minuto: Schneider ha un'ottima occasione e tira il suo Last Fire Shot che Genzo blocca in due tempi evitando il tap-in di Margas, il Giappone sale in contropiede con una serie di scambi che portano Tsubasa in condizione di tiro in rovesciata: il suo tiro \u00e8 intuito da Bauer, ma non \u00e8 un qualsiasi Overhead Shot, bens\u00ec un Drive Overhead Shot, con l'effetto del Drive Shot. Il tiro beffa Bauer e si insacca, bucando la rete, per il 3-2 definitivo.\nPersonaggi e voci.\nQuesta tabella racchiude solo alcuni dei personaggi pi\u00f9 frequenti negli episodi, quindi \u00e8 da considerarsi una lista parziale; inoltre alcuni di questi doppiatori hanno doppiato pi\u00f9 di un singolo personaggio all'interno della serie.\nCuriosit\u00e0.\nPer la prima volta nel cartone animato compaiono loghi e grafiche che rimandano vagamente a squadre e marchi ufficiali:"}
{"id": "1305134", "revid": "1305772", "url": "https://it.wikipedia.org/wiki?curid=1305134", "title": "Awf", "text": ""}
{"id": "1305138", "revid": "486946", "url": "https://it.wikipedia.org/wiki?curid=1305138", "title": "Holly &amp; Benji, due fuoriclasse", "text": ""}
{"id": "1305139", "revid": "536159", "url": "https://it.wikipedia.org/wiki?curid=1305139", "title": "Ora di Calcutta", "text": "L'ora di Calcutta era un fuso orario esistito in India, tra 1884 e 1948.\nCorrispondeva all'ora solare media di Calcutta (attualmente Kolkata), in anticipo di 5 ore, 30 minuti e 21 secondi rispetto al GMT.\nIl fuso orario fu creato alla Conferenza internazionale dei meridiani nel 1884, quando si decise di dividere l'India in due fusi orari: la parte ovest con l'ora di Bombay (attualmente Mumbai) e quella est con l'ora di Calcutta.\nL'India adott\u00f2 un fuso orario unico (l\"'Indian Standard Time\", a ) il 1\u00ba gennaio 1906. L'ora di Calcutta continu\u00f2 tuttavia a essere utilizzata nella regione fino al 1948."}
{"id": "1305142", "revid": "486946", "url": "https://it.wikipedia.org/wiki?curid=1305142", "title": "Holly &amp; Benji due fuoriclasse", "text": ""}
{"id": "1305143", "revid": "486946", "url": "https://it.wikipedia.org/wiki?curid=1305143", "title": "Holly e Benji due fuoriclasse", "text": ""}
{"id": "1305144", "revid": "112284154", "url": "https://it.wikipedia.org/wiki?curid=1305144", "title": "Andes", "text": ""}
{"id": "1305147", "revid": "240277", "url": "https://it.wikipedia.org/wiki?curid=1305147", "title": "Ora di Katmandu", "text": "L'ora di Katmandu era un fuso orario esistito in Nepal fino al 1986.\nChiamata anche ora del Nepal, corrispondeva a un'approssimazione dell'ora solare media di Katmandu, la capitale, in anticipo di 5 ore, 41 minuti e 16 secondi rispetto al GMT ed era fissata a GMT+5:40.\nIl Nepal adott\u00f2 poi nel 1986."}
{"id": "1305151", "revid": "1343317", "url": "https://it.wikipedia.org/wiki?curid=1305151", "title": "Pomodoro di Belmonte", "text": "Il pomodoro di Belmonte \u00e8 un prodotto caratteristico dell'omonima localit\u00e0 (Belmonte Calabro) in provincia di Cosenza. Stando alle tradizioni calabresi, il pomodoro Belmonte \u00e8 stato introdotto nei primi anni del Novecento, quando un emigrante calabrese fece ritorno da un lungo viaggio in America, ritornando in patria con i semi di questa impressionante variet\u00e0.\nDal 2003, il pomodoro Belmonte \u00e8 l'unico pomodoro italiano a fregiarsi del marchio \"denominazione comunale d'origine\" (De.C.O.). Questa etichetta, proprio per identificarlo in modo inconfondibile, \u00e8 applicata su ogni frutto.\n\u00c8 stato inserito dal Ministero delle politiche agricole alimentari e forestali nell'elenco degli alimenti tipici della tradizione enogastronomica calabrese: la zona di Cosenza non \u00e8 solo la patria d'origine del Pomodoro Belmonte Calabro ma anche la terra che assolve circa il 70% dell'intera produzione. La coltivazione di questo pomodoro racchiude una forte tradizione, baster\u00e0 pensare che nel borgo di Belmonte Calabro sono molti i contadini che eseguono manualmente la selezione dei nuovi semi per la produzione delle piantine.\nCaratteristiche.\nUn esemplare di pomodoro di Belmonte pu\u00f2 variare da un peso di 400 - 600 grammi per il tipo \"Cuore di Bue\" e da 1 - 1,5\u00a0kg per il tipo \"Gigante\" anche se in passato sono stati raccolti perfino frutti dall'incredibile peso di 3 chilogrammi. La pianta non determinata pu\u00f2 superare agevolmente i due metri di altezza. Il frutto si presenta a maturazione di colore rosa tenue, con accenno di colorazione pi\u00f9 marcata verso la parte inferiore, mentre le costolature rimangono quasi sempre verdi.\nLe costolature non molto marcate dal peduncolo scendono fino alla parte terminale. In altri casi si presentano marcate come nel Marmande dell'Aquitania. La forma tipica del frutto \u00e8 oblunga con accenno a goccia, con ingrossatura nel mezzo, spesso con umbone evidente; In questo caso ricorda nella forma la cultivar cuore di bue. Caratteristiche di pregio sono la serbevolezza, la colorazione e la consistenza della polpa . , dal momento si osservano caratteristiche intermedie tra le due cultivar.\nColtivazione.\nL'habitat ideale del \"Belmonte\" \u00e8 la collina con terreni profondi di medio impasto.\nConsiderando la crescita della pianta, la coltivazione avviene con filari caratterizzati da una separazione di circa 50/60\u00a0cm tra le file e da oltre 120\u00a0cm di spazio tra le interfile. La crescita della pianta viene assistita da tutori essere capaci di sostenere il peso dei frutti che pu\u00f2 essere considerevole, specie per quelli basali, che raggiungono il perso di 1\u00a0kg con pezzature che spesso superano i 2\u00a0kg. \u00c8 necessario espungere tutti i getti laterali, ed eventuali polloni alla base, al fine di non indebolire la pianta ottenendo frutti a basso tenore organolettico.\nConsumo.\nIl pomodoro Belmonte viene tagliato a grandi fette, alla stregua di una bistecca fiorentina vegetale, per essere posto in piatti piani. Viene servito dopo averlo condito con olio extra vergine di oliva, sale grosso, basilico (o origano) e peperoncino.\nNote.\nBelmonte"}
{"id": "1305152", "revid": "536159", "url": "https://it.wikipedia.org/wiki?curid=1305152", "title": "Ora di Port Blair", "text": "L'ora di Port Blair era un fuso orario esistito in India (isole Andamane e Nicobare), tra l'inizio del XIX secolo e il 1906.\nCorrispondeva all'ora solare media di Port Blair, la capitale dell'arcipelago, in anticipo di 6 ore, 19 minuti e 51 secondi rispetto al GMT.\nIl fuso orario fu soppresso il 1\u00ba gennaio 1906 all'adozione dell\"'Indian Standard Time\" ()."}
{"id": "1305154", "revid": "1964823", "url": "https://it.wikipedia.org/wiki?curid=1305154", "title": "Nicol\u00f2 Cherubin", "text": "Carriera.\nCittadella ed esperienze alla Reggina e all'Avellino.\nDopo quattro stagioni al Cittadella, viene acquistato in compropriet\u00e0 dalla durante la sessione estiva del calciomercato 2007-2008, passando dalla Serie C1 alla Serie A, dove esordisce il 7 ottobre 2007, in Palermo-Reggina 1-1. Dopo solo 6 presenze in campionato e 3 in Coppa Italia, il 31 gennaio 2008 passa in prestito all', dove colleziona 8 presenze.\nRitorno al Cittadella.\nA fine stagione non viene rinnovata la compropriet\u00e0 con la Reggina e torna al Cittadella, formazione in cui milita per due stagioni da titolare, divenendone capitano e raggiungendo i play off nella stagione 2009-2010.\nBologna.\nNell'estate del 2010 per la cifra di 1.500.000 \u20ac passa a titolo definitivo al Bologna, in Serie A. L'esordio con la squadra felsinea avviene il 24 ottobre 2010, quando gioca da titolare l'intera sfida casalinga contro la Juventus, terminata con il punteggio di 0-0.\nLa prima rete in Serie A arriva l'8 gennaio 2012, quando, colpendo il pallone di testa su punizione di Alessandro Diamanti, realizza il gol del vantaggio nella gara contro il , terminata con il punteggio di 2-0 in favore del Bologna. Nella stagione successiva, il 28 ottobre 2012, sempre di testa segna la rete del momentaneo 1-2 nella partita casalinga contro l'Inter, vinta poi dai nerazzurri con il punteggio di 1-3.\nLa stagione seguente comincia con un infortunio che ne preclude la possibilit\u00e0 di giocare almeno fino al 2014. Realizza il suo primo goal stagionale il 13 aprile contro il .\nIl prestito all'Atalanta.\nIl 1\u00ba luglio 2014 passa in prestito biennale all'Atalanta. Fa il suo esordio con la maglia della squadra bergamasca il 14 settembre 2014 subentrando a Giuseppe Biava nella partita vinta per 2-1 sul campo del Cagliari. Segna il suo primo gol con gli orobici il 6 dicembre 2015 contro il Palermo.\nHellas Verona e Padova.\nTerminato il prestito alla squadra bergamasca, il giocatore fa ritorno al Bologna; il 31 agosto, ultimo giorno di calciomercato, passa in prestito con obbligo di riscatto all'Hellas Verona in Serie B che, contestualmente, cede in prestito alla squadra rossobl\u00f9 il proprio difensore Filip Helander. Alla fine della stagione viene riscattato dai veneti. \nDopo una breve parentesi in prestito all'Ascoli, nel gennaio 2019 rescinde il contratto col Verona e si trasferisce a titolo definitivo al Padova. \nLa stagione successiva viene ingaggiato a stagione in corso dall' Arezzo.\nNell'agosto 2021 firma un contratto annuale con la Luparense, formazione padovana, militante in Serie D.\nStatistiche.\nPresenze e reti nei club.\n\"Statistiche aggiornate al 03 marzo 2019.\""}
{"id": "1305161", "revid": "10619809", "url": "https://it.wikipedia.org/wiki?curid=1305161", "title": "Ving Chung", "text": ""}
{"id": "1305163", "revid": "152584", "url": "https://it.wikipedia.org/wiki?curid=1305163", "title": "Carlo, Principe dei Belgi", "text": ""}
{"id": "1305164", "revid": "712828", "url": "https://it.wikipedia.org/wiki?curid=1305164", "title": "Shin Capitan Tsubasa", "text": ""}
{"id": "1305174", "revid": "287204", "url": "https://it.wikipedia.org/wiki?curid=1305174", "title": "Miguel Angelo Moita Garcia", "text": ""}
{"id": "1305175", "revid": "1305772", "url": "https://it.wikipedia.org/wiki?curid=1305175", "title": "Awl", "text": ""}
{"id": "1305176", "revid": "1507870", "url": "https://it.wikipedia.org/wiki?curid=1305176", "title": "Cimone della Bagozza", "text": "Il Cimone della Bagozza (\"La Bag\u00f2sa\" in bergamasco) \u00e8 una montagna di 2407 metri delle Prealpi Bergamasche.\nDescrizione.\nLocalizzazione.\nIl Cimone della Bagozza \u00e8 una vetta piuttosto appariscente che si innalza tra l'alta Val di Scalve e la valle di Lozio, breve ramo laterale della Valle Camonica, sulla dorsale che comprende anche il Pizzo Camino e che culmina nel gruppo montuoso della Concarena, all'estremit\u00e0 orientale. Il versante meridionale della montagna fa parte, dal punto di vista amministrativo, della Provincia di Brescia, mentre il versante settentrionale \u00e8 interamente in Provincia di Bergamo.\nMorfologia del rilievo e note geologiche.\nLa vetta del Cimone della Bagozza \u00e8 costituita da rocce calcaree risalenti al Triassico che danno luogo a pendii ripidi e pareti verticali. La disposizione degli strati rocciosi, che non sono disposti orizzontalmente bens\u00ec inclinati, d\u00e0 luogo a una certa asimmetria nella conformazione dei due versanti, quello settentrionale che domina la val di Scalve e quello meridionale, rivolto verso la valle di Lozio. A nord infatti la montagna precipita con pareti verticali, intercalate da impervi ghiaioni, che conferiscono al rilievo tipiche caratteristiche dolomitiche. A sud, i versanti sono comunque decisamente scoscesi, ma meno ripidi e parzialmente ricoperti da vegetazione erbosa.\nAlpinismo.\nItinerari di salita.\nLa via normale di salita alla vetta \u00e8 alla portata di escursionisti esperti, ma solamente nella stagione estiva quando la neve non ricopre pi\u00f9 i versanti settentrionali del monte. L'itinerario, che richiede circa 2 ore e 30 minuti, inizia alla \"Madonnina dei Campelli\" (1704\u00a0m), che a sua volta si raggiunge dal parcheggio posto sulla ex Strada Statale 294 all'altezza di \"Somalbosc\" (Cimalbosco, 1550\u00a0m) in circa 20 minuti. Dalla Madonnina si segue il segnavia 417 del CAI scendendo al laghetto dei Campelli (1680\u00a0m), che costituisce una rarir\u00e0 geologica in ambiente morenico, da cui inizia la vera e propria ascensione. Si risale quindi un ripido ghiaione, per portarsi quindi al Passo delle Ortiche (2292\u00a0m), sullo spartiacque tra la Valle di Scalve e la valle di Lozio. Dal valico in pochi minuti si raggiunge la vetta, sormontata da una croce in ferro.\nPer quanto concerne invece le vie con difficolt\u00e0 alpinistica, sono da segnalare alcuni itinerari su roccia che riguardano la parete settentrionale. Per esempio, la \"Via Cassin\" sullo spigolo nord \u00e8 piuttosto conosciuta poich\u00e9 fu aperta, nel 1934, dal famoso alpinista Riccardo Cassin. La via ha difficolt\u00e0 fino al VI grado (se effettuata in arrampicata libera), o A0 e V grado (se con passaggi in artificiale).\nRifugi e bivacchi.\nEsistono due rifugi di supporto a quanti vogliano salire il Cimone della Bagozza o comunque avvicinarsi alle sue pareti settentrionali.\nIl Rifugio Cimone della Bagozza, situato lungo la ex Strada Statale 294 circa 8 km a monte di Schilpario in localit\u00e0 Cimalbosco (\"Somalbosc\", 1550\u00a0m), e quindi raggiungibile in automobile. Il rifugio, di propriet\u00e0 e gestione private, \u00e8 aperto tutto l'anno.\nIl Rifugio Campione, aperto all'inizio degli anni 2010, \u00e8 posto alla quota di 1947 m nelle vicinanze del Passo dei Campelli, sul versante camuno in comune di Ono San Pietro. Aperto tutti i giorni da met\u00e0 giugno a met\u00e0 settembre, e nei soli fine settimana nel resto dell'anno. Si raggiunge in un'ora e mezza circa di cammino seguendo la strada sterrata che, partendo dalla localit\u00e0 Cimalbosco, supera il Passo dei Campelli."}
{"id": "1305177", "revid": "92723", "url": "https://it.wikipedia.org/wiki?curid=1305177", "title": "Carl Menger", "text": "Fu il fondatore della scuola austriaca di economia, nota per aver contribuito allo sviluppo della teoria dell'utilit\u00e0 marginale che confutava la classica teoria del valore-lavoro sviluppata da Adam Smith e David Ricardo, e portata alle estreme conseguenze da Karl Marx.\nBiografia.\nMenger nacque il 28 febbraio 1840 a Nowy S\u0105cz, cittadina della Polonia, al tempo facente parte della Galizia (Impero austro-ungarico). Nacque in una famiglia della piccola nobilt\u00e0: il padre, Anton era un avvocato, mentre la madre, Caroline, era figlia di una famiglia di mercanti boemi molto benestante. Aveva anche due fratelli, Anton e Max, entrambi diventati famosi avvocati.\nDopo aver frequentato il \"gymnasium\" studi\u00f2 giurisprudenza all'Universit\u00e0 di Praga e a quella di Vienna e successivamente ottenne il dottorato in legge all'Universit\u00e0 Jagellonica di Cracovia. Negli anni '60 Menger, lasciata la scuola, svolse il lavoro di giornalista e di analista di mercato per la \"Lemberger Zeitung\" a Leopoli, Ucraina, e per la \"Wiener Zeitung\" di Vienna.\nFu proprio in questi anni che Menger focalizz\u00f2 le sue attenzioni sulle discrepanze tra le teorie degli economisti classici sulla formazione del prezzo e il reale funzionamento del mercato. Nel 1867 inizi\u00f2 un approfondito studio dell'economia politica, studio che culmin\u00f2 con la pubblicazione avvenuta nel 1871 dei \"Principi di economia pura\" (Grunds\u00e4tze), ovvero l'opera che ha gettato le basi della scuola austriaca. Fu proprio in questo lavoro che Menger confut\u00f2 la teoria del valore-lavoro con il marginalismo, di cui egli fu uno dei padri.\nNel 1872 Menger venne assunto alla facolt\u00e0 di giurisprudenza all'Universit\u00e0 di Vienna e, contemporaneamente all'attivit\u00e0 in facolt\u00e0, insegn\u00f2 finanza ed economia attraverso una serie di seminari e scritti. Nel 1873 ricevette la cattedra di economia all'universit\u00e0, all'et\u00e0 molto giovane di 33 anni.\nNel 1876 Menger entr\u00f2 sotto la tutela di Rodolfo d'Asburgo-Lorena, principe ereditario d'Austria e figlio di Francesco Giuseppe I d'Asburgo. Per due anni Menger accompagn\u00f2 il principe in tutti i suoi viaggi, nell'Europa continentale prima e nell'arcipelago britannico poi. Svolse anche un ruolo importante nella stesura del pamphlet del principe, col quale si criticava duramente l'aristocrazia austriaca. La sua collaborazione con Rudolf d'Asburgo termin\u00f2 nel 1889 con il suicidio di quest'ultimo (vedi Fatti di Mayerling).\nNel 1878 il padre di Rodolfo, l'imperatore Francesco Giuseppe I d'Asburgo, nomin\u00f2 Menger segretario della politica economica a Vienna. Gli venne conferito il titolo di consigliere di corte (\"Hofrat\") e nel 1900 divenne membro della Camera dei signori d'Austria.\nIn una posizione sicura e di rilievo nel mondo accademico austriaco, Menger inizi\u00f2 una difesa, nonch\u00e9 una rivalutazione, delle teorie e dei metodi esposti in \"Principles of Economics\" del 1871. Da questo lavoro nacque nel 1883 la pubblicazione intitolata \"Ricerche sul metodo delle scienze sociali e dell'economia politica in particolare\" (\"Untersuchungen \u00fcber die Methode der Socialwissenschaften und der politischen Oekonomie insbesondere\"). Questo libro caus\u00f2 un acceso dibattito, durante il quale la scuola storica tedesca cominci\u00f2 a definire in modo irrisorio il pensiero di Menger e dei suoi studenti \"scuola austriaca\", enfatizzando il distaccamento definito degli \"austriaci\" dal pensiero economico tedesco di allora. Nel 1884 Menger rispose a queste critiche con il saggio intitolato \"Gli errori dello storicismo nell'economia tedesca\", saggio che non fece altro che acutizzare i contrasti e i dibattiti tra le due differenti scuole di pensiero economico. In questo periodo Menger cominci\u00f2 ad attrarre discepoli con idee analoghe, che sarebbero andati avanti ed avrebbero lasciato il segno nel campo economico, tra essi i pi\u00f9 notevoli furono Eugen von B\u00f6hm-Bawerk e Friedrich von Wieser.\nVerso la fine degli anni '80 Menger fu incaricato di guidare una commissione che elaborasse una riforma monetaria per l'impero. Fu proprio in questi anni che Menger elabor\u00f2 la sua teoria economica, attraverso una serie di scritti e pubblicazioni, tra cui spiccano \"La teoria del capitale\" (1888) e \"Sulle origini della moneta\" (1892). Nel 1903, dato il suo pessimismo sul mondo della cultura accademica tedesca, decise di rinunciare ad ogni incarico, compreso quello in facolt\u00e0, per concentrarsi sui suoi studi rimaneggiando la sua opera principale del 1871 apportandone ampie modifiche e specificazioni che saranno pubblicate postume solo nel 1923.\nMor\u00ec il 26 febbraio 1921 all'et\u00e0 di 80 anni.\nTeoria del valore soggettivo.\nCome altri economisti che seguirono, Menger si propone di contribuire a conferire all'economia lo stesso statuto delle scienze naturali, individuando i fenomeni pi\u00f9 semplici e servendosi di essi per spiegare quelli pi\u00f9 complessi. Individua quindi una legge causale nella soddisfazione di bisogni umani procurata a ciascun individuo da cose utili. Inaugura con ci\u00f2 quello che Joseph Schumpeter definir\u00e0 \"individualismo metodologico\": la fondazione dell'analisi economica esclusivamente sul comportamento degli individui, non pi\u00f9 di \"classi\" di individui (proprietari fondiari, capitalisti, lavoratori) come nell'economia classica.\nMenger precisa che l'utilit\u00e0 di un bene \u00e8 requisito necessario ma non sufficiente per farne oggetto dell'economia. Un bene \u00e8 \"economico\" se la quantit\u00e0 che se ne desidera \u00e8 superiore a quella disponibile.\nSe la quantit\u00e0 disponibile di un bene economico diminuisce, ci\u00f2 comporta necessariamente la minore soddisfazione di un bisogno. Il valore di singole quantit\u00e0 di un bene risiede quindi nella maggiore o minore soddisfazione che possono causare. Beni diversi hanno valori diversi perch\u00e9 procurano soddisfazioni di diversa entit\u00e0 per motivi sia soggettivi che oggettivi. \u00c8 soggettiva l'importanza attribuita a ciascun bene (il cibo \u00e8 pi\u00f9 importante del tabacco). Quanto ai motivi oggettivi, Menger argomenta che un bene pu\u00f2 spesso soddisfare pi\u00f9 bisogni e che, essendo la sua disponibilit\u00e0 limitata (per la definizione stessa di \"bene economico\"), ciascun individuo, disponendo di una data quantit\u00e0 del bene, soddisfa prima i bisogni pi\u00f9 importanti, poi via via quelli meno importanti, fin dove pu\u00f2. Il valore del bene \u00e8 dato dall'importanza dell'ultimo bisogno (in ordine di importanza) che riesce a soddisfare.\nIl valore ha quindi per Menger un carattere \"soggettivo\" ed i beni oggetto di scambio non rappresentano eguali quantit\u00e0 di valore in senso oggettivo.\nIl carattere di soggettivit\u00e0 del valore economico (non tanto il \"valore di scambio, ma il \"valore d'uso per produrre, e soprattutto il \"valore d'uso per il godimento), e quindi la sua teoricamente possibile tendenza asintotica all'assoluto, all'infinito, non raggiungibile da alcun prezzo, permette di non confondere mai pi\u00f9 \"costo\" (oggettivo e misurabile) e \"valore\" (teoria del valore-lavoro), ma anche \"prezzo\" (convenzionale, oggettivabile, misurabile) e \"valore\" (teorie del profitto), perci\u00f2 permette di non confondere mai pi\u00f9 le teorie del valore con le \"teorie del prezzo\", e infine permette di non confondere il \"profitto\" con le forme di \"surplus\" produttivo (magari diffuso) senza profitto nominale, tra cui le importanti conseguenze del prezzo di costo generalizzato della concorrenza perfetta studiata soprattutto da L\u00e9on Walras.\nSi ha scambio tra gli individui A e B se A ha beni che valgono per lui meno di quanto valgono per B, e viceversa. Ad esempio, se A ha 100 unit\u00e0 di grano che valgono per lui almeno 40 unit\u00e0 di vino, non dar\u00e0 mai pi\u00f9 di 100 unit\u00e0 di grano per 40 unit\u00e0 di vino; se B ha 40 unit\u00e0 di vino che valgono per lui almeno 80 unit\u00e0 di grano, non ceder\u00e0 mai 40 unit\u00e0 di vino per meno di 80 unit\u00e0 di grano. Lo scambio tra i due \u00e8 quindi possibile: \u00e8 sufficiente che A dia meno di 100 unit\u00e0 di grano per il vino di B e B riceva per esso almeno 80 unit\u00e0 di grano. Sono economicamente possibili tutte le combinazioni intermedie (40 unit\u00e0 di vino di B contro 80, 81, ..., 90, ..., 95, ...100 unit\u00e0 di grano di A); tuttavia, gli sforzi opposti dei due individui di raggiungere ciascuno la maggiore soddisfazione per s\u00e9 tende a far prevalere, per Menger, la media dei due estremi. Il prezzo di 40 unit\u00e0 di vino sar\u00e0 quindi dato da 90 unit\u00e0 di grano e risulter\u00e0 determinato solo da fattori soggettivi."}
{"id": "1305180", "revid": "1652134", "url": "https://it.wikipedia.org/wiki?curid=1305180", "title": "Gennaro Mortati", "text": "\u00c8 stato un fervente garibaldino nella campagna del Tirolo del 1866.\nBiografia.\nPartecip\u00f2 a tutti i moti insurrezionali che dal 1848 al 1860 scaturirono contro la casa borbonica di Napoli. Nel 1860 si arruol\u00f2 nel Regio esercito sabaudo, frequentando l'Accademia militare di Modena.\nDimessosi da ufficiale nel 1863, si iscrisse all'universit\u00e0 di Firenze ma, nel 1866, con lo scoppio della terza guerra di indipendenza contro l'impero austroungarico, si arruol\u00f2 volontario a Como nel Corpo Volontari Italiani di Garibaldi.\nNominato sottotenente nella 2\u00aa compagnia del 2\u00ba Reggimento Volontari Italiani, comandata dal capitano Tommaso Marani, si copr\u00ec di gloria nella battaglia di Ponte Caffaro del 25 giugno e nella battaglia di Pieve di Ledro del 18 luglio, meritandosi a guerra finita una medaglia d'argento al Valor Militare.\nCongedato, si dedic\u00f2 all'insegnamento della storia e della filosofia."}
{"id": "1305184", "revid": "599013", "url": "https://it.wikipedia.org/wiki?curid=1305184", "title": "Ora di Changbai", "text": "L'ora di Changbai era un fuso orario esistito nella Repubblica di Cina tra 1912 e 1949.\nCorrispondeva all'ora solare media alla longitudine 127 \u00b0 30' E, cio\u00e8 8 ore e 30 minuti in anticipo rispetto al GMT. Doveva il suo nome ai monti Changbai che segnano parte della frontiera tra Cina e Corea.\nLa Repubblica di Cina divise il paese nel 1912 in cinque fusi orari (GMT+5:30, GMT+6, GMT+7, GMT+8 e GMT+8:30). L'ora di Changbai, la pi\u00f9 orientale, interessava le divisioni amministrative seguenti:\nDopo la guerra civile cinese, nel 1949, il partito comunista prese il controllo della Cina continentale e il governo della Repubblica di Cina fu esiliato a Taiwan. La Repubblica popolare cinese stabil\u00ec il fuso orario unico GMT+8 (oggi UTC+8) per tutto il paese."}
{"id": "1305185", "revid": "38120", "url": "https://it.wikipedia.org/wiki?curid=1305185", "title": "Che campioni Holly &amp; Benji!!!", "text": ""}
{"id": "1305197", "revid": "712828", "url": "https://it.wikipedia.org/wiki?curid=1305197", "title": "Netto Special", "text": ""}
{"id": "1305202", "revid": "767487", "url": "https://it.wikipedia.org/wiki?curid=1305202", "title": "Ti amo (Vasco Rossi)", "text": "Ti amo \u00e8 una raccolta di successi del cantautore italiano Vasco Rossi, pubblicata nel 2006. Questa raccolta \u00e8 analoga ad altre due dello stesso editore, aventi lo stesso titolo, dedicate a Lucio Battisti e Mina."}
{"id": "1305210", "revid": "339392", "url": "https://it.wikipedia.org/wiki?curid=1305210", "title": "Ecologista", "text": ""}
{"id": "1305211", "revid": "38120", "url": "https://it.wikipedia.org/wiki?curid=1305211", "title": "Che campioni Holly &amp; Benji", "text": ""}
{"id": "1305212", "revid": "38120", "url": "https://it.wikipedia.org/wiki?curid=1305212", "title": "Che campioni Holly e Benji", "text": ""}
{"id": "1305213", "revid": "38120", "url": "https://it.wikipedia.org/wiki?curid=1305213", "title": "Che Campioni Holly e Benji", "text": ""}
{"id": "1305216", "revid": "38120", "url": "https://it.wikipedia.org/wiki?curid=1305216", "title": "Che Campioni Holly &amp; Benji", "text": ""}
{"id": "1305218", "revid": "38120", "url": "https://it.wikipedia.org/wiki?curid=1305218", "title": "Che Campioni Holly &amp; Benji!", "text": ""}
{"id": "1305219", "revid": "38120", "url": "https://it.wikipedia.org/wiki?curid=1305219", "title": "Che Campioni Holly e Benji!", "text": ""}
{"id": "1305221", "revid": "38120", "url": "https://it.wikipedia.org/wiki?curid=1305221", "title": "Che campioni Holly e Benji!", "text": ""}
{"id": "1305222", "revid": "38120", "url": "https://it.wikipedia.org/wiki?curid=1305222", "title": "Che campioni Holly &amp; Benji!", "text": ""}
{"id": "1305223", "revid": "767487", "url": "https://it.wikipedia.org/wiki?curid=1305223", "title": "Pablo \u00c1lvarez Men\u00e9ndez", "text": "Possiede anche il passaporto italiano.\nCarriera.\nClub.\nDopo un anno nella formazione uruguaiana del , viene acquistato dalla nell'estate 2007. Dopo l'esordio nel finale della gara di parte titolare nella partita Reggina-. Resta a Reggio Calabria anche la stagione seguente, in cui disputa 9 partite in un'annata conclusa con la retrocessione in Serie B della squadra.\nIl 21 luglio 2009 la Reggina lo cede in prestito con diritto di riscatto al . A fine stagione, dopo pi\u00f9 di 20 partite disputate nel campionato polacco, tale diritto non viene esercitato e rientra alla Reggina per fine prestito. Il 31 agosto 2010, ultimo giorno di calciomercato, passa in prestito ai greci del , con cui gioca 16 partite.\nTornato a Reggio Calabria, resta ai margini della squadra e viene messo fuori rosa. Nel gennaio 2012 risolve consensualmente il suo contratto con la squadra amaranto per tornare in Uruguay, al .\nNazionale.\nHa collezionato anche una presenza con la Nazionale uruguaiana nel 2007."}
{"id": "1305230", "revid": "1005847", "url": "https://it.wikipedia.org/wiki?curid=1305230", "title": "Emirato di Ajman", "text": "L'emirato di \u02bfAjman (, traslitterato anche \u02bfU\u011fm\u0101n) \u00e8 il pi\u00f9 piccolo Stato membro degli Emirati Arabi Uniti. Ha una superficie di 250 km\u00b2 e la capitale \u00e8 la citt\u00e0 di Ajm\u0101n.\nSituata sul bordo del Golfo Persico comprende due \"enclave\" agricole nell'interno del paese: Ma\u1e63f\u016bt (a 110 km a SE) e Man\u0101ma (60 km a E).\nLa principale attivit\u00e0 economica \u00e8 l'agricoltura, con le colture di datteri, e la pesca.\nLa sua popolazione \u00e8 di circa 505.000 abitanti (nei primi anni novanta erano 64.000), principalmente raggruppati nella capitale omonima. La popolazione ha conosciuto una forte crescita in questi ultimi anni a causa dell'immigrazione proveniente dagli altri emirati di Dubai e di Sharja (arabo Sh\u0101riqa), come pure da altri paesi.\nSuo sovrano attuale \u00e8 l'Emiro \"Shaykh\" \u1e24umayd bin R\u0101shid al-Nu\u02bfaym\u012b. Il principe ereditario \u00e8 \"Shaykh\" \u02bfAmm\u0101r bin \u1e24umayd al-Nu\u02bfaym\u012b."}
{"id": "1305235", "revid": "72502575", "url": "https://it.wikipedia.org/wiki?curid=1305235", "title": "Effetto notte (tecnica)", "text": "Nel cinema, l'effetto notte (\"day for night\" in inglese) \u00e8 una tecnica utilizzata per simulare un'ambientazione notturna anche se le riprese sono effettuate alla luce solare.\nLa ragione del ricorso a questa tecnica risiedette inizialmente nella necessit\u00e0 di sopperire a problemi fotografici dell'impressione della pellicola: al descrescere della luminosit\u00e0 occorre infatti una maggiore sensibilit\u00e0 della pellicola stessa, dato che nella ripresa cinematografica non \u00e8 possibile agire sul tempo di esposizione, visto il ritmo prefissato (o poco espandibile) della successione dei fotogrammi. La sensibilit\u00e0 del \"film\" fu accresciuta solo negli ultimi decenni del Novecento, quindi occorreva girare in diurna ed applicare accorgimenti per ottenere appunto artificialmente l'effetto di una scena notturna.\nUna delle soluzioni pi\u00f9 usate fu quella di utilizzare filtri colorati davanti all'obiettivo, principalmente i filtri blu con pellicole a colori; una tecnica usata con le pellicole in bianco e nero consisteva nell'usare un filtro giallo, allo scopo di rendere nero il cielo. Oppure, quando lo sviluppo tecnologico lo consent\u00ec, la sottoesposizione. \nLe tecnologie digitali consentono oggi di effettuare riprese ordinarie, demandando alla postproduzione l'applicazione dell'effetto. "}
{"id": "1305238", "revid": "599013", "url": "https://it.wikipedia.org/wiki?curid=1305238", "title": "La Vestale", "text": ""}
{"id": "1305240", "revid": "1431409", "url": "https://it.wikipedia.org/wiki?curid=1305240", "title": "Cuore d'Africa", "text": "Cuore d'Africa (\"Wild at Heart\") \u00e8 una serie televisiva britannica trasmessa dal canale televisivo ITV.\nStoria.\nLa serie ha iniziato ad essere trasmessa nel gennaio 2006 in Inghilterra, continuando per sette stagioni ed \u00e8 stata chiusa nel 2012 con un doppio episodio di due ore. \u00c8 stata girata in esterni al \"Glen Country Lodge\", una riserva di caccia di circa 1500 ettari che ospita una parte della fauna africana, tra cui leoni, giraffe, ghepardi, ippopotami e bufali. Il posto si trova a Broederstroom in Sudafrica.\nIl cast principale include Stephen Tompkinson nei panni di Danny Trevanion; Amanda Holden, che impersona la moglie di Danny Sarah (morta nella terza stagione); Lucy-Jo Hudson, come la figlia di Danny Rosie; Deon Stewardson nei panni di Anders Duplessis. Alba Steele \u00e8 apparsa regolarmente nelle stagioni 4, 5 e 6 come Alice Collins per scomparire nella settima stagione, tranne un episodio, a causa di un lungo congedo per maternit\u00e0, ed infine tornare per lo speciale di chiusura.\n\"Cuore d'Africa\" era immensamente popolare nel Regno Unito, con picchi di ascolti di circa 10 milioni di telespettatori e una media mai inferiore ai 7,5 milioni in ogni stagione. Lo puntata finale di due ore \u00e8 stata girata a \"Leopards Den\" nel settembre 2012 e messa in onda il 30 dicembre 2012 su ITV. Subito dopo la fine dell'episodio, la rete ha mandato in onda un documentario di un'ora intitolato realizzato dietro le quinte del serial.\nIn Italia la trasmissione \u00e8 iniziata il 26 gennaio 2006.\nLa serie ha avuto un remake statunitense, \"L'Africa nel cuore\", composto da 13 episodi; gli ascolti molto bassi impedirono per\u00f2 qualsiasi seguito.\nEpisodi.\nDurante l'estate 2013 La7 ha trasmesso le stagioni 4-7 della serie ogni domenica alle 14.40 con due episodi settimanali (tranne gli ultimi cinque della settima ed ultima stagione spostati alle 11.40 sempre della domenica con due episodi per volta)."}
{"id": "1305245", "revid": "1005847", "url": "https://it.wikipedia.org/wiki?curid=1305245", "title": "Ajman", "text": "\u02bfAjm\u0101n (Arabo \u0639\u062c\u0645\u0627\u0646) \u00e8 la capitale dell'emirato di Ajman. La citt\u00e0 conta una popolazione di circa 489.000 abitanti, secondo i dati del 2017. \nL'area urbana della citt\u00e0 \u00e8 continua a quella della citt\u00e0 di Sharja sulla costa sud occidentale, che a sua volta \u00e8 contigua a quella di Dubai, formando cos\u00ec un'unica area urbana."}
{"id": "1305247", "revid": "812894", "url": "https://it.wikipedia.org/wiki?curid=1305247", "title": "Episodi di Futurama (seconda stagione)", "text": "La seconda stagione di \"Futurama\" and\u00f2 in onda originariamente negli Stati Uniti dal 21 novembre 1999 al 3 dicembre 2000 su Fox. La versione italiana fu trasmessa dal 12 ottobre 2000 al 6 dicembre 2002 su Italia 1. Questa stagione \u00e8 stato replicato su Italia 1 nel formato 16:9 in pillarbox.\n\"Il chip delle emozioni\".\nIl chip del titolo \u00e8 quello che il professor Farnsworth installa su Bender per costringerlo a provare emozioni umane. Dopo aver scaricato Mordicchio nel water e senza aver provato alcunch\u00e9 per questo, Bender viene costretto dal chip del professore a provare le stesse emozioni di Leela, la quale era molto legata all'animaletto. Bender scende nelle fogne per recuperare Mordicchio e, assieme ai compari della Planet Express, fa la conoscenza di un popolo di mutanti che vive nel sottosuolo e del terribile \"Merendeiro\".\n\"Zapp attore\".\nLa stupidit\u00e0 di Zapp Brannigan causa la distruzione del quartier generale del D.O.O.P., per cui il capitano viene congedato con disonore e ben presto, assieme a Kif, si riduce a vivere come un barbone. Il professor Farnsworth ha piet\u00e0 di loro e li ingaggia come nuovi membri dell'equipaggio: mentre Kif \u00e8 felice per essere trattato per la prima volta come un essere senziente e non uno sguattero, Brannigan si trova molto bene con Fry e Bender (sfaticati come lui) e assieme a loro progetta un piano per spodestare Leela dalla sua posizione di capitano della Planet Express e far diventare capitano Zapp. Il piano funziona e Zapp, ora capitano, vuole distruggere un pianeta abitato da esseri neutrali facendo schiantare la navetta. A Fry e Bender non resta che rivolgersi a Leela...\n\"Un colpo di testa\".\nLe elezioni per il titolo di Presidente della Terra sono aperte, ma nessuno sembra interessarsene perch\u00e9 i due candidati sono (letteralmente) due cloni. Quando una miniera di titanio crolla intrappolando i robot minatori al suo interno, il valore dell'elemento va alle stelle, perch\u00e9 indispensabile per poter creare altri robot. Il titanio \u00e8 presente nella composizione di Bender, per cui il robot decide di far soldi vendendo il proprio corpo alla testa di Richard Nixon, il quale decide di sfruttare l'opportunit\u00e0 per candidarsi come Presidente terrestre. Leela e Fry, i quali hanno capito che l'elezione a presidente di Nixon non porter\u00e0 a nulla di buono, cercheranno di incastrarlo con l'aiuto della testa di Bender in una maniera che ricorda molto lo scandalo Watergate: ci riusciranno, ma Nixon verr\u00e0 comunque eletto Presidente.\nBabbo Nasale.\nNel 3000 Natale si chiama Nasale, ma non \u00e8 questa l'unica differenza: tempo prima era stato creato anche un Babbo Natale robotico, il quale per\u00f2 era stato programmato male, per cui i suoi standard per giudicare se una persona abbia fatto la brava o no sono estremamente esigenti. Risultato: a Nasale le strade delle citt\u00e0 sono deserte perch\u00e9 tutti hanno paura di incontrare il violentissimo Babbo robot. Fry, per\u00f2, non lo sa e si reca in un negozio di animali per fare un regalo a Leela.\n\"Crostaceo in amore\".\nZoidberg inizia a comportarsi in modo bizzarro: per quelli della sua specie \u00e8 giunto il periodo dell'accoppiamento. Per questo chiede ai suoi amici della Planet Express di portarlo sul suo pianeta natale, in modo da partecipare ai rituali. Qui il dottor Zoidberg si innamora di Edna, una \"bellissima\" aliena. Nonostante (o forse a causa dei) i consigli di Fry, Zoidberg non riesce a riconquistare la sua amata; tuttavia, alla fine dell'episodio, si scopre che i maschi della sua specie muoiono dopo essersi accoppiati, per cui Zoidberg si salva.\n\"San Valentino decollato\".\nFry e Amy vanno a fare un giro nello spazio sull'auto di lei, e Fry scopre di essersi innamorato della ragazza; quando lei fa capire di non volere un'avventura ma una storia seria, Fry cerca di farle capire che non \u00e8 pi\u00f9 interessato, ma agitandosi provoca un incidente nel quale rimane gravemente ferito. Il dottor Zoidberg riesce a salvarlo, ma a caro prezzo: impianta infatti la testa di Fry (rimasto decapitato nell'incidente) sul corpo di Amy e costringendoli cos\u00ec a passare insieme la festivit\u00e0 di San Valentino. Intanto Bender apre un'agenzia di appuntamenti.\n\"Il male minore\".\nPuntata tutta incentrata sul gioco di equivoci tra Bender e Flexo, un robot identico a lui ma con l'unica differenza di un pizzetto magnetico. Il Prof. Farnsworth si serve di entrambi i robot per consegnare un preziosissimo diadema al concorso di Miss Universo, e quando questo viene rubato Fry e Leela sospettano subito di Flexo, ma non tutto \u00e8 come sembra.\n\"Il Bender furioso\".\nAl cinema, Bender attacca briga con un massiccio robot e lo stende involontariamente: si scopre che quel robot era un campione della \"Lega per il Combattimento fra Robot\" e un impresario scrittura Bender per una serie di combattimenti. I primi incontri sono fin troppo facili da vincere, ma ben presto Bender scopre che i match sono pilotati ed \u00e8 sempre il robot pi\u00f9 popolare a vincere; quando la sua popolarit\u00e0 \u00e8 in calo, gli restano solo due possibilit\u00e0: o continuare la carriera nei panni dell'imbarazzante \"Transbender\", o finire distrutto dal suo prossimo avversario. A quel punto Bender chiede l'aiuto di Leela, la quale accetta solo quando scopre che l'allenatore dell'ultimo avversario di Bender \u00e8 una vecchia conoscenza con cui ha un conto in sospeso.\n\"Hai voluto il biciclope?\".\nI membri della Planet Express navigano in un ambiente di realt\u00e0 virtuale che rappresenta l'internet del futuro, e durante un furioso deathmatch di qualche sparatutto online Leela intravede un altro esponente della sua razza. Fatte alcune ricerche, Leela scopre che Alcazar (questo il nome del ciclope) vive su un lontano pianeta e che lei e lui sono gli ultimi superstiti della loro razza. Leela si reca assieme agli altri su questo pianeta e acconsente alla richiesta di Alcazar di sposarlo. Fry e Bender, intanto, girando per il pianeta scoprono che Alcazar \u00e8 un gigantesco imbroglione: egli \u00e8 in effetti una creatura mutaforma che ha gi\u00e0 ingannato diverse creature spaziali facendo loro credere di essere l'ultimo esponente delle loro razze e convincendole a farsi sposare, per guadagno personale.\n\"L'onore ritrovato\".\nHermes sta per essere promosso a Burocrate di livello 35, ma una rissa causata da Bender mette a soqquadro il suo ufficio: per questo perde la promozione e viene costretto a passare una settimana di vacanza dall'ispettore Morgan Proctor. Proctor (che nonostante il nome \u00e8 una donna) diventa il nuovo burocrate della Planet Express e si innamora di Fry, proprio perch\u00e9 \u00e8 cos\u00ec sciatto e quindi in contrasto con il suo lavoro preciso e metodico. Bender scopre la tresca e Proctor, per impedire che si sappia in giro, scarica la memoria del robot su un dischetto che poi nasconde in una pila di documenti. Mentre Fry e gli altri si intrufolano nel quartier generale dei burocrati per cercare la memoria di Bender, Hermes e sua moglie cercano di sopravvivere al pianeta che hanno scelto come destinazione per le vacanze. Nell'episodio molto spesso si scherza sulle strutture burocratiche di molti paesi esagerandone i lati negativi come l'incomprensibile complessit\u00e0 e gli enormi tempi di attesa anche per cose semplici, come un uomo decrepito in fila che afferma di stare aspettando il certificato di nascita.\n\"Il mio clone\".\nIl professor Farnsworth inizia a preoccuparsi della sua mortalit\u00e0, e per questo crea un clone dodicenne di se stesso chiamato \"Cubert\", il quale diventer\u00e0 suo successore. Quando scopre che Cubert non \u00e8 interessato alla scienza, il professore lo giudica un altro dei suoi esperimenti falliti e quindi accetta il suo destino: essere portato da alcuni robot sulla \"Stella vicina alla morte\", un pianeta artificiale dove tutte le persone con pi\u00f9 di 160 anni sono mandate a morire (si scopre infatti che il professore aveva mentito affermando di avere 150 anni, in realt\u00e0 ne ha 10 in pi\u00f9). Con l'aiuto di Cubert, Fry e gli altri tentano di sottrarre Farnsworth al suo destino.\n\"Profondo Sud\".\nI membri della Planet Express vanno a pesca e Bender lancia in mare un amo enorme legato a un filo indistruttibile: un pesce gigantesco abbocca e trascina l'astronave sott'acqua. Grazie a speciali pillole ideate dal prof. Farnsworth, Leela e la ciurma riescono a camminare sul fondo del mare, scoprendo anche una civilt\u00e0 di uomini-pesce...che si riveler\u00e0 essere la citt\u00e0 di Atlanta, sprofondata in seguito a un cataclisma! La caffeina sprigionata dagli stabilimenti della Coca-Cola ha fatto il resto, potenziando nel corso delle generazioni la trasformazione degli abitanti di Atlanta in tritoni e sirene. Fry conosce la sirena Ambrielle e se ne innamora, ma la vita sottomarina non \u00e8 semplice...\n\"La benda e la banda\".\nBender si unisce alla mafia robotica, ma uno dei suoi incarichi sar\u00e0 dover sequestrare un carico di sigari pregiati...alla Planet Express! Bender deve quindi destreggiarsi nel doppio ruolo di rapinatore e rapinato, aiutato dal fatto che Leela \u00e8 rimasta temporaneamente accecata da un incidente e Fry \u00e8 stato legato dai mafiosi.\n\"Il cibo parlante\".\nSu un lontano pianeta i membri della Planet Express trovano degli strani snack molto gustosi e li esportano sulla Terra, dove vengono chiamati \"scrocchiazeppi\" (\"popplers\"). Questi snack diventano estremamente popolari, ma si scopre che in realt\u00e0 non sono cibo, bens\u00ec la fase embrionale degli abitanti di Omicron Perseo VIII. Il re degli Omicroniani arriva sulla Terra deciso a fare una strage per questo oltraggio, ma si cerca di negoziare...\n\"Il giorno della mamma\".\nMamma viene festeggiata da moltissimi robot in occasione della Festa della mamma, dato che \u00e8 la proprietaria della pi\u00f9 grande fabbrica di robot. In questa occasione per\u00f2 li porta tutti sotto il suo controllo grazie a un chip nascosto, causando il caos ovunque. I membri della Planet Express decidono di sfruttare l'influenza del Professore, un tempo amante di Mamma, per convincerla a far cessare questa follia.\n\"Il gioco del Se Fossi...\".\nIl professore inventa un marchingegno che mostra che cosa succederebbe se...\n\"La macchina satanica\".\nUno zio di Bender muore e gli lascia in eredit\u00e0 il suo castello gotico, a condizione che ci passi una notte. Bender, per\u00f2, viene speronato da una macchina misteriosa e da quel momento ogni notte di luna piena si trasforma in una pericolosa \"Auto-che-era\" (traduzione errata per \"were-car\", ovvero \"auto mannara\"). Toccher\u00e0 a Fry risolvere questa situazione, andando alla ricerca dell'Auto-che-era originale e cercando di scoprire come spezzare la maledizione.\n\"Guerra dell'altro mondo\".\nFry e Bender si arruolano nell'esercito della Terra per godere degli sconti riservati ai soldati; sfortuna vuole che subito dopo la Terra dichiari guerra ad un pianeta di alieni a forma di sfera. Leela, preoccupata per la loro incolumit\u00e0, si traveste da uomo poich\u00e9 l'esercito non accetta donne e sotto il nome di \"Lee Lemon\" si fa arruolare. Durante un combattimento, Fry viene degradato per codardia, mentre Bender, che si \u00e8 lanciato su una bomba per evitare che colpisse altri soldati, diventa un eroe.Intanto, la testa di Richard Nixon manda Bender (dopo essere stato riparato) e la testa di Henry Kissinger a negoziare con i capi alieni: Leela per\u00f2, origliando, scopre che il piano di Nixon e Zapp Brannigan (comandante del plotone) \u00e8 quello di far esplodere una bomba potentissima inserita nel corpo di Bender, la quale dovrebbe innescarsi quando il robot pronuncer\u00e0 la sua parola preferita...\n\"Un amore sbucato dal passato\".\nFry e Bender prendono \"in prestito\" l'astronave della Planet Express per fare un giro del mondo, solo che la sede dell'azienda \u00e8 ancorata alla navetta e pertanto riceve danni ingenti. Il professore li licenzia entrambi, ma anche Leela perch\u00e9 si era scordata le chiavi nel cruscotto. Quando Leela re-impianta i \"chip della carriera\" a s\u00e9 e agli amici, commette un errore e per questo viene destinata a fare la fattorina per una pizzeria, mentre Fry prende il suo posto come responsabile della criogenia. A questo punto egli scopre che una delle persone che dovranno essere scongelate \u00e8 Michelle, la sua fidanzata negli anni '90. La ragazza non riesce ad abituarsi al futuro, cos\u00ec Fry decide di congelarsi nuovamente per 1000 anni insieme a lei per provare le sue stesse sensazioni..."}
{"id": "1305250", "revid": "1723352", "url": "https://it.wikipedia.org/wiki?curid=1305250", "title": "Brixia Tour 2005", "text": "Il Brixia Tour 2005, quinta edizione della corsa, si svolse in tre tappe dal 22 al 24 luglio 2005, per un percorso totale di 476,1\u00a0km. Fu vinto dall'italiano Emanuele Sella della Ceramiche Panaria-Navigare, che termin\u00f2 la gara in 11h30'57\"."}
{"id": "1305252", "revid": "1500233", "url": "https://it.wikipedia.org/wiki?curid=1305252", "title": "UTC-8", "text": "UTC-8 \u00e8 un fuso orario, in ritardo di 8 ore sull'UTC.\nZone.\n\u00c8 utilizzato nei seguenti territori:\nGeografia.\nUTC-8 corrisponde a una zona di longitudine compresa tra 112,5\u00b0 E e 127,5\u00b0 E e l'ora utilizzata corrispondeva all'ora solare media del 120\u00ba meridiano ovest.\nNegli Stati Uniti e in Canada, il fuso orario \u00e8 chiamato \"Pacific Standard Time\" (PST).\nOra legale.\nLe regioni americane situate in questo fuso orario adottano l'ora legale, passando a UTC-7.\nLe isole Pitcairn e Clipperton non osservano l'ora legale.\nReciprocamente, le parti dell'Alaska a UTC-9 si ritrovano in estate a UTC-8."}
{"id": "1305254", "revid": "38120", "url": "https://it.wikipedia.org/wiki?curid=1305254", "title": "Captain Tsubasa J", "text": ""}
{"id": "1305255", "revid": "38120", "url": "https://it.wikipedia.org/wiki?curid=1305255", "title": "Capitan Tsubasa J", "text": ""}
{"id": "1305257", "revid": "38120", "url": "https://it.wikipedia.org/wiki?curid=1305257", "title": "Capitan Tsubasa j", "text": ""}
{"id": "1305258", "revid": "38120", "url": "https://it.wikipedia.org/wiki?curid=1305258", "title": "Captain Tsubasa j", "text": ""}
{"id": "1305260", "revid": "38120", "url": "https://it.wikipedia.org/wiki?curid=1305260", "title": "Captain Tsubasa World Youth Hen", "text": ""}
{"id": "1305261", "revid": "106456", "url": "https://it.wikipedia.org/wiki?curid=1305261", "title": "Moneta di conto", "text": "Una moneta di conto o valuta di conto \u00e8 una valuta che \u00e8 utilizzata nella contabilit\u00e0, ma che non subisce nessun deperimento materiale o pi\u00f9 in generale non ha mai una sua esistenza fisica, essendo utilizzata come semplice misura del valore dei beni (cosiddetta funzione di \"numerario\").\nA volte, nel tempo, da unit\u00e0 di conto (o meglio moneta di conto) teorica assume in seguito anche carattere fisico diventando moneta reale o denaro contante. Oppure, all'opposto, prima esisteva un tempo addirittura come contante vero e proprio, ma poi successivamente a causa del deterioramento della moneta ha assunto la funzione di mero riferimento (standard) teorico.\nContrapposta alla valuta o moneta di conto teorica era la moneta di valuta effettiva, che per lo pi\u00f9 recava sul rovescio la dicitura \"specie\", come ad es. il \"tallero-specie\" nel XVIII e XIX secolo.\nL'unit\u00e0 monetaria della valuta di conto serviva inoltre per confrontare i valori delle monete nominali nazionali e straniere non coniate secondo il titolo monetario prescritto ed era la base del confronto monetario nelle \"tabelle di conversione\" utilizzate ufficialmente da commercianti e autorit\u00e0. Oltre a ci\u00f2, dagli albori dell'era moderna fino al XIX secolo avanzato, essa svolse un ruolo importante in molti contratti commerciali ultraregionali, perch\u00e9 spesso sul posto si pagava fisicamente con denaro regionale avente un diverso titolo (ossia un diverso peso in metallo prezioso).\nPer lungo tempo, ad esempio, il \"Reichstaler\" o tallero imperiale fu la moneta di conto universale in Germania, sebbene inizialmente ancora intorno al 1580 esso esistesse come moneta di pieno valore. Solo Federico il Grande riport\u00f2 in seguito, con il nuovo \"Reichstaler\" prussiano coniato a partire dal 1750, la valuta di conto in armonia con la valuta reale attraverso la riforma monetaria graumanniana (ossia quella operata da Johann Philip Graumann, il direttore generale della zecca imperiale).\nIl Goldmark tedesco dal 1871 fino al 1914, introdotto mediante le monete d'oro da 10 e 20 marchi, poteva parimenti essere considerato come valuta di conto teorica e pratica, poich\u00e9 lo Stato s'impegnava a sostituire senza costi anche gli esemplari consumati, che gi\u00e0 cadevano leggermente al di sotto del peso tollerabile in metallo nobile, mediante monete di pieno valore in termini di peso. Questo non valse per esempio in Gran Bretagna per la sovrana d'oro coniata (1 lira sterlina), che in seguito, svalutata, fu accettata ancora soltanto in pagamento. Tuttavia la lira sterlina, prima del 1817, fu moneta di conto teorica (misura numerica) quando non era ancora coniata come sovrana d'oro; valeva 20 scellini d'argento teoricamente di peso completo, ossia 240 \"pence\".\nL'unit\u00e0 di conto europea (\"European Currency Unit\", ECU), la precorritrice dell'euro, era una pura valuta di conto, poich\u00e9 non esistevano contanti in ECU - tranne \"monete speciali\" con valore celebrativo, simili a medaglie. Una valuta di conto simile era il \"rublo convertibile\", che valeva a fini di compensazione negli scambi di merci tra gli ex paesi del blocco orientale.\nAnche in altri paesi vi furono rispettivamente valute e monete di conto. Cos\u00ec furono considerate in Svizzera la corona e la libbra, anche se monete con questo valore nominale non ebbero mai corso. In Russia il rublo fu utilizzato come moneta di conto molto tempo prima che fosse coniato il rublo vero e proprio.\nVi furono anche casi in cui da monete originariamente reali derivarono in seguito monete di conto e poi di nuovo monete reali.\nA partire dal 1300 circa, nell'area nord tedesca 12 centesimi valevano come 1 scellino in unit\u00e0 di misura, in seguito lo scellino d'argento del XIV secolo fu di nuovo messo in circolazione come moneta realmente coniata; prima dell'800, tuttavia, esso era gi\u00e0 esistito una volta perfino come \"solidus\" d'oro con un potere d'acquisto notevolmente superiore!"}
{"id": "1305263", "revid": "38120", "url": "https://it.wikipedia.org/wiki?curid=1305263", "title": "Capitan Tsubasa World Youth Hen", "text": ""}
{"id": "1305264", "revid": "7969", "url": "https://it.wikipedia.org/wiki?curid=1305264", "title": "Japanese domestic market", "text": ""}
{"id": "1305268", "revid": "712828", "url": "https://it.wikipedia.org/wiki?curid=1305268", "title": "Capitan Tsubasa World Youth", "text": ""}
{"id": "1305269", "revid": "287204", "url": "https://it.wikipedia.org/wiki?curid=1305269", "title": "Radoslav Nesterovic", "text": ""}
{"id": "1305273", "revid": "486946", "url": "https://it.wikipedia.org/wiki?curid=1305273", "title": "Captain Tsubasa World Youth", "text": ""}
{"id": "1305275", "revid": "38120", "url": "https://it.wikipedia.org/wiki?curid=1305275", "title": "World youth", "text": ""}
{"id": "1305279", "revid": "35707", "url": "https://it.wikipedia.org/wiki?curid=1305279", "title": "Vacanze per un massacro - madness", "text": ""}
{"id": "1305280", "revid": "767487", "url": "https://it.wikipedia.org/wiki?curid=1305280", "title": "Dante Micheli", "text": "Per la sua fisionomia era soprannominato \"Pampurio\" o \"Dantel\". \u00c8 scomparso nel 2012 all'et\u00e0 di 73 anni.\nCaratteristiche tecniche.\nImpostato in giovent\u00f9 come attaccante (ala o centravanti), nel corso degli anni ha trovato la sua collocazione tattica come mediano o mezzala, senza rinunciare a spingersi in zona d'attacco. Sul finire di carriera ha ulteriormente arretrato il proprio raggio d'azione, venendo spesso impiegato in difesa o con compiti di marcatura a centrocampo.\nCarriera.\nCalciatore.\nClub.\nFiglio d'arte (il padre era stato calciatore negli anni Trenta), inizia a giocare nel Sant'Egidio, piccola societ\u00e0 mantovana. Nel 1955, insieme a diversi compagni di squadra, viene acquistato dal , allenato da Edmondo Fabbri e partecipante al campionato di IV Serie. Pur essendo appena sedicenne, diventa subito titolare, impiegato prevalentemente come ala; contribuisce con 29 reti in tre stagioni all'ammissione alla Campionato Interregionale 1957-1958, e quindi alla promozione in Serie C nel 1958.\nNel campionato 1958-1959 Fabbri gli cambia collocazione tattica, spostandolo al ruolo di mediano: nonostante l'arretramento in campo, realizza 9 reti in campionato, ed \u00e8 tra i titolari del vittorioso spareggio-promozione contro il .\nNotato dagli osservatori di Paolo Mazza, nel 1959 passa alla SPAL, con cui esordisce in Serie A ventenne, il 20 settembre 1959. A Ferrara disputa una stagione da titolare, contribuendo al quinto posto finale dei ferraresi (miglior piazzamento della storia del club), e al termine del campionato Mazza lo cede alla . In maglia viola viene utilizzato come rincalzo a centrocampo, in alternativa a Renato Benaglia e Claudio Rimbaldo; disputa 14 partite di campionato, realizzando un unico gol sul campo del nonostante fosse stato vittima di un infortunio nei primi minuti di gioco. In quella stessa annata vince la Coppa Italia e Coppa delle Coppe, facendo parte dei cosiddetti \"Leoni di Ibrox\".\nDopo un anno in viola, nell'ottobre 1961 torna alla SPAL, inizialmente in prestito, e vi gioca altri tre campionati, ritrovando il posto da titolare. Nella Coppa Italia 1961-1962 realizza 3 reti, risultando il capocannoniere della competizione; va a segno anche nella finale, persa contro il per 2-1.\nNel 1964, dopo la retrocessione della SPAL, Micheli resta in Serie A passando al , appena promosso nella massima serie. Vi rimane per tre campionati da titolare, fino alla retrocessione del 1967, disputando anche alcune partite amichevoli in prestito al , nell'estate 1966; nel campionato 1966-1967 realizza 7 reti, record personale, risultando il secondo miglior marcatore della squadra dietro Vincenzo Traspedini. Nel novembre 1967, nel corso del mercato di riparazione, fa ritorno al Mantova, impegnato nella lotta per non retrocedere dalla Serie A. La stagione si conclude con la caduta in Serie B dei virgiliani, e Micheli rimane a Mantova, con i galloni di capitano. Nel campionato di Serie B 1970-1971 contribuisce, da difensore, all'ultima promozione del Mantova in Serie A; nella stagione successiva viene inizialmente accantonato, nell'ambito di una politica di svecchiamento della squadra, ma gi\u00e0 nelle prime partite viene reintegrato nella rosa dei titolari. La stagione tuttavia non \u00e8 fortunata, e si conclude con la retrocessione; Micheli rimane in forza al Mantova anche nel campionato 1972-1973, prima di chiudere la propria carriera agonistica a 34 anni.\nIn carriera ha totalizzato complessivamente 256 presenze e 26 reti in Serie A e 119 presenze e 4 reti in Serie B. Con 260 partite nel Mantova \u00e8 il terzo giocatore pi\u00f9 presente della storia del club, dopo Mirko Bellodi e Nicola Lampugnani.\nNazionale.\nHa giocato una partita in Nazionale giovanile, il 2 novembre 1960 a Newcastle contro l'Inghilterra (1-1).\nDirigente.\nLasciato il calcio giocato, inizia la carriera di dirigente in riva al Mincio, ricoprendo il ruolo di direttore sportivo; dopo una parentesi alla , nella stagione 1977-1978, torna a Mantova a partire dalla stagione 1978-1979, durante la quale subentra a Nardino Previdi. Vi rimane fino al 1982, operando in condizioni economiche spesso sfavorevoli, fino alle dimissioni rassegnate al termine del campionato 1981-1982. In seguito ricoprir\u00e0 lo stesso incarico nel , durante la stagione 1982-1983; anche in questo caso lascia la societ\u00e0 a causa delle difficolt\u00e0 economiche seguite alla retrocessione in Serie C2.\nNegli anni successivi collabora con , , Spezia e ; dopo aver subito un intervento al cuore nel 1985, diventa direttore generale del Cagliari, e l'anno successivo passa all'. Nel 1994 torna al Mantova, all'indomani del fallimento e della ripartenza dall'Eccellenza, occupandosi della ricostruzione della squadra e del vivaio in qualit\u00e0 di responsabile del settore giovanile."}
{"id": "1305281", "revid": "132406", "url": "https://it.wikipedia.org/wiki?curid=1305281", "title": "The Girl Guide Association of Barbados", "text": "The Girl Guide Association of Barbados (GGAB, in italiano Associazione Ragazze Guide delle Barbados) \u00e8 l'organizzazione nazionale del Guidismo nelle Barbados. Questa conta 3.863 membri (nel 2003). Fondata nel 1918 l'associazione diventa membro effettivo del World Association of Girl Guides and Girl Scouts (WAGGGS) nel 1969.\nL'emblema dell'associazione raffigura un tridente come nella bandiera delle Barbados sotto ad una stella a otto punte (\u06de).\nProgramma.\nL'associazione \u00e8 divisa in due sezione con cinque sotto sezioni in rapporto all'et\u00e0:"}
{"id": "1305282", "revid": "287204", "url": "https://it.wikipedia.org/wiki?curid=1305282", "title": "Capo Arkona", "text": "Capo Arkona (in tedesco \"Kap Arkona\") \u00e8 un promontorio nell'isola di R\u00fcgen nel Meclemburgo-Pomerania Anteriore, in Germania; costituisce la punta della penisola di Witte appena pochi chilometri a nord del Parco nazionale di Jasmund.\nPrima della riunificazione tedesca, era il punto pi\u00f9 settentrionale della Germania Est, sotto il nome \"Gellort\".\nSul capo sono presenti due antichi fari, uno edificato nel 1827, l'altro nel 1902. Il primo \u00e8 uno dei pi\u00f9 vecchi fari ancora esistenti del mar Baltico e venne costruito dal famoso architetto Karl Friedrich Schinkel.\nStoria.\nLa fortezza-tempio di Arkona era il centro religioso e politico del principato slavo dei Rani. Il tempio, che era dedicato alla divinit\u00e0 Svetovid, ospitava un importante oracolo equino al tempo degli Slavi, quando era diffusa la credenza che uno stallone bianco potesse decidere pace e guerra. \nNel 1168 Arkona venne distrutta dagli invasori danesi (vedi Absalon), questo evento precedette la cristianizzazione forzata degli abitanti della regione.\nAl giorno d'oggi \u00e8 restata solo circa un quarto dell'antica fortezza, visto che il promontorio di gesso sulla quale venne costruita \u00e8 stato lentamente eroso dal Baltico; attualmente sono in corso scavi finalizzati al suo recupero.\nIl nome del promontorio \u00e8 stato attribuito ad un transatlantico tedesco, il Cap Arcona. "}
{"id": "1305283", "revid": "35707", "url": "https://it.wikipedia.org/wiki?curid=1305283", "title": "Vacanze per un massacro", "text": ""}
{"id": "1305290", "revid": "486946", "url": "https://it.wikipedia.org/wiki?curid=1305290", "title": "Comunt\u00e0 Montana valli del Nure e dell'Arda", "text": ""}
{"id": "1305296", "revid": "2138421", "url": "https://it.wikipedia.org/wiki?curid=1305296", "title": "Maccarese", "text": "Maccarese \u00e8 una localit\u00e0 del Lazio facente parte della citt\u00e0 metropolitana di Roma Capitale, amministrativamente appartenente ai Comuni di Roma (zona Maccarese Nord) e Fiumicino, del quale \u00e8 una frazione comunale. \nFino al 1992 era interamente compresa nel Comune di Roma, ma l'area ricadente nell'ex Circoscrizione XIV pass\u00f2 sotto la giurisdizione della nuova Municipalit\u00e0, quando questa venne assegnata al Comune autonomo di Fiumicino.\nAttraversata dal fiume Arrone, che sfocia nel mar Tirreno, la localit\u00e0 - che si estende dall'aeroporto di Roma-Fiumicino al Tirreno e confina con la litoranea Fregene a nord-ovest - \u00e8 nota per l'omonima azienda agricola, Maccarese S.p.A., nata nel 1925 a seguito dei lavori di bonifica di questa zona dell'Agro romano.\nStoria.\nLe prime testimonianze di insediamenti stabili risalgono all'Et\u00e0 del rame (3400-2200 a.C.). In questo periodo venne impiantato un villaggio di capanne nella contrada che attualmente \u00e8 denominata \"Cerquete-Fianello\", situata nella parte meridionale del territorio di Maccarese (Manfredini \"et alii\", 2002). Il territorio prima della bonifica si presentava piuttosto paludoso, con due laghetti (ormai prosciugati), uno situato nella zona pi\u00f9 lontana dal centro e l'altro vicino al Castello di San Giorgio, chiamato anche \"Villa di San Giorgio\".\nDonato secondo la tradizione nel VI secolo da Santa Silvia madre di papa Gregorio I al monastero dei SS. Andrea e Gregorio al monte Celio insieme al resto della massa Claudiana, intorno al 1300 venne costruito il castello di Villa San Giorgio che ospit\u00f2 gli Alessandrini, gli Anguillara, i Normanni e successivamente i Mattei i quali nel corso del secolo XVI riunirono a \"Vaccarese\" le tenute di Cortecchia e Castello S. Giorgio, raggiungendo l'estensione totale di circa 1.700 rubbi pari ad oltre 3.000 ettari, con altre famiglie della nobilt\u00e0 romana ed enti religiosi &lt;br&gt;\nPer molto tempo, almeno fino a prima del XVII secolo, Maccarese era patria di malaria. A partire dal 1683 i Pallavicini acquistando la tenuta da Alessandro Mattei, divennero padroni di Maccarese, paese a cui si sentivano particolarmente legati, visti molti quadri che il principe aveva fatto dipingere e le sontuose feste che richiedeva in onore di San Giorgio. \nNella prima met\u00e0 del XVIII secolo per vicende matrimoniali la tenuta era pervenuta in possesso di Camillo Rospigliosi (1714-69).\nNel 1748 sappiamo che \u00e8 avvenuta la cattura di malintenzionati pirati, avvenuta da contadini e butteri provenienti da Maccarese. \nNell\u2019anno 1756 nasce ufficialmente la Festa popolare di San Giorgio a Maccarese, a partire da un invito religioso, in quanto si tratta di una festa nata dal culto del santo.\nNel 1793 il principe Rospigliosi port\u00f2 un gran lavoro di idraulica per quanto riguarda la distribuzione d\u2019acqua per i residenti e gli animali. Nel 1803 Giuseppe Rospigliosi, duca di Zagarolo fece costruire il Procoio di Primavera per attivit\u00e0 collegate all\u2019allevamento di bovini. \u00a0 \u00a0\nDopo la morte del principe Giuseppe, nel 1913, la tenuta di Maccarese venne data in concessione a vari enti. Nel gennaio 1925 un gruppo di istituti finanziari costituirono la Societ\u00e0 Generale per Imprese della Bonifica ed Irrigazioni (S.G.I.B.I) che acquist\u00f2 la Tenuta Maccarese S. Giorgio. Gi\u00e0 a partire dal 1915 era stato attuato da casa Rospigliosi un piano per la bonifica del territorio, ma venne rimandata, a causa di complicazioni dovute alla prima guerra mondiale.\nFallito il tentativo dei Rospigliosi di affrontare gli oneri di bonifica in prima persona per mantenerne la propriet\u00e0, la famiglia dovette cedere la tenuta a causa della grave crisi finanziaria che dovette affrontare dovuta al contemporaneo crollo dei prezzi dei terreni a causa della crescente offerta. Inizi\u00f2 nel 1925 la grande bonifica a Maccarese. La topografia, il terreno e il clima erano favorevoli allo sviluppo della malaria e per questo si \u00e8 dovuto lavorare affinch\u00e9 lo scorrere delle acque garantisse l\u2019igiene delle persone. In quell\u2019anno i terreni erano inondati a causa delle forti piogge e la vegetazione cresceva incontrastata. I terreni erano di quattro tipi: sabbiosi, misti argillosi e sabbiosi, mediamente argillosi ed estremamente argillosi. \nLa bonifica aveva come idea il prosciugare le terre, costruendo poi attraverso l\u2019irrigazione la perfetta circolazione idrica. La Soc Maccarese SAB fa disboscare gli alberi intorno alla zona allagata. Il 26 ottobre 1926 viene presentato e registrato il Progetto di Bonifica della Tenuta di Maccarese con distribuzione dell\u2019acqua per irrigazione e la sistemazione del terreno a uso agricolo. Per i lavori non bast\u00f2 la rete di canali dello scolo, ma per colmare le depressioni, assicurando pendenze regolari, occorse lavorare a mano. Per terminare il lavoro si scavarono canaletti regolari per riunire i residui e condurli presso i canali di scolo. Sempre nel 1926, a causa dell\u2019acqua stagnante e delle zanzare portatrici della malaria, venne costruito il primo ambulatorio per assistere gli operai. Questi ultimi erano provenienti da molte zone dell\u2019Italia, soprattutto dalla Campania, Sardegna e Veneto. Per quanto riguarda la lotta alla malaria, la Maccarese prese spunto dal Flit di Manetti e Roberts, realizzando il Flot, introducendo anche le zanzariere per finestre. Per Maccarese fu importante la costruzione del canale per acque di irrigazione, con un sistema che, salvo le dovute modifiche, \u00e8 a tutt\u2019ora in funzione. \u00a0 \nNel 1927 vennero costruiti il silos e il magazzino. A fine anni \u201990 il silos fu ceduto e venne rimodernato ed ampliato, per potersi meglio adattare alle evoluzioni tecnologiche. Venne inaugurato il 3 luglio 2001, sotto il nome di IPGRI con la presenza anche di Carlo Azeglio Ciampi e Giulio Andreotti. La struttura si occupa di conservazione e miglioramento delle risorse vegetali, occupandosi anche di biodiversit\u00e0. Nel 2009 prese il nome di \u201cBioversity International\u201d \u00a0 \nNel 1929 venne costruita la \u201cLatteria\u201d, nata per la lavorazione di latte e formaggi, \u00e8 stata inaugurata il 19 marzo 1930 da Benito Mussolini.\nNel corso della seconda guerra mondiale, i tedeschi stavano combattendo all\u2019interno del paese, venendo anche ospitati all\u2019interno del castello, mettendo in atto un progetto di allagamento di alcune zone per difendersi in caso di uno sbarco inglese o americano. Il 6 aprile 1943 ci fu un bombardamento alla stazione di Maccarese da parte di aerei americani che cercavano di contrastare la ritirata tedesca. Nel tentativo di distruggere la ferrovia vennero colpiti molti edifici, tra cui anche case.\nNel 1945 si inizia la costruzione e la consegna delle case da parte di Nelso Zambelli sotto il progetto Marchesini, per un totale di sedici abitazioni. Si tratta di case che ospitano due persone e sono a due piani, con scala esterna che fa raggiungere il piano superiore, che in alcuni casi poteva ospitare anche una costruzione da adibire a stalla per un cavallo o un magazzino. I terreni della tenuta di Maccarese vennero notevolmente allargati per via del continuo afflusso di acqua. Tuttavia tutto questo port\u00f2 a danni per quanto riguarda la produzione agricola, che costrinse molte famiglie a lasciare il territorio di Maccarese, che tuttavia si riprese bene, chiudendo l\u2019anno 1946 al meglio.\nNegli Anni cinquanta ci furono grandi problemi a livello economico. Nel 1956 iniziarono i lavori per il cavalcavia ferroviario, la cui funzione era di sopprimere il passaggio a livello della via ferroviaria Roma \u2013 Civitavecchia, infatti l\u2019aumento del traffico su strada e il transito dei treni aveva portato a un traffico ingestibile. L\u2019inaugurazione del cavalcavia avvenne il 21 dicembre 1956.\nNegli anni \u201980 Maccarese era la spina nel fianco del presidente del consiglio Romano Prodi, che gi\u00e0 nel 1983 aveva ricevuto una grande sconfitta per quanto riguarda le privatizzazioni. L\u2019imprenditore Edro Gabellieri, cerc\u00f2 di comprare Maccarese, ma la vendita venne bloccata dall\u2019alleanza tra comune di Roma e Giunta del Lazio, la vicenda fin\u00ec in tribunale, dove Gabellieri perse. A partire dal 1997 il ministero del tesoro completa la privatizzazione della societ\u00e0. Nel 2 agosto del 1998 l'azienda venne acquistata dalla \"Edizione Holding\" dei fratelli Benetton per 94 miliardi di lire.\nNel 1992, Maccarese venne aggregata al recente Comune Fiumicino, dopo un referendum \"separatista\" (prima faceva parte del comune di Roma).\nIl castello e la Torre Primavera.\nSi ha testimonianza dell'esistenza del castello gi\u00e0 a partire dal 1254, quando ospitava la famiglia nobile degli Alberteschi.\nNel 1300 ne divennero i proprietari gli Anguillara, famiglia di origine normanna devota a San Giorgio e che portarono la leggenda del drago che distruggeva le campagne: Si narra che il Papa avrebbe premiato con molta terra chiunque avesse ucciso la bestia.Nel 1569, Paolo Mattei restaur\u00f2 il castello, facendo aggiungere quattro bastioni laterali per renderlo pi\u00f9 sicuro in caso di attacchi.\nTra il XV e il XVI secolo il castello divenne propriet\u00e0 dei Rospigliosi, che lo tennero fino al 1923, anno in cui pass\u00f2 alla Societ\u00e0 di bonifica. I Rospigliosi, in occasione della festa di San Giorgio erano soliti organizzare celebrazioni di grandiosa portata. Il castello era inoltre il centro delle grandi e ricche aziende agricole dell\u2019Agro Romano.\nNel 1574, Ciriaco Mattei, a seguito dell'editto del Pontefice Pio IV, chiese la costruzione della Torre di Maccarese, detta oggi Torre Primavera. Essa si erge su circa 20 metri, per 12 metri di lunghezza su una pianta quadrata. \u00c8 composta da cinque piani, e una terrazza su cui erano conservate le armi. Lo scopo dell'edificio era di difendere la costa. Il castello e la torre sono in collaborazione, la torre aveva infatti il compito di avvistamento, essendo i due edifici in collegamento visivo, sarebbe stato semplice per chi di vedetta alla torre, avvisare immediatamente il castello. Durante il XX secolo venne abitata da famiglie che lavoravano per l\u2019Azienda di Maccarese.\nLa scuola elementare \"Ettore Marchiafava\".\nVenne iniziata la sua costruzione nel 1931, intitolata a un professore di medicina presso la Sapienza che aveva individuato una zanzara anofela, la \u201cterzana maligna\u201d, responsabile delle epidemie di malaria. Terza di una serie di scuole per bambini. La prima si situava presso il castello, la seconda, intitolata a Maria Montessori e situata vicino al villaggio San Giorgio. La terza sorse quando ormai non c\u2019era pi\u00f9 spazio per il numero sempre crescente di bambini che dovevano frequentare le scuole. L\u2019edificio ospitava bambini frequentanti dalla scuola materna alla scuola elementare, nonch\u00e9 una cucina e alloggi per gli insegnanti. Venne inaugurata all\u2019inizio dell\u2019anno scolastico 1932. \nLa chiesa parrocchiale \"San Giorgio\".\nLa chiesa venne costruita il 29 giugno 1939 dall\u2019impresa Mancini, si tratta di un edificio a pianta basilicale, dal tetto costruito in capriate in legno e contraffissi di stile romanico. Sono presenti due cappelle, situate ai lati della navata centrale. La cappella pi\u00f9 piccola, quella a destra, presentava la ricostruzione di una grotta e una statua di Nostra Signora di Lourdes, con accanto una riproduzione di Bernadette Soubirous, alla quale apparve pi\u00f9 volte la Madonna. La chiesa verr\u00e0 poi inaugurata il 2 giugno del 1940.\nNel 1989 sub\u00ec un restauro, il tetto in legno sar\u00e0 infatti sostituito da uno di cemento e venne cambiata anche nel suo interno, infatti si attu\u00f2 un cambiamento all\u2019altare, venne rivestita di colonne portanti con mattoni e venne rimosso l\u2019intero contenuto della cappella, compresi anche i voti offerti alla Madonna di Lourdes riservato alle grazie. Si sostituirono anche le vetrate e originali stazioni della Via Crucis, ai tempi in gesso e con incisi i nomi delle famiglie di Maccarese che le avevano donate, con delle nuove in marmo. \nLo stabilimento enologico.\nVenne costruito tra il 1930 e il 1931, si presenta come un edificio dalle dimensioni di 52,80 x 38,58 m per un\u2019altezza pari a 10 metri. era composto da un ingresso con sala ospitante i torchi, una sala che ricevesse l\u2019uva e una stanza con impianto frigorifero e enotermico. Al piano terra vi erano vasche di cemento rivestite di vetro per depositare i vini, un reparto per invecchiare il prodotto e una sala per imbottigliare il vino. al primo piano, oltre a celle frigorifere, vi era anche una sala peri la fermentazione dei vini e un laboratorio. C\u2019era uva in abbondanza, tanto che il vino verr\u00e0 servito anche sugli aerei Alitalia e sui treni statali. Ogni bottiglia poteva contenere trai 0,750 e 1 litro.\nIPGRI - Il Mulino di Maccarese.\nNel 1997 l'Unione europea riconobbe la zona di Maccarese come adatta alla costruzione di un parco scientifico e tecnologico, che avrebbe tratto vantaggio dai buoni collegamenti infrastrutturali e dalla vicinanza delle universit\u00e0 per creare un ambiente favorevole allo sviluppo dell'innovazione scientifica, soprattutto nel settore agricolo (posizione su google maps).\nVenne data la possibilit\u00e0 all'Istituto internazionale per le risorse fitogenetiche (\"International Plant Genetic Resources Institute\", IPGRI), di costruire il suddetto parco scientifico.\nDa luglio del 2001 la sede ufficiale dell'IPGRI si trova a Maccarese, in un'area di grande tradizione agricola, all'interno di un ex mulino ristrutturato e concepito per fornire, con i suoi avanzati mezzi di comunicazione, tutta l'assistenza e le conoscenze utili agli Enti che vi fanno riferimento.\nL'inaugurazione della nuova sede di Maccarese da parte del Presidente Ciampi \u00e8 stata l'occasione ideale per analizzare sia il passato che il futuro dell'istituto e in particolare per celebrare lo speciale rapporto che lega l'IPGRI all'Italia e l'Italia alle risorse fitogenetiche.\nL'edificio che accoglie la sede dell'Istituto \u00e8 un ex mulino progettato per immagazzinare cereali e trattare prodotti agricoli destinati alla distribuzione.\nArea naturale.\nLe Vasche di Maccarese sono un'oasi gestita dal WWF Italia, parte della riserva naturale statale Litorale Romano.\nDurante la stagione estiva diviene una delle mete preferite dalle popolazioni del circondario (soprattutto dai giovani), in virt\u00f9 della vicinanza al litorale di Fregene/Maccarese, dove dalla fine degli anni settanta sono sorti lidi e strutture balneari (a Maccarese \u00e8 ubicato anche il lido ufficiale della Polizia di Stato); vi risiedono inoltre numerosi personaggi dello spettacolo e del giornalismo (famosa la casa di Alberto Moravia in prossimit\u00e0 del litorale).\nInfrastrutture e trasporti.\nLa stazione di Maccarese-Fregene \u00e8 situata lungo la Ferrovia Tirrenica; Maccarese \u00e8 inoltre servita da alcune linee di autobus del Comune di Fiumicino. \u00c8 raggiungibile attraverso l'Autostrada A12, uscita Fregene-Maccarese, che la collega con la capitale, distante circa 35 km."}
{"id": "1305297", "revid": "404449", "url": "https://it.wikipedia.org/wiki?curid=1305297", "title": "Alessandro Manetti", "text": "Fu un importante esponente del rinnovamento tecnologico e del linguaggio neoclassico in Toscana.\nLa vita.\nFiglio dell'affermato architetto Giuseppe, studi\u00f2 architettura all'Accademia di Belle Arti di Firenze, poi a Pisa ed infine si perfezion\u00f2 in ingegneria a Parigi. Infatti nel 1809 fu ammesso (su raccomandazione di Guglielmo Goury, ingegnere capo del Dipartimento francese dell'Arno), unico allievo straniero, alla Scuola Imperiale di applicazione dei Ponti e Strade a Parigi.\nL'\u00c9cole des ponts et chauss\u00e9es, fondata nel 1747, primo direttore Jean-Rodolphe Perronet, formava gli ingegneri di stato, i migliori in Francia. Gli allievi (circa 60), seguivano i corsi tenuti da personalit\u00e0 come Monge e Carnot ed in estate erano inviati in missione a seguire i cantieri dell'Impero.\nManetti si distinse negli studi ed ebbe modo di recarsi in missione in Renania, nei Paesi Bassi ed in Provenza. In Francia si spos\u00f2 con Rosalia Magniol dalla quale ebbe una figlia, Giuseppina. Con la Restaurazione fu radiato dai ruoli come straniero e torn\u00f2 a Firenze nel 1814 con un modesto impiego nell'amministrazione statale. Si occup\u00f2, in posizione subalterna a Vittorio Fossombroni, della bonifica della Valdichiana e poi di quella della Maremma ed dei lavori per il prosciugamento del padule di Fucecchio.\nUna rapida carriera, in rivalit\u00e0 con Pasquale Poccianti, lo port\u00f2 a progettare e dirigere, per 45 anni, le opere pi\u00f9 importanti del Granducato di Toscana, soprattutto per quel che riguarda bonifiche, opere idrauliche e strade. A partire dagli anni trenta diviene suo fedele collaboratore il genero Carlo Reishammer. Nel 1834 divenne direttore del Corpo degli ingegneri di Acque e Strade diventando il principale responsabile degli interventi tecnici nell'ambito del Granducato; nel 1850 e fino alla cacciata dei Lorena nel 1859, direttore del Consiglio d'Arte.\nDopo il definitivo esilio del granduca Leopoldo II si dimise, insieme al genero Reishammer, dai suoi incarichi pubblici e si ritir\u00f2 a vita privata.\nMor\u00ec a Firenze il 10 dicembre 1865, nella sua casa di via de' Servi al n. 26 dove, qualche anno pi\u00f9 tardi, il Comune di Firenze fece affiggere una targa commemorativa.\nLe opere.\nStrade.\nTra gli anni venti e trenta dell'Ottocento si dedic\u00f2 ai progetti per una strada tra Livorno e Volterra ed a quella di Romagna per il Passo del Muraglione che prese questo nome a causa di un'invenzione del Manetti: sul valico, un imponente muro divide le corsie, permettendo cos\u00ec alle vetture di scegliere la parte sottovento e sottrarsi alle forti folate.\nSi occup\u00f2 anche della strada \"militare\" di collegamento da Sarzana, Fivizzano, passo del Cerreto fino a Reggio Emilia (attuale strada statale n.63) e, per fare approvare il progetto, dovette recarsi a parlare con Klemens von Metternich a Milano, in quanto il Ducato di Modena e Reggio era allora un protettorato austriaco, come del resto il Granducato di Toscana.\nAl disegno di Manetti si devono anche i caratteristici colonnini in pietra, con in cima un globo chiodato in ghisa, che vennero posti sulle principali strade del Granducato, agli incroci ed ai punti terminali. Sono sopravvissuti 19 indicatori in Toscana, per esempio quello di Mammiano sulla Pistoia-Abetone o quello di Capalle (Campi Bisenzio) sulla strada \"militare\" per Barberino di Mugello, mentre \u00e8 stato distrutto, per esempio, quello che in localit\u00e0 \"Indicatore\" (Campi Bisenzio) segnava un incrocio della strada Firenze-Pistoia, dando il nome alla localit\u00e0.\nPonte Leopoldo II.\nNel 1833 realizz\u00f2 il ponte \"Leopoldo II\" a Poggio a Caiano, che collegava la tenuta granducale sulla sponda sinistra del fiume (Cascine di Poggio a Caiano o Cascine di Tavola) con il complesso della Villa Medicea.\nDi questo ponte sospeso sull'Ombrone Pistoiese, che risulta essere il primo realizzato in Italia con il metodo delle funi sospese, oggi restano i piloni in pietra, mentre sono andati perduti, durante la seconda guerra mondiale, sia i cavi di sospensione, sia il tavolato ligneo.\nCinta daziaria di Livorno.\nA partire dal 1835 innalz\u00f2 la cinta daziaria per la delimitazione del porto franco di Livorno; al progetto della cinta, definita da un semplice muro rivestito in pietra, partecip\u00f2 anche Carlo Reishammer, al quale vanno attribuiti invece i disegni delle barriere e delle porte d'accesso alla citt\u00e0.\nLe vicende legate alla costruzione dell'opera, che andava a tagliare in due parti il sontuoso viale degli Acquedotti, portarono Manetti a scontrarsi duramente con Pasquale Poccianti, il celebre architetto autore delle cisterne dell'acquedotto livornese e dello stesso viale. Tuttavia Poccianti non riusc\u00ec ad ottenere l'apertura di un varco in corrispondenza della sua passeggiata.\nBonifiche.\nLavor\u00f2, fino al 1859, per le sistemazioni idrauliche della Val di Chiana.\nNegli anni quaranta Manetti si dedic\u00f2 alla bonifica della Maremma e del Lago di Bientina, dove, con l'apertura del Canale Emissario, realizz\u00f2 l'attraversamento sotterraneo del fiume Arno (1854-1859, ancora esistente).\nIn tale periodo, l'ingegner Manetti abit\u00f2 a Cascina, in provincia di Pisa, e ancora oggi sulla facciata della sua abitazione \u00e8 visibile una lapide che recita:\n\"Dopo che l'Arno nelle grossissime piene dei d\u00ec 16 febbraio e 23 marzo 1855 - rotto due volte ogni ritegno presso la chiesa di San Cassiano - aprivasi un varco nella pianura - sollecito e frequente accorse S.A.I.E.R. il granduca Leopoldo II - per soccorrere le affliette popolazioni - e insieme all'augusto figlio gran principe ereditario - colla presenza e colo consiglio tanto affrett\u00f2 i lavori di rifare - che questi in breve tempo compiti - furono le vicine campagne sottratte alla furia delle acque - e le interrotte comunicazioni ristabilite - a memoria del disastro e delle benefiche provvidenze - questo marmo - sulla fronte della casa abitata dagli ingegneri delle opere - per il prosciugamento del lago di Bientina - ove il pietoso sovrano ebbe ricetto - Alessandro Manetti direttore poneva\".\nA partire dal 1829 si occup\u00f2 della bonifica delle Maremma o per meglio dire del prosciugamento della palude di Castiglione, che costituiva la zona umida pi\u00f9 ampia dell'area. Per farlo pens\u00f2 di colmarla con i depositi solidi dell'Ombrone, deviandolo quasi interamente verso tale area. Per far uscire dalla palude le acque che avevano depositato il materiale solido che portavano in sospensione, venne ampliato il tratto terminale di un precedente canale progettato da Ximenes e furono costruiti altri due canali: il San Rocco e il San Leopoldo, in comunicazione con il mare. Manetti calcol\u00f2 il tempo necessario alla colmata in 22 anni ed infatti nel 1849 pubblicher\u00e0 i risultati, positivi, del suo lavoro. Importanti opere furono eseguite anche in prossimit\u00e0 di Piombino, nel padule di Scarlino, nel lago di Alberese e nella zona di Orbetello.\nAltri ponti.\nDopo il 1833 Manetti, con il genero e fedele collaboratore Carlo Reishammer, si occupa di altri ponti sospesi:\nAltre opere.\nManetti si occup\u00f2 anche di alcuni restauri per gli Uffizi e per la colonna della Giustizia in piazza Santa Trinita e pubblic\u00f2 alcuni scritti teorici.\nCollabor\u00f2 con Carlo Reishammer all'edificazione della chiesa di San Leopoldo nel centro di Follonica (1836-1838), un edificio di stampo neoclassico con elementi in ghisa.\nScritti.\nTutta la vita professionale di Manetti fu caratterizzata da un desiderio di aggiornamento tecnico e da una viva curiosit\u00e0 per le novit\u00e0 tecniche che venivano da oltralpe. Si occup\u00f2 per esempio del problema dell'escavazione di pozzi artesiani per l'approvvigionamento d'acqua approntando, sempre insieme a Reishammer, una macchina per trafori, sperimentandola prima a Poggio a Caiano, con un deciso fallimento, e poi a Firenze e Grosseto con pi\u00f9 successo e pubblicando infine una \"memoria\" delle esperienze fatte.\nAlessandro Manetti ha lasciato un'insolita autobiografia professionale pubblicata postuma solo nel 1885, ricca di dati ed informazioni minuziose su di una vita dedicata al continuo aggiornamento sulle novit\u00e0 della tecnica, alla progettazione, e la direzione di tutti i principali opere della Toscana granducale dalla restaurazione di Ferdinando III alla caduta di Leopoldo II."}
{"id": "1305298", "revid": "1528507", "url": "https://it.wikipedia.org/wiki?curid=1305298", "title": "Scuola serale", "text": "La scuola serale, nella sua accezione classica, \u00e8 un'istituzione strutturata a strumento di educazione e formazione umana e professionale delle persone adulte, ed \u00e8 intesa modernamente come soluzione che permette al discente adulto di istruirsi al di fuori dagli orari di lavoro diurni.\nStoria.\nLe prime scuole serali iniziarono a diffondersi a partire dalla prima met\u00e0 del XIX secolo nei paesi economicamente progrediti, sotto la spinta delle prime lotte civili organizzate dai movimenti laburisti, col fine principale di attaccare a fondo l'analfabetismo, anche attraverso importanti azioni filantropiche.\nLe prime scuole serali presero corpo in forme di istruzione popolare a livello di istruzione elementare, e, nonostante la scarsezza di insegnanti, si affermarono attraverso il procedimento didattico del mutuo insegnamento (o insegnamento reciproco) che ebbe origine per opera degli inglesi Andrew Bell e Joseph Lancaster. Determinanti furono le idee del riformatore danese Nicolai Frederik Severin Grundtvig che ebbero seguito, gi\u00e0 nei primi decenni dell'Ottocento, nell'opera del maestro Christen Mikkelsen Kold.\nInizialmente i corsi delle scuole serali, svolti nelle ore pomeridiane e serali, erano prevalentemente frequentati da contadini e operai, ma anche da fanciulli assoggettati al lavoro minorile, tutti desiderosi di apprendere, impegnati in un percorso di crescita civile e di riscatto sociale.\nSul finire dell'Ottocento, a fronte di una esigenza sociale sempre pi\u00f9 sentita di fornire un completamento nell'educazione tecnica e professionale di contadini, artigiani ed operai, si diffusero nelle grandi citt\u00e0 industriali e portuali le scuole tecniche serali e le scuole domenicali festive. Queste ultime, impostate come corsi di complemento alle officine, erano aperte solo di domenica. Successivamente, tali corsi domenicali furono accorpati all'interno delle scuole serali.\nNel mondo.\nItalia.\nLa legge 13 novembre 1859, n. 3725 (cosiddetta \"legge Casati\" dal nome del suo relatore Gabrio Casati) fu la prima legge organica per la scuola italiana in tutti i suoi ordini e gradi, non mostr\u00f2 sufficiente attenzione alle scuole serali, che, furono organizzate ed istituite quasi sempre sotto forma di corsi popolari fino agli inizi del Novecento.\nCon la legge 8 luglio 1904 n. 407 (detta legge Orlando), si indic\u00f2 l'organizzazione di scuole serali e festive per il recupero di semianalfabeti, e, successivamente con la Legge Credaro del 4 giugno 1911, aument\u00f2 l'attenzione dello Stato verso l'educazione, mentre le competenze delle scuole serali per adulti e analfabeti furono trasferite definitivamente allo Stato.\nLa corposa riforma Gentile del 1923, composta da numerosi atti legislativi che furono successivamente raccolti in testo unico, pur ponendo l'attenzione verso la riorganizzazione della scuola di Stato in una scuola modello e selettiva, lasci\u00f2 ai privati il compito di provvedere ai meno capaci, senza prevedere alcuna iniziativa rivolta verso le scuole serali. Nella \"carta della scuola\", approvata nel 1939 dal gran consiglio del fascismo su proposta del Ministro Giuseppe Bottai, non vi era nessuna menzione della scuola serale, e dell'educazione della popolazione adulta.\nNel dopoguerra e durante tutto il periodo di ricostruzione, l'istruzione degli adulti \u00e8 stata abbandonata a se stessa. In questo periodo svolse un ruolo straordinario il maestro Alberto Manzi con la sua trasmissione televisiva, prodotta dalla RAI e dal Ministero della Pubblica Istruzione, \"Non \u00e8 mai troppo tardi\", andata in onda nelle ore serali fino al 1968.\nOccorrer\u00e0 attendere l'inizio degli anni '70 per assistere all'attuazione di misure rivolte all'istruzione e alla educazione di persone adulte in condizioni di svantaggio e di disagio socio-economico. A seguito della Legge n. 300 del 20/5/1970 denominata \"Statuto dei diritti dei lavoratori\", furono istituite nuove scuole serali pubbliche per il recupero e l'alfabetizzazione culturale di \"lavoratori studenti\". Con i Decreti Delegati le competenze delle scuole serali passarono ai consigli d'istituto e ai provveditorati agli studi. A partire dal 1973/74 la durata sessennale di alcuni corsi di studio serali nella scuola secondaria superiore pass\u00f2 a cinque anni, mentre per quanto riguarda l'istruzione primaria furono attivati i primi corsi finalizzati al conseguimento di un titolo di studio (licenza media). Questi corsi si svolgevano e si svolgono secondo un piano di studi sviluppato in 150 ore che coinvolge il livello dell'istruzione primaria, e al termine del percorso didattico l'allievo assolve l'obbligo scolastico, conseguendo la licenza media.\nParallelamente alla diffusione dei corsi serali ad indirizzo primario istituiti presso i centri territoriali permanenti (CTP), si \u00e8 diffusa la presenza sul territorio nazionale di scuole serali pubbliche di ordine superiore di secondo grado, in ogni indirizzo e specializzazione (licei, istituti magistrali, istituti d'arte, tecnici e professionali).\nGli studenti lavoratori che frequentano le scuole serali di secondo grado, al termine dei rispettivi percorsi di studio, conseguono, previo superamento dell'esame di Stato, il diploma di scuola media superiore (se il corso \u00e8 della durata quadriennale o quinquennale), il diploma di qualifica professionale (se il percorso \u00e8 biennale o triennale).\nNegli anni novanta il processo di educazione degli adulti (EDA), sotto la spinta delle indicazioni proposte e sollecitate, a tutti i livelli e in tutte le sedi, dall'Unione europea, si \u00e8 evoluto, trasformandosi in apprendimento permanente, cio\u00e8 in un processo di apprendimento orientato lungo l'intero arco della vita.\nCon la \"Carta di Lisbona\" l'obiettivo diventa quello di permettere alla popolazione adulta non solo di conseguire un titolo di studio ma anche di ampliare e padroneggiare i contenuti dell'apprendimento per far fronte ai continui cambiamenti della societ\u00e0. Di conseguenza, il target delle scuole serali ha sub\u00ecto un cambiamento, passando da obiettivi originariamente indirizzati alle fasce deboli della popolazione, comunque prioritari, ad obiettivi rivolti all'insieme della popolazione, anche attraverso l'uso delle nuove tecnologie, dell'educazione a distanza (e forme di educazione di tipo misto distanza/presenza definita come apprendimento misto.\nPertanto, si pu\u00f2 affermare che le scuole serali rappresentano un'importante conquista civile e sociale, e che hanno svolto e svolgono un ruolo necessario e rilevante non solo per gli adulti che intendono continuare a studiare, ma anche e soprattutto per la riqualificazione professionale di lavoratori, disoccupati, inoccupati, casalinghe ed extracomunitari, in un quadro di pi\u00f9 ampio respiro orientato ad uno stato sociale maggiormente incentrato verso il mondo del lavoro e la ricerca di una occupazione."}
{"id": "1305302", "revid": "106549641", "url": "https://it.wikipedia.org/wiki?curid=1305302", "title": "Anstalt", "text": "L 'Anstalt (in tedesco: \"istituto\") \u00e8 un istituto giuridico peculiare dell'ordinamento del Liechtenstein, consistente nell'attribuzione della personalit\u00e0 giuridica ad un patrimonio. La particolarit\u00e0 di questo istituto, assimilabile alla fondazione, sta nel fatto che il soggetto di diritto cos\u00ec creato pu\u00f2 svolgere qualsiasi tipo di attivit\u00e0, anche con scopo di lucro, scopo che \u00e8 invece precluso alle fondazioni nella generalit\u00e0 degli ordinamenti (lo stesso ordinamento del Liechtenstein prevede anche una forma di fondazione, lo \"Stiftung\", senza scopo di lucro).\nL'Anstalt, che deve avere un capitale minimo di 30.000 franchi svizzeri, viene costituito dal \"fondatore\" (\"Gr\u00fcnder\") o da una pluralit\u00e0 di fondatori depositando presso il Pubblico Registro lo \"statuto\", contenente le norme sul suo funzionamento; tuttavia le norme sulla distribuzione degli utili e l'indicazione del \"beneficiario\", che pu\u00f2 non coincidere con il fondatore, possono essere inserite in un separato \"statuto complementare\", non soggetto ad alcuna forma di pubblicit\u00e0. I fondatori possono essere una o pi\u00f9 persone fisiche o giuridiche di qualunque nazionalit\u00e0; possono rimanere nell'anonimato facendosi rappresentare da un \"fiduciario\"; non possono cedere in pegno o in garanzia a beneficio di terzi i loro diritti, ma li possono alienare. \nOrgano supremo dell'Anstalt \u00e8 il fondatore o l'assemblea dei fondatori, che nomina gli altri organi, analoghi a quelli delle societ\u00e0 per azioni: \"consiglio di amministrazione\", \"rappresentante legale\" e, se l'Anstalt svolge attivit\u00e0 commerciale, \"revisore dei conti\". Il rappresentante legale e uno dei membri del consiglio di amministrazione devono essere residenti nel Principato del Liechtenstein ed essere abilitati; a detto membro del consiglio \u00e8 affidata la gestione amministrativa e contabile dell'ente. Se l'Anstalt svolge attivit\u00e0 commerciale sussiste l'obbligo di presentare il bilancio; se, invece, non svolge attivit\u00e0 commerciale, \u00e8 sufficiente la presentazione di un rendiconto delle attivit\u00e0, che ne comprovi la liceit\u00e0.\nLa flessibilit\u00e0 della disciplina, la ridotta onerosit\u00e0 della costituzione, il trattamento fiscale molto favorevole e la possibilit\u00e0 di assicurare l'anonimato a fondatori e beneficiari hanno fatto dell'Anstalt un istituto molto utilizzato da cittadini e societ\u00e0 di altri paesi, ivi compresa l'Italia, non solo per limitare la loro responsabilit\u00e0 patrimoniale (giacch\u00e9 l'Anstalt risponde dei debiti solo con il proprio patrimonio che, come si \u00e8 visto, pu\u00f2 essere piuttosto modesto) ma anche per occultare propri beni o sottrarsi agli obblighi fiscali. Non \u00e8 raro, quindi, trovare un Anstalt al vertice di holding che operano al di fuori del Liechtenstein.\nPer quel che riguarda l'ordinamento italiano, la Corte di Cassazione ritiene che l'Anstalt possa operare nello stesso e che sia assoggettabile alla disciplina delle societ\u00e0 per azioni con unico socio, contenuta nell'art. 2362 del codice civile."}
{"id": "1305306", "revid": "130040", "url": "https://it.wikipedia.org/wiki?curid=1305306", "title": "Berengario Raimondo I di Barcelona", "text": ""}
{"id": "1305314", "revid": "599013", "url": "https://it.wikipedia.org/wiki?curid=1305314", "title": "Honky Tonk Man", "text": ""}
{"id": "1305315", "revid": "287204", "url": "https://it.wikipedia.org/wiki?curid=1305315", "title": "Associazione per il disegno industriale", "text": "LAssociazione per il disegno industriale (in acronimo ADI) \u00e8 un'associazione fondata nel 1956 a Milano, che riunisce, attorno al tema del design italiano ed internazionale, progettisti, imprese, giornalisti, critici, ricercatori, studenti e insegnanti, distributori.\nContesto.\nIl suo scopo \u00e8 quello di promuovere, valorizzare e quanto pi\u00f9 difendere il design italiano ed internazionale, contribuendo ad attuare le pi\u00f9 appropriate condizioni per la progettazione dei beni, processi e servizi.\nTramite numerosi dibattiti culturali, la fornitura di vari servizi presso enti associati e l'intervento presso le istituzioni, l'ADI affronta e promuove i temi principali del design, ovvero: progetto, produzione, distribuzione, consumo, riciclo, formazione.\nL'ADI oggi.\nAl giorno d'oggi \u00e8 protagonista dello sviluppo del disegno industriale come fenomeno culturale ed economico. In Italia riunisce oltre 1200 soci, riuniti in 4 diversi Dipartimenti, 13 Delegazioni Territoriali, e specifiche Commissioni Tematiche, attivi sia con manifestazioni autonome nelle diverse sedi che con iniziative collettive della sede centrale di Milano. Organizza, attraverso il suo Osservatorio Permanente per il Design ADI, la selezione annuale del miglior design italiano, pubblicando ogni anno il volume ADI Design Index, che costituisce pre-selezione per il Premio Compasso d'Oro ADI che si celebra a cadenza triennale.\nContribuisce all'elaborazione di un quadro giuridico per il riconoscimento pubblico della professione di designer, attivandosi presso le Istituzioni e collaborando con le altre Associazioni del progetto (AIAP, AIPI, IDEA, ASD). Ha al proprio interno promosso la creazione del Giuri del Design, che si avvale di giuristi, imprenditori, progettisti per dirimere questioni in materia di propriet\u00e0 intellettuale. Promuove manifestazioni e mostre del design italiano in Italia e all'estero per valorizzare i protagonisti storici e contemporanei del settore. Fornisce assistenza per la realizzazione di Concorsi e Patrocini a iniziative che siano inerenti agli obiettivi dell'Associazione e dei suoi associati.\nIl suo ruolo \u00e8 stato rilevante nel tempo, anche a livello mondiale, essendo stata l'ADI membro fondatore dell'International Council of Societies of Industrial Design (ICSID, l'organismo delle associazioni di disegno industriale dei paesi del mondo), del Bureau of European Design Associations (BEDA, l'organismo che riunisce le associazioni professionali del disegno industriale nei paesi d'Europa) ed \u00e8 attualmente membro dell'International Council of Graphic Design Associations (ICOGRADA, organismo internazionale che raccoglie le associazioni professionali dei grafici).\nPremio Compasso d'oro.\nIl premio Compasso d'oro \u00e8 il pi\u00f9 antico riconoscimento d'Europa nel settore del design, e la sua collezione storica raccoglie oggetti premiati e documentazione, promuovendo ricerche storiche e allestendo mostre di approfondimento.\nL'ADI Associazione per il Disegno Industriale ha istituito nel 2001 la Fondazione ADI per valorizzare e tutelare il patrimonio rappresentato dalla Collezione Storica del Compasso d'Oro che raccoglie tutti i prodotti premiati e selezionati nell'ambito del prestigioso Premio, dal 1954 ad oggi. La Collezione \u00e8 in continuo divenire per la progressiva integrazione dei nuovi vincitori."}
{"id": "1305316", "revid": "14691", "url": "https://it.wikipedia.org/wiki?curid=1305316", "title": "Ohvalhu", "text": ""}
{"id": "1305318", "revid": "287204", "url": "https://it.wikipedia.org/wiki?curid=1305318", "title": "Campionato Paraibano", "text": "Il Campeonato Paraibano \u00e8 il campionato di calcio dello stato di Para\u00edba, in Brasile. Si svolge dal 1908, dalla fine degli anni quaranta \u00e8 organizzato dalla \"Federa\u00e7\u00e3o Paraibana de Futebol (FPF)\".\nTitoli per squadra.\nLe squadre contrassegnate da un asterisco (*) sono inattive."}
{"id": "1305320", "revid": "1522738", "url": "https://it.wikipedia.org/wiki?curid=1305320", "title": "Presidenti del Burkina Faso", "text": "I presidenti del Burkina Faso (fino al 4 agosto 1984 Repubblica dell'Alto Volta) dal 1960 (data di indipendenza dalla Francia) ad oggi sono i seguenti."}
{"id": "1305331", "revid": "547034", "url": "https://it.wikipedia.org/wiki?curid=1305331", "title": "Arcella (Padova)", "text": "L'Arcella \u00e8 un quartiere di Padova.\nSi trova a ridosso della ferrovia Venezia-Milano, a nord-est della stazione. Tuttavia, l'espansione edilizia avvenuta a partire dagli anni cinquanta ha contribuito ad unificare le varie localit\u00e0 del territorio rendendone impercettibile il confine. Nell'uso comune, infatti, il toponimo Arcella \u00e8 usato per indicare l'intero agglomerato posto a nord della stazione di Padova, pur essendo composto da quartieri che si sono sviluppati in periodi diversi e con peculiarit\u00e0 proprie. La zona del quartiere di maggior pregio storico, architettonico ed urbanistico \u00e8 quella ad ovest di via Tiziano Aspetti, detta del \"Buon Pastore\", ove gi\u00e0 in epoca medievale si ergeva una ben strutturata zona abitata e cinta da mura (il \"Borgomagno\"). Nel quartiere trova posto il Santuario dell'Arcella dedicato a S.Antonio.\nFa parte del quartiere 2 Nord \"Arcella-San Carlo-Pontevigodarzere\". Fino al 1999 costituiva una circoscrizione autonoma, poi unita a \"San Carlo-Pontevigodarzere\". L'intera circoscrizione conta circa 38.000 abitanti.\n\u00c8 entrato in servizio nel 2009 il tram che collega la Guizza a Pontevigodarzere. Le fermate del quartiere sono: Borgomagno, Arcella, Dazio, Palasport, San Carlo, San Gregorio, Saimp, Fornace Morandi e Capolinea Nord.\nAll'interno della Circorscrizione sono insediati tre Istituti Comprensivi (3\u00b0, 4\u00b0, 5\u00b0):\n- 3\u00b0 Istituto che comprende le primarie Leopardi e Muratori e la secondaria di primo grado Briosco;\n- 4 \u00b0 istituto che comprende le primarie Rosmini e Salvo d'Acquisto e la secondaria di primo grado Zanella;\n- 5\u00b0 Istituto che comprende le primarie Deledda e Mantegna e la secondaria di primo grado Donatello.\nNel quartiere si trova la sede del Distretto Sanitario in via Temanza nei pressi della fermata del tram Palasport.\nNel quartiere sono presenti inoltre 9 parrocchie che sono integrate con il territorio, in particolare attraverso le scuole d'infanzia.\nSport.\nVi ha sede l'omonima polisportiva US Arcella 1922, con centinaia di tesserati tra calcio, pallavolo e pallacanestro. La compagine calcistica ha sempre militato in campionati di carattere dilettantistico e di recente ha raggiunto il suo record storico guadagnandosi un posto in Eccellenza, sfiorando la serie D ai playoff. Ha visto muovere i primi passi di Luca Rossettini (ex Siena , Cagliari e Lecce) nel calcio e di Marco Meoni ( pluricampione mondiale) nel volley."}
{"id": "1305340", "revid": "1226", "url": "https://it.wikipedia.org/wiki?curid=1305340", "title": "Nocturne", "text": ""}
{"id": "1305344", "revid": "31360", "url": "https://it.wikipedia.org/wiki?curid=1305344", "title": "Corazza composita", "text": ""}
{"id": "1305346", "revid": "1543377", "url": "https://it.wikipedia.org/wiki?curid=1305346", "title": "Poltergeist di Rosenheim", "text": "Il cosiddetto Poltergeist di Rosenheim \u00e8, secondo i sostenitori delle teorie non scientifiche della parapsicologia, uno dei pi\u00f9 caratteristici e meglio documentati casi di poltergeist di cui si abbia notizia.\nLa storia.\nGli eventi avrebbero avuto luogo a Rosenheim, una cittadina dell'Alta Baviera, in Germania (35.000 abitanti all'epoca dei fatti) nel novembre del 1967. L'avvocato Sigmund Adam si lament\u00f2 presso le compagnie interessate di certi strani incidenti che si verificavano nel suo ufficio. Le valvole elettriche saltavano, le luci si accendevano e si spegnevano spontaneamente, le lampade al neon si bruciavano o si svitavano. In particolare, ad essere bersagliati erano gli apparecchi telefonici: centinaia di telefonate venivano registrate dalla centrale sebbene, apparentemente, nessuno usasse il telefono. Si pens\u00f2 a degli sbalzi di corrente, ipotesi che sembr\u00f2 confermata quando i tecnici della centrale elettrica di Rosenheim constatarono abnormi deflessioni nella corrente (con punte di sovraccarico) di tensione fino a 250 V. Tuttavia, gli sbalzi continuarono anche quando l'intero impianto fu sostituito e fu installato un generatore autonomo. I tecnici del telefono, inoltre, non riuscirono a capire il perch\u00e9 delle telefonate a vuoto e la ragione per cui uno degli apparecchi continuasse a chiedere l'ora locale, 40 o 50 volte al giorno, senza che nessuno lo toccasse.\nLe indagini di Hans Bender.\nAll'inizio di dicembre fu interpellato l'Istituto universitario di Friburgo, e al caso si interess\u00f2 un noto parapsicologo: il dott. Hans Bender che, insieme ai due fisici F. Karger, dell'Istituto Max Planck, e G. Zicha, pot\u00e9 assistere alla \u201cdanza\u201d dei lampadari e alle rotazioni di quadri appesi alle pareti (rotazioni di 360 gradi attorno ai loro ganci, con conseguente caduta a terra). Fu installato un videoregistratore e si pot\u00e9 fotografare il dondolio delle lampade. Per la prima volta nella storia si era riusciti a filmare un fenomeno di poltergeist. I cassetti si aprivano da soli, i soprammobili volavano via e una grande libreria del peso di 400 libbre (oltre 181 kg) si spost\u00f2 dal muro di circa 10 centimetri. L'avvocato Adams sporse denuncia \u201ccontro ignoti\u201d. La polizia istitu\u00ec un'indagine per l'individuazione di eventuali sabotaggi, ma non trov\u00f2 nulla. Alla fine, il dott. Bender e la sua squadra notarono che l'attivit\u00e0 paranormale avveniva solo durante le ore di ufficio, e in particolare quando era presente una giovane impiegata di 19 anni, Annemarie Schabel. L'Istituto di Fisica dell'Universit\u00e0 di Monaco e le Poste federali furono convocati per controlli e perizie, ma i tecnici non riuscirono a trovare nulla di anomalo. Ogni possibile ipotesi dovette essere abbandonata.\nEpilogo e interpretazioni.\nMolti altri fenomeni vennero osservati, ma tutto cess\u00f2 di colpo quando, tempo dopo, Annemarie cambi\u00f2 posto di lavoro e lasci\u00f2 lo studio dell'avvocato. Un esame psicologico della ragazza rivel\u00f2 \u00ab... labilit\u00e0 psichica, elevata eccitabilit\u00e0, bassa tolleranza alle frustrazioni\u00bb. Si constat\u00f2 quindi che gli incidenti avvenivano quando Annemarie era disturbata emotivamente. Ella non era contenta del proprio lavoro e nel tardo pomeriggio, quando avveniva la maggior parte delle numerose chiamate telefoniche, era disperatamente ansiosa di tornare a casa. Molti anni pi\u00f9 tardi, il fisico Friedbert Karger dichiar\u00f2: \u00abCi\u00f2 che vedemmo a Rosenheim non pu\u00f2 assolutamente essere spiegato sulla base della fisica a noi nota\u00bb.\nIl poltergeist di Rosenheim \u00e8 oggi molto contestato. Mentre alcuni lo dichiarano una prova schiacciante dell'esistenza del paranormale, i critici lo considerano un abbaglio o un inganno."}
{"id": "1305351", "revid": "36426", "url": "https://it.wikipedia.org/wiki?curid=1305351", "title": "Galleria Vittorio Emanuele II di Milano", "text": ""}
{"id": "1305352", "revid": "161374", "url": "https://it.wikipedia.org/wiki?curid=1305352", "title": "Base Aerea di Bagram", "text": ""}
{"id": "1305355", "revid": "1305772", "url": "https://it.wikipedia.org/wiki?curid=1305355", "title": "Fuori orario (disambigua)", "text": "Fuori orario si pu\u00f2 riferire a:"}
{"id": "1305358", "revid": "767487", "url": "https://it.wikipedia.org/wiki?curid=1305358", "title": "Athe Gracci", "text": " \nDopo aver svolto la carriera di insegnante in Francia e in Italia nel 1992 va in pensione e inizia a scrivere e a dedicarsi al volontariato.\nHa partecipato a numerosi concorsi letterari vincendo il \"Gronchi\" , \"Melbourne\" e il \"Pepa\" per la narrativa e il \u201cLa Rocca\u201d per la poesia. Hanno curato la prefazione del libro \"Fili Blu\" Adriano Sofri, Ovidio Bompressi, Barbara Palombelli e Dacia Maraini. \nPer la sua attivit\u00e0 di volontariato nel Carcere Don Bosco di Pisa nel 2007 il Presidente della Repubblica le ha inviato una lettera di riconoscimento e il comune di Pontedera ha deciso di onorarla del titolo di \"cittadina esemplare\".\nForte dell'esperienza vissuta a fianco del marito Enolo Biasci, al seguito del quale ha vissuto in Francia dove la Piaggio aveva dislocato la produzione della Vespa 400, si \u00e8 fatta promotrice del gemellaggio tra Fourchambault e Pontedera.\n\u00c8 scomparsa nel 2013 all'et\u00e0 di 90 anni."}
{"id": "1305359", "revid": "31886", "url": "https://it.wikipedia.org/wiki?curid=1305359", "title": "Palio dei Borghi e Giostra dell'Oca", "text": "Il Palio dei Borghi, con relativa Giostra dell'oca, \u00e8 una rievocazione storica che si svolge a Fossano, in provincia di Cuneo, ogni penultimo fine settimana di giugno. Trova ambientazione nella piazza dove sorge il Castello dei Principi d'Acaja.\nCiascuno dei sette borghi comunali - Borgo Vecchio, Borgo Salice, Borgo Piazza, Borgo Sant'Antonio, Borgo San Bernardo, Borgo Nuovo e Borgo Romanisio - presenta, nei pressi dei principali monumenti cittadini la propria \"isola\". Danze, giochi di strada e sfilate in costume hanno luogo sia il sabato che la domenica.\nStoria.\nUna prima edizione del Palio fu rappresentata nel 1961 con un'ambientazione storica antecedente a quella attuale; ricreando la suggestiva atmosfera di fine 1400, gli organizzatori fecero rivivere l'antica leggenda di Giunalin Magliano , soldato di ventura reduce vittorioso dalle Fiandre dove aveva combattuto per i Savoia ed aveva scelto la sua sposa.\nDal 1987, il Palio \u00e8 invece rievocazione storica di fatti realmente accaduti e documentati, che risultano significativi per la Citt\u00e0 di Fossano e per la sua Storia. Si tratta di una messa in scena, cio\u00e8 della rivisitazione, in chiave prettamente teatrale, del passaggio, a Fossano, nel 1585, di Carlo Emanuele I e della sua sposa, l'Infanta di Spagna Caterina d'Austria, in occasione del loro viaggio nuziale che da Barcellona li condusse a Torino. Sbarcarono a Nizza e proseguirono per Savona, Ceva e Mondov\u00ec. Dopo un soggiorno di due giorni a Cuneo, il 18 luglio giunsero a Fossano; il loro ingresso in Citt\u00e0 fu accompagnato da un fragoroso temporale e dall'accoglienza calorosa da parte dei nobili e dei cittadini fossanesi. Per la regale coppia furono predisposti grandi festeggiamenti, le cui modalit\u00e0 d'attuazione, pervenute fino a noi grazie alle note di un anonimo cronista (il Corvo) che assistette all'avvenimento, si rivelano, ancora oggi di estremo interesse.\nGli eventi.\nNel cortile interno del castello, gli arcieri, con i relativi \"Abb\u00e0\" e \"Abbadesse\", nominano il fantino cui affidare le speranze di vittoria del Palio.\nPrima del palio vero e proprio ci sono degli eventi caratteristici nei giorni precedenti alla domenica:\n\"GIOVEDI\": prove cavalli in arena e cena medievale all'interno del castello degli Acaja.\n\"VENERDI\": sfilata del corteo storico e giochi popolani che vedono trionfare uno dei 7 borghi che si aggiudica i \"giochi del venerd\u00ec\". La classifica finale determina la composizione delle batterie dei cavalli del giorno dopo con gli ultimi quattro Borghi classificati che andranno a disputare la batteria da 4 e i primi tre Borghi invece correranno quella da 3. Viceversa l'ordine di tiro degli arcieri sar\u00e0 composto con il ribaltamento della classifica dei \"giochi del venerd\u00ec\" (quindi i primi arcieri a tirare saranno quelli appartenenti all'ultimo borgo classificato nei giochi popolani e cos\u00ec via).\n\"SABATO\": festa dei borghi, dopo la Messa Grande, sul Sagrato del Duomo, il Vescovo saluta i protagonisti della manifestazione e porge l'augurio, con la sua benedizione, ai fantini e cavalli ed agli arcieri che alla sera disputeranno la Giostra.\nVerso le 18:30 si pu\u00f2 assistere alla sfilata del corteo storico dei figuranti dei borghi accompagnati dalle proprie tifoserie che partono ognuna dalla propria Parrocchia per poi confluire attraverso percorsi diversi nell'Arena di Piazza Castello. I figuranti sono vestiti con abiti tipici medievali che assieme al portamento e alla coerenza storica vengono giudicati da una giuria detto il \"palio dell'eleganza e del portamento\".\nVerso sera inizia la Giostra dell'oca che decreter\u00e0 il borgo vincitore\nDue sono le batterie che prevedono rispettivamente quattro e tre cavalli: i primi due classificati di ciascuna batteria disputano la finale.\nIn alternanza alle \"manche\" dei cavalli viene disputata la gara degli arcieri: ogni borgo ne schiera tre, ognuno dei quali scaglia sei frecce contro un bersaglio rappresentato da oche in movimento da una parte all'altra del fossato del castello, terminata la gara si stilano due rispettive classifiche per la gara di tiro con l'arco e per la corsa dei cavalli. La somma dei due punteggi nelle rispettive specialit\u00e0 contribuisce a definire la classifica finale.\nI festeggiamenti del borgo trionfante termineranno solo a tarda sera.\nI sette Borghi.\n Borgo Vecchio\nSecondo le ipotesi pi\u00f9 attendibili i primi abitanti del Borgo Vecchio erano pescatori; in seguito si insediarono le popolazioni di Romanisio, Ricrosio, Villamirana, Salmour e Castelrinaldo, che rifuggivano dalla servit\u00f9 feudale per darsi una forma di governo, su un altipiano che offriva la facile difendibilit\u00e0.\nPer rinverdire i fasti delle storiche tradizioni partecipano al corteo storico circa settanta figuranti guidati dall'Abb\u00e0 e dall'Abbadessa che ricordano due antichi casati di Borgo Vecchio: gli Operti e i Folco.\nDue pesci neri su campo azzurro posti al centro dello stendardo rosso nero riprendono il segno dell'omonima costellazione zodiacale ed evocano la pesca, attivit\u00e0 di cui sarebbero vissuti gli abitanti del primo agglomerato di case, sorte molto prima delle fortificazioni e della porta Sarmatoria.\n Borgo Salice\nNel 1500 la parte della citt\u00e0 che ora corrisponde al Borgo Salice era luogo di un importante mercato e concentrava le attivit\u00e0 commerciali della citt\u00e0.\nIl corteo storico del Palio, che vede la partecipazione di circa 60 figuranti, \u00e8 guidato dall'Abb\u00e0 e dall'Abbadessa, personaggi che incarnano il Conte Righini e la Contessa Celebrini di San Martino.\nSullo stendardo del Borgo campeggia uno scorpione dorato su sfondo bianco e blu, i colori del Salice.\n Borgo Piazza\nLe due presenze determinanti del Borgo sono la Cattedrale e il Castello, simboli della vita religiosa e politica. Il nome \"Piazza\" deriva pertanto dal nome del luogo principale di incontro comune che \u00e8 indicato nella contrada Maestra (via Roma). Attorno ad essa, le sue vie e le case dei nobili, chiese e conventi formavano l'inizio del nucleo tuttora conosciuto come Borgo Piazza.\nIl corteo storico per il Palio \u00e8 composto da circa 70 figuranti. Guidano l'Abb\u00e0 che ricorda il Conte Giorgio Costa della Trinit\u00e0 (Governatore di Fossano e capitano valoroso che diede l'avvio al consolidamento delle opere di fortificazione gi\u00e0 esistenti) e l'Abbadessa, all'epoca Contessa Cristina Costa della Trinit\u00e0.\nIl Sagittario in atto di scoccare una freccia, che compare sullo stendardo del Borgo, evoca forza e determinazione.\n Borgo Sant'Antonio\nIl Borgo Sant'Antonio \u00e8 nato con il \"Locus Fossani\" a ridosso delle sue mura, stretto attorno alla Precettoria e all'Ospedale \"minore\", dove gli Antoniani, usando il lardo di maiale, curavano gli infestati dal fuoco di Sant'Antonio. Intorno alla chiesa nascevano le prime industrie manifatturiere: concerie, setifici e la cartiera.\nUn'origine importante che i borgatini difendono ogni anno con la loro partecipazione al corteo storico (oltre 65 figuranti) guidati dall'Abb\u00e0 e dall'Abbadessa che rievocano i fasti dei nobili Paseri di Castelrinaldo. Gli altri nobili del corteo ricordano le dinastie dei Dionisi di Murazzo, dei Beggiani, dei Costa e dei Drua.\nIl simbolo del Borgo, un toro rampante in campo rosso, si rif\u00e0 all'importanza del mercato del bestiame.\n Borgo San Bernardo\nIl Borgo San Bernardo \u00e8 stato il penultimo a nascere, negli anni Sessanta infatti era ancora una rettoria del Duomo. Sorto storicamente in una zona precedentemente rurale, il Borgo, nell'allestire il proprio corteo storico, cerca da sempre di ricordare la tradizione di quell'ambiente contadino. L'Abb\u00e0 e l'Abbadessa incarnano la figura storica dei Conti di Santa Chiara.\nSimbolo del Borgo \u00e8 la Bilancia che \u00e8 sinonimo di giustizia ed equit\u00e0.\n Borgo Nuovo\nBorgo Nuovo nasce negli Anni Ottanta a seguito dello sviluppo urbanistico della citt\u00e0 sulla direttrice per Bra. Seppur di giovane et\u00e0, gli abitanti del borgo (che provengono un po' da tutte le zone di Fossano) hanno saputo creare una realt\u00e0 unica e molto compatta.\nI 75 figuranti del Corteo Storico sono guidati dall'Abb\u00e0 e dall'Abbadessa, per i quali \u00e8 difficile individuare personaggi storici di riferimento, vista la breve vita del Borgo.\nUn leone in campo bianco e nero appare sullo stendardo del Borgo: il leone \u00e8 simbolo di potenza e di fortezza; i due colori del bianco e del nero simbolicamente possono rappresentare i borghi avversari, ultimamente si \u00e8 aggiunto un nuovo colore, il rosso, che oltre a vivacizzare i costumi, simboleggia la passione con cui \u00e8 vissuto il Palio.\n Borgo Romanisio\nIl 2001 vede l'ingresso in campo del settimo borgo, il Romanisio. Le 15 frazioni di Fossano si sono unite sotto un unico stendardo, rosso e blu, colori di buon auspicio; lo stemma \u00e8 decorato con 15 stelle, che rappresentano le frazioni, affratellate dal simbolo dei Gemelli, segno di unione e di solidariet\u00e0.\nLe frazioni che costituiscono il Borgo sono: Boschetti, Cussanio, Gerbo, Loreto, Maddalene, Mellea, Murazzo, Piovani, San Sebastiano, San Lorenzo, San Martino, San Vittore, Sant'Antonio Baligio, Santa Lucia, Tagliata."}
{"id": "1305360", "revid": "20090", "url": "https://it.wikipedia.org/wiki?curid=1305360", "title": "Base Aerea Thule", "text": ""}
{"id": "1305363", "revid": "599", "url": "https://it.wikipedia.org/wiki?curid=1305363", "title": "Machu Pichu", "text": ""}
{"id": "1305364", "revid": "20090", "url": "https://it.wikipedia.org/wiki?curid=1305364", "title": "Lodejnoe Pole (base aerea)", "text": ""}
{"id": "1305366", "revid": "155634", "url": "https://it.wikipedia.org/wiki?curid=1305366", "title": "Maccarese Nord", "text": "Maccarese Nord \u00e8 la quarantatreesima zona di Roma nell'Agro Romano, indicata con Z. XLIII.\nLa ridotta superficie \u00e8 conseguenza dell'istituzione del nuovo comune di Fiumicino, al quale fu assegnata gran parte della zona, circa 10 volte l'attuale.\nGeografia fisica.\nTerritorio.\nSi trova nell'area ovest di Roma, a ridosso del confine con il comune di Fiumicino.\nLa zona confina:\nGeografia antropica.\nUrbanistica.\nNel territorio di Maccarese Nord si estende l'estremit\u00e0 ovest della zona urbanistica 16F Pantano di Grano.\nOdonimia.\nMolti odonimi di strade passate al comune di Fiumicino furono soppressi con delibera del Commissario Straordinario n\u00b0 1529 dell'8 settembre 1993.\nLe strade rimaste al comune di Roma, oltre alla via dedicata al medico e docente di medicina legale Salvatore Ottolenghi, sono dedicate a denominazioni locali:"}
{"id": "1305375", "revid": "114985888", "url": "https://it.wikipedia.org/wiki?curid=1305375", "title": "James Churchward", "text": "Biografia.\nServendosi della traduzione di un codex maya da parte di un abate fiammingo e di successivi studi archeologici e storici al limite del fantastico, suffrag\u00f2 l'ipotesi dell'esistenza dell'antico continente di Mu. Ne parl\u00f2 nel suo libro \"Mu, il continente perduto\", pubblicato nel 1926 e aggiornato successivamente nel 1931.\nLe conoscenze archeologiche, storiche e geologiche tuttavia smentiscono l'ipotesi di tale continente, che ha avuto, e in parte conserva, una certa fortuna nella letteratura pseudoscientifica e di stampo occultista.\nLa scoperta di formazioni rocciose (delle diaclasi) presso l'isola di Yonaguni nel mare del Giappone, ribattezzate , ha riportato in auge Mu presso gli ambienti pseudoscientifici."}
{"id": "1305377", "revid": "1020392", "url": "https://it.wikipedia.org/wiki?curid=1305377", "title": "Simbionte", "text": ""}
{"id": "1305388", "revid": "36426", "url": "https://it.wikipedia.org/wiki?curid=1305388", "title": "Il Cavallo di Leonardo", "text": ""}
{"id": "1305391", "revid": "709565", "url": "https://it.wikipedia.org/wiki?curid=1305391", "title": "Fotofobia", "text": "La fotofobia \u00e8 un'eccessiva sensibilit\u00e0 alla luce, causata da patologie oculari \u2013 in particolare infiammazioni e infezioni \u2013 o da traumi oftalmici, o da malattie sistemiche o eccessiva fotosensibilit\u00e0 cutanea.\nIl soggetto fotofobico si sente a disagio o prova dolore agli occhi o alla zona esposta, a causa dell'esposizione a una luce artificiale intensa per esempio i flash delle macchine fotografiche oppure ai raggi solari (nonch\u00e9 al loro riflesso e al riverbero sulle superfici chiare).\nLe malattie oculari che pi\u00f9 frequentemente la causano sono la congiuntivite, l'uveite e la cheratite. Pu\u00f2 tra l'altro essere associata a irritazioni oculari provocate da varie cause (tra cui un cattivo uso delle lenti a contatto e a interventi di chirurgia refrattiva col laser).\nL'eccessiva sensibilit\u00e0 \u00e8 dovuta a una grande quantit\u00e0 di luce che entra nell'occhio e provoca una sovra-stimolazione dei fotorecettori della retina; di conseguenza viene sempre generato un impulso bioelettrico che, viaggiando attraverso il nervo ottico, arriva alla corteccia cerebrale; tuttavia, se le strutture dell'occhio non sono sane, la capacit\u00e0 di 'resistenza' ai fotoni si riduce. Di conseguenza, si prova avversione nei confronti della luce, senso di disagio o dolore. Il fenomeno \u00e8 pi\u00f9 frequente in chi ha gli occhi chiari.\nUn'eccessiva quantit\u00e0 di luce pu\u00f2 entrare nell'occhio non solo se \u00e8 infiammato o malato, ma anche se \u00e8 stato danneggiato, come in caso di lesioni alla cornea o danni alla retina oppure se la pupilla \u00e8 incapace di regolare il flusso di luce in entrata (si ha abbagliamento, come quando si apre al massimo il diaframma di una macchina fotografica reflex).\nLa fotofobia pu\u00f2 anche essere intesa come paura della luce: in questo caso si tratta di un'avversione di natura eminentemente psicologica.\nInfine, pu\u00f2 anche essere considerato un comportamento proprio di diversi insetti o altri animali, che cercano di non esporsi alla luce diretta perch\u00e9 non la tollerano."}
{"id": "1305399", "revid": "38120", "url": "https://it.wikipedia.org/wiki?curid=1305399", "title": "World youth hen", "text": ""}
{"id": "1305402", "revid": "712828", "url": "https://it.wikipedia.org/wiki?curid=1305402", "title": "World Youth Hen", "text": ""}
{"id": "1305404", "revid": "767487", "url": "https://it.wikipedia.org/wiki?curid=1305404", "title": "Isola di San Brandano", "text": "L'isola di San Brandano \u00e8 una mitica isola-pesce che si sarebbe trovata ad Ovest del continente Africano. Prende il nome dal monaco irlandese che vi sarebbe sbarcato durante la sua navigazione davanti alle coste dell'Europa, senza accorgersi di trovarsi sopra un'enorme balena. Il protagonista di questa storia leggendaria \u00e8 san Brandano di Clonfert, da non confondersi con san Brendano di Birr, a lui coevo nonch\u00e9 amico.\nLetteratura.\nSi ritiene che il libro \"Navigatio sancti Brendani\" sia stato una delle fonti per la \"Divina Commedia\" di Dante Alighieri. Una versione tedesca della leggenda, \"Sant Brandon buch\", \u00e8 stata stampata da A. Sorg ad Augusta nel 1476, e l'isola di Sant Brandon ha ottenuto un posto sulle mappe.\nNonostante Vincenzo di Beauvais non credesse alla leggenda, rimase segnata nelle carte fino ai giorni di Ortelius (1570) e Mercatore; ancora nel tardo 1721 il Governatore delle Canarie ha mandato un vascello a cercare questa isola immaginaria. L'isola di San Brandano \u00e8 associata generalmente con le Canarie, come sulla mappa di Hereford del 1280, ma l\"'Insulla Scti Brandani sive puellarum\" di Dulcert (1339) \u00e8 situata molto a nord, mentre il \"San Brandany y ysole Pouzele\" del Pizzigani \u00e8 situata molto pi\u00f9 a ovest (1367). Nel Globo di Behaim l'Isola di San Brandano \u00e8 identificata dall'iscrizione \"Jnfula de fant brandon\" con a fianco la seguente didascalia:\nCartografia.\nLa sua posizione nella cartografia nautica varia. Alcuni planisferi medievali, senza pretese di precisione cartografica, la collocano nel mare che circonda i continenti, fuori dall'orbita abitata. Cos\u00ec, il mappamondo di Hereford, intorno al 1300, riportava al plurale le \"Isole di San Brendano\" come \"Isole Fortunate\": . Il mappamondo di Ebstorf, invece, si riferiva con \"De imagine mundi\" a un'isola perduta, scoperta da Brendano, ma che nessuno oltre a lui era riuscito a localizzare.\nNel mappamondo dei fratelli Pizigani (1367) e nel planisfero di Andrea Bianco (1448), l'isola di San Brendano si trova vicino alle Azzorre; la presunta mappa di Toscanelli (1474), che sarebbe stata nota a Cristoforo Colombo, la piazza a sud-ovest di Madeira; Martin Behaim, nel mappamondo costruito a Norimberga nel 1492, la situa in mezzo all'Atlantico; Leonardo Torriani, vicino alle Isole Canarie.\nNel XVI secolo, sia nell'atlante \"Theatrum Orbis Terrarum\" di Abraham Ortelius (1570), sia nello \"Speculum Orbis Terrae\" di Gerard e Cornelis de Jode (1578-1593), o nell\"'Atlas Cosmographicae\" di Gerardo Mercatore, l'Isola di San Brendano appare invariabilmente sopra il 50\u00ba parallelo nord, in mezzo all'Atlantico, tra le coste dell'Irlanda e Terranova e non lontano da altre isole leggendarie, come l'Hy-Brasil, situata a ovest e pi\u00f9 vicina all'Irlanda. Ma non sono mancate gli studiosi che hanno localizzato l'isola nell'Oceano Indiano, come si pu\u00f2 vedere in una carta geografica olandese del 1621 firmata Janbonius e in una francese del 1755."}
{"id": "1305405", "revid": "2226155", "url": "https://it.wikipedia.org/wiki?curid=1305405", "title": "V\u00edtor Hugo Gomes Passos", "text": "Carriera.\nInizia la propria carriera nel Vit\u00f3ria Guimar\u00e3es, segnalandosi poi al Mondiale Under-20 del 2007 con la selezione lusitana. L'exploit nella manifestazione giovanile vale la chiamata dell'Inter, formazione in cui approda all'et\u00e0 di vent'anni.\nEsordisce in Serie A il 26 settembre 2007, subentrando a Crespo nel quarto d'ora finale della gara contro la Sampdoria (vinta per 3-0). A discapito della giovane et\u00e0 riesce a ritagliarsi un discreto spazio in squadra, disputando 15 incontri nel campionato vinto dai milanesi. Realizza poi due reti in Coppa Italia, entrambe all'Olimpico di Roma, nel ritorno delle semifinali con la Lazio e nella finale con i giallorossi.\nNel settembre successivo \u00e8 ceduto al Porto, nell'ambito della trattativa che conduce in nerazzurro il connazionale Ricardo Quaresma.\nIl 26 gennaio 2009 viene ceduto in prestito per euro al , che decide in seguito di non esercitare il riscatto del cartellino.\nNel giugno 2009 viene annunciato il suo possibile passaggio al in vista del quale il giocatore viene sottoposto alle visite mediche; tuttavia, senza comunicazioni ufficiali al riguardo da parte della societ\u00e0, il tesseramento non viene portato a termine, tanto che il 20 luglio il Real Valladolid annuncia il suo ingaggio in prestito per una stagione con diritto di riscatto.\nIl 10 luglio 2010 viene ufficializzato il passaggio all'Eski\u015fehirspor per 680.000 euro, squadra militante nel campionato turco, nella prima divisione turca, siglando un contratto triennale.\nA fine stagione 2012-2013 dopo un bottino di 45 presenze e 4 reti in tre anni dopo la scadenza di contratto rimane svincolato.\nIl 13 agosto 2013 firma un contratto con i greci dell'.\nLe ottime prestazioni convincono l' a metterlo sotto contratto e cos\u00ec lascia la squadra di Creta dopo solo 14 partite e 3 reti.\nIl 27 dicembre 2013 viene acquistato per 440.000 euro dall'Olympiakos, firmando un contratto che lo legher\u00e0 alla squadra greca fino al giugno 2017. Con i 'bianco-rossi' vince il campionato, scendendo in campo cinque volte. La stagione successiva, viene messo fuori rosa e, nel gennaio 2015, si trasferisce in prestito al Levadiakos, squadra militante nella massima serie greca. fa il suo esordio il 4 febbraio nello 0-0 interno contro l'Aok, dopo essere stato impiegato con una certa costanza il 26 aprile segna la rete del momentaneo 2-0 nella partita che si concluder\u00e0 2-1 a favore del Levadiakos contro l'Atromitos a fine stagione dopo 10 partite ed un gol fa ritorno all'Olympiacos.\nNegli ultimi giorni di mercato rescinde consensualmente il contratto che lo legava all'Olympiakos per accasarsi con i ciprioti dell'Anorth\u014dsis militanti nella massima serie, segna il suo primo gol all'esordio avvenuto il 13 settembre alla terza giornata di campionato contro l'Achnas nella vittoria interna terminata 3-0.\nIl 23 luglio 2018 torna a giocare dopo qualche mese di stop con Eskilstuna, club svedese."}
{"id": "1305413", "revid": "256896", "url": "https://it.wikipedia.org/wiki?curid=1305413", "title": "Governatorato di Riga", "text": "Il governatorato di Riga (, in lettone: \"R\u012bgas guber\u0146a\") fu un governorato dell'Impero russo. Chiamato come la citt\u00e0 di Riga, fu creato il 28 luglio 1713 nei territori conquistati all'Impero svedese nella grande guerra del Nord. L'ex dominion della Livonia svedese fu formalmente ceduta alla Russia con il trattato di Nystad nel 1721. Durante la successiva riorganizzazione amministrativa, il governatorato fu denominato nel 1796 governatorato della Livonia."}
{"id": "1305414", "revid": "470844", "url": "https://it.wikipedia.org/wiki?curid=1305414", "title": "Governatorato dell'Estonia", "text": "Il governatorato dell'Estonia () era una dei Governatorati baltici dell'Impero Russo, che occupava il territorio a nord della attuale Estonia.\nIstituito nel 1796, dopo la ridenominazione del governatorato di Reval, con capoluogo Reval, esistette fino al 1917 quando fu unito al governatorato della Livonia per formare il nuovo governatorato autonomo dell'Estonia."}
{"id": "1305426", "revid": "834", "url": "https://it.wikipedia.org/wiki?curid=1305426", "title": "Rino's Revenge", "text": ""}
{"id": "1305427", "revid": "729019", "url": "https://it.wikipedia.org/wiki?curid=1305427", "title": "Stazione di Tarquinia", "text": "La stazione di Tarquinia \u00e8 una stazione ferroviaria posta lungo la ferrovia Tirrenica, che serve la citt\u00e0 di Tarquinia, il cui centro cittadino \u00e8 distante circa tre chilometri. Approssimativamente alla stessa distanza sorge la frazione balneare di Tarquinia Lido.\nLa gestione degli impianti \u00e8 affidata a Rete Ferroviaria Italiana societ\u00e0 del gruppo Ferrovie dello Stato, che classifica la stazione nella categoria \"Silver\".\nDati ferroviari.\nIl piazzale \u00e8 composto da quattro binari. I primi due sono passanti e dedicati al servizio passeggeri (il primo per i treni in direzione Roma, il secondo per quelli in direzione Pisa); il terzo \u00e8 utilizzato per le precedenze, mentre il quarto era riservato al servizio merci, ormai inesistente. Sulla banchina di quest'ultimo binario, che oggi viene saltuariamente utilizzato per il ricovero dei carri merci, \u00e8 ancora presente il piano caricatore in discreto stato. In occasione di esercitazioni militari nel vicino poligono di tiro di Pian di Spille, il quarto binario e il piano caricatore vengono utilizzati per il carico/scarico di mezzi blindati pesanti. Fino agli anni '40 esisteva un binario che congiungeva la stazione di Tarquinia alla polveriera militare sita in localit\u00e0 Montecatini. Ancora oggi all'interno del parco del ristorante Valle del Marta si pu\u00f2 ammirare una galleria, oggi adibita a sala ricettiva, che faceva parte del vecchio tracciato ferroviario.\nMovimento passeggeri e ferroviario.\nNonostante la sua posizione decentrata rispetto all'abitato, \u00e8 abbastanza utilizzata. Vi fermano tutti i treni regionali e regionali veloci, diretti a Roma Termini, Montalto di Castro, Grosseto e Pisa Centrale.\nSono previsti inoltre tre collegamenti giornalieri con destinazione rispettivamente presso le stazioni di Orbetello-Monte Argentario, Grosseto e Civitavecchia mediante autobus. Il servizio \u00e8 gestito dalla societ\u00e0 Busitalia-Sita Nord del gruppo Trenitalia.\nServizi.\nLa stazione dispone di:"}
{"id": "1305429", "revid": "830939", "url": "https://it.wikipedia.org/wiki?curid=1305429", "title": "Peplo", "text": "Il peplo (dal latino \"peplum\", a sua volta derivante dal greco antico \u03c0\u03ad\u03c0\u03bb\u03bf\u03c2) \u00e8 un abito unicamente femminile di colore bianco dell'antica Grecia indossato comunemente dalle donne prima del 500 a.C.\nEsistevano tre tipi di peplo: \nConsisteva essenzialmente in un panno di lana fissato al fianco da una cintura che forma le tipiche pieghe, normalmente aperto su un lato (il destro) e fermato sulla spalla da fibule.\nIndossare il peplo conferiva austerit\u00e0 e portamento nobile e severo."}
{"id": "1305435", "revid": "628767", "url": "https://it.wikipedia.org/wiki?curid=1305435", "title": "Governatorato della Livonia", "text": "Il governatorato della Livonia, ( \"Liflyandskaya guberniya\") era uno dei governatorati baltici dell'Impero russo, che occupava il territorio della Livonia. Istituita nel 1796, dopo la ridenominazione del governatorato di Riga, con capoluogo Riga, esistette fino al 1917 quando la parte settentrionale del Governatorato di Livonia fu unita al governatorato dell'Estonia per formare il nuovo governatorato autonomo dell'Estonia."}
{"id": "1305438", "revid": "287204", "url": "https://it.wikipedia.org/wiki?curid=1305438", "title": "4 Gennaio", "text": ""}
{"id": "1305439", "revid": "486946", "url": "https://it.wikipedia.org/wiki?curid=1305439", "title": "Netto special", "text": ""}
{"id": "1305443", "revid": "345405", "url": "https://it.wikipedia.org/wiki?curid=1305443", "title": "Quartina (musica)", "text": "La quartina, nel sistema tonale occidentale, \u00e8 un gruppo regolare che rappresenta quattro note suonate in un'unit\u00e0 di tempo.\nPu\u00f2 essere formata da figure uguali o diverse, pu\u00f2 essere per aumentazione o per diminuzione.\nDal punto di vista matematico, la quartina vale 1/16. La quartina \u00e8 rappresentata da una legatura che unisce le quattro note (che non \u00e8 da considerare n\u00e9 una legatura di valore n\u00e9 una legatura di espressione) e un \"4\" scritto sopra."}
{"id": "1305448", "revid": "1272592", "url": "https://it.wikipedia.org/wiki?curid=1305448", "title": "Cleptomania", "text": "La cleptomania (dal greco: \"\u03ba\u03bb\u03ad\u03c0\u03c4\u03b5\u03b9\u03bd\", kleptein, \"rubare\", \"\u03bc\u03b1\u03bd\u03af\u03b1\", \"mania\") \u00e8 un sintomo nevrotico, un bisogno patologico di rubare, irrefrenabile e immotivato impulso coatto al furto di oggetti anche privi di valore e non necessariamente legato ad un bisogno.\nIl cleptomane prova piacere nell'atto del rubare. La cleptomania \u00e8 considerata una malattia.\nEziologia.\nGeneralmente la cleptomania si manifesta di tanto in tanto, caratterizzandosi con alcune fasi acute, nelle quali il gesto diventa frenetico, alternate con pi\u00f9 o meno lunghi periodi di inoperosit\u00e0.\nI cleptomani adducono, di solito, come giustificazione per il loro gesto una insoddisfazione personale. Le cause sono per\u00f2 pi\u00f9 profonde e persino le spiegazioni sono varie.\nLa psichiatria definisce la cleptomania un'ossessione, poich\u00e9 il peso di questo pensiero fisso sarebbe talmente invadente da bloccare qualunque altro principio ideativo.\nIl malato viene inquadrato come una persona capace di intendere, ma mai di volere, visto che si renderebbe conto, abitualmente, del gesto che commette e anche delle conseguenze a cui va incontro, ma nonostante questo, la spinta ad agire, e quindi la \"gratificazione\" del gesto gli sembrerebbero, ugualmente, superiori ad ogni opposizione.\nLa psicoanalisi, invece, risale ad un senso di colpa inconscio che potrebbe attivare stati depressivi e di angoscia; secondo questa spiegazione del fenomeno, le cause del gesto sarebbero da ricercare soprattutto nel desiderio della punizione, che diverrebbe quindi un atto compensatorio risollevante.\nI malati abitualmente seguono una psicoterapia associata, talvolta, a farmaci psichiatrici.\nTalvolta la spiegazione che il cleptomane pu\u00f2 dare al suo modo di agire pu\u00f2 essere quella di razionalizzare il gesto, il quale sarebbe portato a termine per sopperire a difficolt\u00e0 economiche o mancanza di mezzi di sussistenza."}
{"id": "1305449", "revid": "57872", "url": "https://it.wikipedia.org/wiki?curid=1305449", "title": "Antonio Montaldo", "text": "Biografia.\nPrimi anni.\nFiglio di Leonardo Montaldo (decimo doge della Repubblica di Genova dall'aprile del 1383 al giugno del 1384) e Bartolomea Ardimenti, gli storici concordano che fu Asti la sua citt\u00e0 natale dove la famiglia Montaldo, in fuga da Genova dopo il fallito colpo di Stato contro il doge Gabriele Adorno, trov\u00f2 rifugio alla corte dei Visconti. Solamente nel 1371 con la nomina del nuovo doge Domenico Fregoso tutti i componenti della famiglia poterono far ritorno nel capoluogo genovese.\nLa sua vita cambi\u00f2 radicalmente in et\u00e0 adolescenziale quando, nel 1384, alla morte per pestilenza del padre Leonardo, si trov\u00f2 ad affrontare quale primogenito gli affari di famiglia e le responsabilit\u00e0 politiche. A sua madre e alla sua famiglia furono per\u00f2 concessi dal doge Antoniotto Adorno (successore del padre) privilegi quali una pensione annua di 200 fiorini d'oro e le rendite fiscali provenienti dal territorio di Gavi (terra natia dei Montaldo), agevolazioni che verranno poi rinunciate da Antonio Montaldo nel 1391.\nDi carattere prevalentemente mite e debole, fece dell'opportunismo la sua arma vincente che, assieme alla mirata cura e stima della sua persona agli occhi del popolo (e di alcuni nobili), faranno cadere su Antonio Montaldo le attenzioni e le speranze di molti come nuova guida del dogato in uno stato genovese ormai pieno di conflitti interni per l'operato e le decisioni filo francesi del doge Adorno. Approfitt\u00f2 dello scontro tra il doge e le famiglie Spinola e Fieschi per muovere definitivamente su Genova e, con il supporto militare delle stesse famiglie, rovesciare il governo di Antoniotto Adorno. L'impresa, con l'evidente stupore e sorpresa dell'Adorno, riusc\u00ec in pieno e il 16 giugno del 1392 fu eletto da una sessantina di \"partigiani\" nuovo doge della repubblica, il quattordicesimo nella storia dello stato genovese, mandato che fu per\u00f2 ampiamente contrastato dallo stesso Antoniotto Adorno, in fuga, e dai suoi alleati.\nIl primo dogato.\nSecondo il parere di alcuni storici l'elezione di Antonio Montaldo, legittimata, ma non seguendo i canoni e le procedure istituzionali, pot\u00e9 considerarsi un \"legalizzato colpo di Stato\" nei confronti dell'ex doge Antoniotto Adorno tanto che quest'ultimo, in esilio, continu\u00f2 durante il mandato del Montaldo a dichiararsi come \"doge legittimo\". Il suo primo mandato dogale fu alquanto semplice e fin troppo moderato - dettato probabilmente dai suoi 23 anni, uno dei dogi pi\u00f9 giovani della storia - e ci\u00f2 provoc\u00f2 malumori anche tra i suoi stessi sostenitori che, non esplicitamente, speravano in una guida pi\u00f9 ferma e popolare come fu per il mandato di suo padre considerato da molti annalisti e storici dell'epoca come uno dei migliori che la Repubblica di Genova abbia avuto sotto tutti i profili e decisioni.\nAd influenzare il sentimento e il gradimento popolare fu certamente la restituzione dei castelli e di ogni bene alle famiglie Fieschi e Spinola, decisione che fu dettata dal decisivo aiuto militare che prestarono per la conquista di palazzo Ducale, ma che fu visto dal popolo come un segno di debolezza e di forzatura. E come fece lui stesso anni prima, pure il \"doge legittimo\" Antoniotto Adorno approfitt\u00f2 della situazione per fare ritorno a Genova nel maggio del 1393 alla testa di un buon contingente militare \"prestatogli\" dal signore di Milano Gian Galeazzo Visconti. Nonostante il popolo genovese oramai appoggiasse il ritorno dell'Adorno, il doge Montaldo opt\u00f2 per una risoluzione armata che, se pur vittoriosa, fin\u00ec per discreditarlo agli occhi del popolo e dei suoi nemici nobiliari, tra questi pure dei suoi parenti (cugini) che per invidia personale si allearono con l'Adorno. Allo stato di caos non contribu\u00ec di certo pure il suo perenne stato d'incertezza che fu intuito per aizzargli definitivamente \"la piazza\".\nDal 13 luglio fomentando la folla si diedero avvio a tumultuosi scontri e assedi presso palazzo Ducale e, dopo un primo tentativo di porre difesa, il 15 luglio il doge accett\u00f2 la resa e abdic\u00f2 in favore di Pietro Fregoso. Quest'ultimo, legato al suo predecessore, cedette per\u00f2 la carica lo stesso giorno per il candidato acclamato dai \"partigiani\" dell'Adorno, Clemente Promontorio. Tuttavia si arriv\u00f2 ad una trattativa tra le parti e, anche per sbarrare la strada ad un Antoniotto Adorno cos\u00ec tanto voluto ma allo stesso temuto da molti, si opt\u00f2 per la nomina di Francesco Giustiniani Garibaldo; quest'ultimo govern\u00f2 fino al 30 luglio.\nCome semplice cittadino di Genova, e dalla sua casa, visse tutto l'evolversi di questa vicenda complicata l'ex doge Antonio Montaldo. Furono le spontanee dimissioni di Francesco Giustiniani Garibaldo a far ridiscendere in campo non solo la figura di Montaldo, ma anche del suo avversario Adorno. Segretamente i due s'incontrarono e fu lo stesso Montaldo ad offrire il suo passo indietro, e quindi una probabile e scontata elezione a doge dell'Adorno, ma la mossa fu ben studiata in realt\u00e0 per portare a Genova e allo scoperto Antoniotto Adorno che fu assalito dai soldati di Montaldo e costretto ad una nuova fuga. Ben pi\u00f9 felice fu la posizione di Antonio Montaldo che, sbarazzatosi dell'avversario politico e ostentando una certa e sfacciata indifferenza al potere, fu ancora richiamato il 30 agosto del 1393 a ricoprire la massima carica dogale.\nIl secondo dogato e gli ultimi anni.\nIl suo secondo mandato, contrariamente alle nuove aspettative visti i recenti errori del passato, fu pressoch\u00e9 uguale al primo. Cerc\u00f2 ancora il consenso della parte pi\u00f9 nobile della citt\u00e0, a discapito della fascia pi\u00f9 popolare che ben presto ricominci\u00f2 a manifestare tutto il suo dissenso; lo stesso Antoniotto Adorno, in esilio, fu il promotore di alcune sommosse. E se prontamente furono sedate, come quella che coinvolse le valli retrostanti il capoluogo genovese nell'inverno del 1394, non seguirono tuttavia disciplinari condanne da parte del doge che ancora una volta, per il suo comportamento clemente, venne accusato di debolezza non solo dalla frangente politica legata all'Adorno, ma anche dai suoi stessi sostenitori. Una curiosa iniziativa di protesta fu attuata dal neo podest\u00e0 di Genova Francesco da Urbino che, irritato dalla politica dogale, rifiut\u00f2 l'incarico.\nCon i nemici alle porte, e pure \"a palazzo\", ancor pi\u00f9 strana fu la scelta di non cercare alleati presso vicini stati italiani preunitari, salvo un sostegno (ma mai concretizzato con un trattato d'alleanza) con la Signoria di Firenze nemica dei Visconti e quindi di un probabile ritorno dell'Adorno. Rimasto pressoch\u00e9 solo ad affrontare le quotidiane sommosse nei suoi confronti, e maturato il fallimento del suo dogato, prese infine la decisione di dimettersi il 24 maggio del 1394.\nLasciato il palazzo Ducale riusc\u00ec ad imbarcarsi su una galea diretta a Monaco, quindi raggiungere Savona dove prese la strada per il feudo di Gavi tornato nelle dirette mani del Montaldo grazie ad un castellano a lui fedele. Ora rifugiato nel suo castello medit\u00f2 ben presto un suo ritorno a Genova e l'occasione fu propizia con l'elezione a doge del cognato Antonio Guarco il 17 agosto dello stesso anno. Il suo ritorno nel capoluogo ligure coincise per\u00f2 con il riaffacciarsi del suo \"nemico storico\", Antoniotto Adorno, che fiutata la nuova aria di crisi legata al da poco doge Guarco si era mosso il 22 agosto verso Genova in cerca di un nuovo mandato dogale. Lo sbarco dell'Adorno fu per\u00f2 difficoltoso a causa di un fortunale e alla sua discesa in porto trov\u00f2 i mercenari di Antonio Montaldo che lo presero sotto la loro custodia come \"prigioniero\". Fu invece il pretesto per accordarsi segretamente e unire gli sforzi contro il dogato di Antonio Guarco. Liberato l'Adorno, quest'ultimo si fece trovare il 30 agosto a Voltri alla testa di un buon numero di soldati che, grazie alla complicit\u00e0 dei Montaldo, entrarono a Genova e a palazzo costringendo alla fuga il doge; il 3 settembre la gestione politica della repubblica genovese era gi\u00e0 saldamente nelle mani di Antoniotto Adorno e Antonio Montaldo.\nSempre tramite accordi tra le parti fu convocata una nuova assemblea elettiva e, sebbene il concordato prevedesse la non elezione dei due soggetti, ma di un terzo amico comune, il nome pi\u00f9 votato fu quello dell'Adorno che di buon grado accett\u00f2 per la quarta volta. Indispettito e sentendosi tradito, Antonio Montaldo lasci\u00f2 nuovamente Genova per il suo feudo di Gavi.\nTra il 1394 e il 1398 leg\u00f2 il suo nome in diversi episodi e sommosse popolari che videro ancora una tentata deposizione del doge Adorno (non riuscita), alleanze con il regno di Carlo VI di Francia per la \"discesa\" in Italia e quindi nella Repubblica di Genova, accordi con il cognato ed ex doge Antonio Guarco e ancora con altre famiglie genovesi come i Doria e gli Spinola. Malato di peste mor\u00ec a Genova il 25 luglio del 1398 con sepoltura nella locale chiesa di San Bartolomeo degli Armeni."}
{"id": "1305450", "revid": "834", "url": "https://it.wikipedia.org/wiki?curid=1305450", "title": "Match Race", "text": ""}
{"id": "1305451", "revid": "74801", "url": "https://it.wikipedia.org/wiki?curid=1305451", "title": "Governatorato di Kovno", "text": "Il Governatorato di Kovno (in russo \u041a\u043e\u0432\u0435\u043d\u0441\u043a\u0430\u044f \u0433\u0443\u0431\u0435p\u043d\u0438\u044f trasl. \"Kovenskaja gubernija\"; in lituano Kauno gubernija) o Goveratorato di Kaunas era una gubernija dell'Impero russo in Lituania.\nIl suo capoluogo era Kaunas. Fu costituita il 18 dicembre 1842 dallo zar Nicola I di Russia come costola occidentale del Governatorato di Vil'na e parte del Kraj Nord-Occidentale: l\u2019ordine divenne esecutivo il 1\u00ba luglio 1843. Il governatorato includeva grosso modo le regioni della Lituania Samogizia e Auk\u0161taitija.\nCess\u00f2 di esistere quando, a seguito della Rivoluzione d'ottobre, la Lituania divenne Stato indipendente. Tale suddivisione non venne riproposta nuovamente a seguito delle due occupazioni sovietiche, la prima nel 1918 e la seconda nel 1940.\nContee.\nIl governatorato era diviso in sette uezd (unit\u00e0 amministrativa di secondo grado corrispondente alla provincia italiana). Di seguito un confronto sull\u2019aumento di popolazione che si ebbe nel corso di una quindicina d\u2019anni in tutte le aree della zona:"}
{"id": "1305454", "revid": "123780586", "url": "https://it.wikipedia.org/wiki?curid=1305454", "title": "UTC+14", "text": "UTC+14 \u00e8 un fuso orario, in anticipo di 14 ore sull'UTC.\nZone.\n\u00c8 utilizzato nei seguenti territori:\nGeografia.\nUTC+14 \u00e8 il fuso orario pi\u00f9 orientale: le isole della Linea sono le prime del globo ad iniziare una nuova giornata civile, 26 ore prima UTC-12.\nOra legale.\nNessun territorio che utilizza UTC+14 fa uso dell'ora legale.\nStoria.\nLe isole della Linea sono situate ad ovest della linea di cambiamento di data. Prima del 1995, utilizzavano il fuso orario UTC-10 (lo stesso di Hawaii, che \u00e8 situata circa alla stessa longitudine). Il loro fuso orario fu modificato il 31 dicembre 1994 per permettere a tutti i territori di Kiribati di trovarsi su fusi orari consecutivi mentre in precedenza erano separati dalla linea internazionale del cambio di data."}
{"id": "1305456", "revid": "486946", "url": "https://it.wikipedia.org/wiki?curid=1305456", "title": "Captain Tsubasa Europe Daikessen", "text": ""}
{"id": "1305457", "revid": "486946", "url": "https://it.wikipedia.org/wiki?curid=1305457", "title": "Europe Daikessen", "text": ""}
{"id": "1305459", "revid": "486946", "url": "https://it.wikipedia.org/wiki?curid=1305459", "title": "Europe daikessen", "text": ""}
{"id": "1305460", "revid": "486946", "url": "https://it.wikipedia.org/wiki?curid=1305460", "title": "La Sfida di Parigi", "text": ""}
{"id": "1305461", "revid": "35813", "url": "https://it.wikipedia.org/wiki?curid=1305461", "title": "Antonio Gamberelli", "text": ""}
{"id": "1305465", "revid": "486946", "url": "https://it.wikipedia.org/wiki?curid=1305465", "title": "Campioni del Mondo", "text": ""}
{"id": "1305466", "revid": "287204", "url": "https://it.wikipedia.org/wiki?curid=1305466", "title": "Vicer\u00e8 della Nuova Spagna", "text": ""}
{"id": "1305468", "revid": "1905225", "url": "https://it.wikipedia.org/wiki?curid=1305468", "title": "Terzina (metrica)", "text": "Una terzina \u00e8 in poesia una strofa composta da tre versi. \nLa terzina \u00e8 una strofa tipica di componimenti come gli haiku, i sonetti (composti da due quartine e due terzine), le villanelle e la terza rima. Le terzine sono tipiche della poetica di Giovanni Pascoli. La Divina Commedia di Dante \u00e8 un altro esempio di opera letteraria in terzine."}
{"id": "1305469", "revid": "122485920", "url": "https://it.wikipedia.org/wiki?curid=1305469", "title": "0862", "text": "0862 \u00e8 il prefisso telefonico del distretto dell'Aquila\nIl distretto comprende la parte settentrionale della provincia dell'Aquila. Confina con i distretti di Teramo (0861) a nord, di Pescara (085) a est, di Sulmona (0864) e di Avezzano (0863) a sud e di Rieti (0746) a ovest.\nAree locali e comuni.\nIl distretto dell'Aquila comprende 36 comuni suddivisi nelle 2 aree locali dell'Aquila (ex settori dell'Aquila, Montereale e Pizzoli) e San Demetrio ne' Vestini (ex settori di Capestrano, Rocca di Mezzo, San Demetrio ne' Vestini e San Pio delle Camere). I comuni compresi nel distretto sono: Barete, Barisciano, Cagnano Amiterno, Calascio, Campotosto, Capestrano, Capitignano, Caporciano, Carapelle Calvisio, Castel del Monte, Castelvecchio Calvisio, Collepietro, Fagnano Alto, Fontecchio, Fossa, L'Aquila, Lucoli, Montereale, Navelli, Ocre, Ofena, Pizzoli, Poggio Picenze, Prata d'Ansidonia, Rocca di Cambio, Rocca di Mezzo, San Benedetto in Perillis, San Demetrio ne' Vestini, San Pio delle Camere, Sant'Eusanio Forconese, Santo Stefano di Sessanio, Scoppito, Tione degli Abruzzi, Tornimparte, Villa Santa Lucia degli Abruzzi e Villa Sant'Angelo."}
