{"id": "1278233", "revid": "124123", "url": "https://it.wikipedia.org/wiki?curid=1278233", "title": "Nati il 6 dicembre", "text": ""}
{"id": "1278234", "revid": "124123", "url": "https://it.wikipedia.org/wiki?curid=1278234", "title": "Morti il 6 dicembre", "text": ""}
{"id": "1278237", "revid": "124123", "url": "https://it.wikipedia.org/wiki?curid=1278237", "title": "Nati il 6 febbraio", "text": ""}
{"id": "1278238", "revid": "124123", "url": "https://it.wikipedia.org/wiki?curid=1278238", "title": "Morti il 6 febbraio", "text": ""}
{"id": "1278241", "revid": "124123", "url": "https://it.wikipedia.org/wiki?curid=1278241", "title": "Nati il 6 gennaio", "text": ""}
{"id": "1278242", "revid": "124123", "url": "https://it.wikipedia.org/wiki?curid=1278242", "title": "Morti il 6 gennaio", "text": ""}
{"id": "1278245", "revid": "124123", "url": "https://it.wikipedia.org/wiki?curid=1278245", "title": "Nati il 6 giugno", "text": ""}
{"id": "1278246", "revid": "124123", "url": "https://it.wikipedia.org/wiki?curid=1278246", "title": "Morti il 6 giugno", "text": ""}
{"id": "1278249", "revid": "124123", "url": "https://it.wikipedia.org/wiki?curid=1278249", "title": "Nati il 6 luglio", "text": ""}
{"id": "1278250", "revid": "124123", "url": "https://it.wikipedia.org/wiki?curid=1278250", "title": "Morti il 6 luglio", "text": ""}
{"id": "1278253", "revid": "124123", "url": "https://it.wikipedia.org/wiki?curid=1278253", "title": "Nati il 6 maggio", "text": ""}
{"id": "1278254", "revid": "124123", "url": "https://it.wikipedia.org/wiki?curid=1278254", "title": "Morti il 6 maggio", "text": ""}
{"id": "1278255", "revid": "729019", "url": "https://it.wikipedia.org/wiki?curid=1278255", "title": "NGC 2627", "text": "NGC 2627 \u00e8 un ammasso aperto situato nella costellazione della Bussola.\nOsservazione.\nLa sua posizione si pu\u00f2 trovare abbastanza facilmente mezzo grado a sud-ovest della stella doppia , in un campo molto ricco di stelle deboli; \u00e8 un oggetto minuto e piuttosto debole, individuabile sotto un cielo scuro e limpido anche con un binocolo 10x50, seppur con qualche difficolt\u00e0. Un telescopio da 120mm \u00e8 pi\u00f9 indicato per la sua osservazione, in quanto con esso \u00e8 possibile scorgere alcune decine di stelle fino alla magnitudine 13. Per una risoluzione completa occorrono per\u00f2 strumenti con aperture a partire dai 200mm in su.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini elevate; dall'emisfero boreale la sua osservazione risulta piuttosto penalizzata dalle regioni situate a latitudini medie settentrionali ed \u00e8 invisibile alle alte latitudini. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2627 venne individuato per la prima volta da William Herschel nel 1793 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 1678.\nCaratteristiche.\nNGC 2627 \u00e8 un ammasso piuttosto ricco e denso, ma formato per lo pi\u00f9 da deboli stelle; la sua distanza \u00e8 stimata attorno ai 2034\u00a0parsec (circa 6630 anni luce) ed \u00e8 quindi situato in prossimit\u00e0 del Braccio di Perseo, in un tratto dove sono presenti segni di disgregazione a causa della sua stessa terminazione.\n\u00c8 formato da una quarantina di stelle pi\u00f9 luminose della magnitudine 13, disposte in senso est-ovest a formare una sorta di scia; la presenza nel suo campo di alcune giganti rosse lo rende un interessante oggetto per gli studi fotometrici. Per la sua et\u00e0 sono state fornite stime attorno ai 370 milioni di anni, cos\u00ec come molto pi\u00f9 grandi, fino a 1,4 miliardi di anni; dal diagramma colore-magnitudine \u00e8 evidente che un gran numero di componenti ha lasciato la fase di sequenza principale per evolvere verso lo stadio di gigante."}
{"id": "1278259", "revid": "124123", "url": "https://it.wikipedia.org/wiki?curid=1278259", "title": "Nati il 6 marzo", "text": ""}
{"id": "1278260", "revid": "124123", "url": "https://it.wikipedia.org/wiki?curid=1278260", "title": "Morti il 6 marzo", "text": ""}
{"id": "1278263", "revid": "6923", "url": "https://it.wikipedia.org/wiki?curid=1278263", "title": "Negatoria servitutis", "text": "L' actio negatoria servitutis nel diritto civile italiano \u00e8 regolata dall'art. 949 cod. civ., \"\"il proprietario pu\u00f2 agire per far dichiarare l'inesistenza di diritti affermati da altri sulla cosa\" e pu\u00f2 \"chiedere che se ne ordini la cessazione, oltre alla condanna per il risarcimento del danno\".\"\nLa Cassazione individua due presupposti:\nSempre la cassazione ritiene l'\"actio negatoria servitutis\" imprescrittibile: \"l'actio negatoria servitutis \u00e8 azione imprescrittibile, con la conseguenza che il proprietario del preteso fondo servente pu\u00f2 in qualsiasi momento, e fatti salvi gli effetti dell'intervenuta usucapione, chiedere che venga accertata, per mancanza del titolo o del decorso del termine dell'usucapione, l'inesistenza della servit\u00f9\"\nL\u2019interesse ad agire in \"negatoria servitutis\" sussiste anche quando, pur non denunciandosi l\u2019avvenuto esercizio di atti materiali lesivi della propriet\u00e0, a fronte di pretese reali affermate dalla controparte, si intenda far chiarezza con l\u2019accertamento dell\u2019infondatezza delle pretese. Quindi anche nell\u2019ipotesi della presenza di un provvedimento derivante da un giudizio possessorio. "}
{"id": "1278265", "revid": "124123", "url": "https://it.wikipedia.org/wiki?curid=1278265", "title": "Nati il 6 novembre", "text": ""}
{"id": "1278266", "revid": "124123", "url": "https://it.wikipedia.org/wiki?curid=1278266", "title": "Morti il 6 novembre", "text": ""}
{"id": "1278269", "revid": "124123", "url": "https://it.wikipedia.org/wiki?curid=1278269", "title": "Nati il 6 ottobre", "text": ""}
{"id": "1278270", "revid": "124123", "url": "https://it.wikipedia.org/wiki?curid=1278270", "title": "Morti il 6 ottobre", "text": ""}
{"id": "1278273", "revid": "124123", "url": "https://it.wikipedia.org/wiki?curid=1278273", "title": "Nati il 6 settembre", "text": ""}
{"id": "1278274", "revid": "124123", "url": "https://it.wikipedia.org/wiki?curid=1278274", "title": "Morti il 6 settembre", "text": ""}
{"id": "1278277", "revid": "124123", "url": "https://it.wikipedia.org/wiki?curid=1278277", "title": "Nati il 7 agosto", "text": ""}
{"id": "1278278", "revid": "124123", "url": "https://it.wikipedia.org/wiki?curid=1278278", "title": "Morti il 7 agosto", "text": ""}
{"id": "1278283", "revid": "124123", "url": "https://it.wikipedia.org/wiki?curid=1278283", "title": "Nati il 7 aprile", "text": ""}
{"id": "1278284", "revid": "124123", "url": "https://it.wikipedia.org/wiki?curid=1278284", "title": "Morti il 7 aprile", "text": ""}
{"id": "1278286", "revid": "123836875", "url": "https://it.wikipedia.org/wiki?curid=1278286", "title": "Karl-Marx-Allee", "text": "Karl-Marx-Allee, dedicata al filosofo ed economista tedesco Karl Marx, \u00e8 una strada di Berlino che corre nei quartieri di Mitte e di Friedrichshain. La strada \u00e8 caratterizzata da edifici eretti durante gli anni cinquanta del XX secolo, per la maggior parte ascrivibili alla corrente cosiddetta del classicismo socialista. La strada era denominata inizialmente a ovest di Frankfurter Tor \"Gro\u00dfe Frankfurter Stra\u00dfe\" e venne, in occasione del 70\u00ba compleanno di Stalin, unita alla continuazione \"Frankfurter Allee\" e ridenominata Stalinallee il 21 dicembre 1949.\nL'attuale dedicazione a Karl Marx risale al 13 novembre 1961. Contemporaneamente venne ricostituita anche la precedente Frankfurter Allee, sebbene non a partire da Frankfurter Tor, bens\u00ec pi\u00f9 a est, dall'omonima piazza. Gli edifici, che a partire da Strausberger Platz si susseguono oltre Frankfurter Tor ed oltre, furono concepiti come \"Palazzi dei lavoratori\" (\"Arbeiterpal\u00e4ste\") e destinati a rappresentare la capacit\u00e0 e la tecnica costruttiva della Repubblica Democratica Tedesca contemporanea.\nInizia ad Alexanderplatz, dirigendosi verso est, con una sede stradale a sei corsie affiancate da due ampie strisce di verde che separano il traffico dai grandi edifici residenziali. Al di sotto di essa corre la linea U5 della \"U-Bahn\". \u00c8 parte delle strade federali B 1 e B 5.\nIl primo lotto della \"Karl-Marx-Allee\" (parte est) rappresent\u00f2, negli anni cinquanta, l'opera architettonica pi\u00f9 ambiziosa della neonata Repubblica Democratica Tedesca, realizzato secondo i dettami del classicismo socialista, detto talvolta stile \"torta nuziale\" (\"Zuckerb\u00e4ckerstil\"). Il secondo lotto che costituisce la parte occidentale della strada, venne costruito dal 1959 al 1965 utilizzando uno stile pi\u00f9 moderno, e diede l'inizio all'uso su vasta scala delle costruzioni con blocchi prefabbricati (\"Plattenbau\").\nUbicazione.\nKarl-Marx-Allee parte da Alexanderplatz e giunge a Frankfurter Tor superando Strausberger Platz, oltre alla quale prosegue con la denominazione di Frankfurter Allee. Costituisce parte del tracciato delle strade statali Bundesstra\u00dfe 1 (Magdeburgo-K\u00fcstrin-Kietz) e Bundesstra\u00dfe\u00a05 (Francoforte sull'Oder-Amburgo). Sotto Karl-Marx-Allee sono situate le prime quattro fermate della linea U5 della Metropolitana cittadina.\nStoria.\nPrima fase: gli edifici a ballatoio.\nDopo la seconda guerra mondiale, l'architetto Hans Scharoun svilupp\u00f2 un piano urbanistico - il cosiddetto \u201eKollektivplan\u201c - per la ricostruzione dell'intera citt\u00e0 di Berlino, che prevedeva una rigorosa suddivisione e decentralizzazione del tessuto urbano: singole unit\u00e0 abitative avrebbero dovuto sorgere circondate da ampi spazi verdi. Il primo distretto da cui si inizi\u00f2 ad operare la ricostruzione secondo questo piano fu Friedrichshain, nel settore sovietico. Nel 1949 si procedette quindi proprio alla costruzione degli attuali numeri 102\u2013104 e 126\u2013128 di Karl-Marx-Allee e alla realizzazione delle prime due \"Laubengangh\u00e4user\" (case porticate) riconducibili ai dettami di Scharoun. Successivamente il Kollektivplan inizi\u00f2 ad essere visto ed etichettato come formalistico, elitario e occidentalmente decadente: le due Laubengangh\u00e4user rimasero di conseguenza oggetti isolati in un contesto architettonico che si sarebbe sviluppato secondo altri canoni.\nIl riferimento per la nuova architettura della Repubblica Democratica Tedesca e per la nascente Stalinallee sarebbe dunque - a partire dalla fine del 1949 - divenuta l'architettura monumentale sovietica.\nPoich\u00e9, inoltre, le due case porticate erano state erette in posizione arretrata rispetto al filo delle nuove facciate in costruzione, si cerc\u00f2 al contempo di salvare l'allineamento e mascherare la loro marcata differenza stilistica e concettuale piantando numerosi pioppi.\nSeconda fase: classicismo socialista e tradizione costruttiva nazionale.\nAl fine di meglio prepararsi alla progettazione dei nuovi edifici, una delegazione tedesco-orientale visit\u00f2 le principali citt\u00e0 dell'Unione Sovietica al fine di studiarne le strutture urbane. Vennero visitate Mosca, Kiev, Stalingrado e Leningrado. \nEgon Hartmann ottenne nel 1951 il primo premio al concorso di progettazione indetto per la nuova via. Al vincitore vennero comunque affiancati nella nuova stesura del piano altri quattro architetti menzionati durante il concorso (Richard Paulick, Hanns Hopp, Karl Souradny e Kurt Leucht) e gli architetti sovietici Alexander V. Vlassov e Sergej I. Cherniscev, vicepresidente dell'Accademia di Architettura. Gli edifici progettati da questo pool riprendono molti elementi dell'Universit\u00e0 Lomonosov di Mosca e del Palazzo della Cultura e della Scienza di Varsavia. Gi\u00e0 dal 1952 era presente inoltre, nei pressi della Karl-Marx-Allee, la cosiddetta \"Hochhaus an der Weberwiese\" (\"casa alta sulla Weberwiese\"), disegnata da Hermann Henselmann, che fu cruciale nel determinare la cifra architettonica della strada.\nLa strada, monumentale anche per la propria ampiezza, non fu prevista tale solo per esigenze di traffico, ma anche per dare legittimit\u00e0 di capitale alla nuova Berlino, dotandola inoltre di un viale adatto ad ospitare marce e parate. Venne dunque ospitata con cadenza annuale la manifestazione della Nationale Volksarmee in occasione del 7 ottobre, anniversario della fondazione della Repubblica Democratica Tedesca. L'ultima parata di questo genere fu organizzata nel 1989, nel tratto compreso tra Alexanderplatz e Strausberger Platz.\nIl chilometrico viale di rappresentanza si sviluppa in rettilineo, affiancato da blocchi edilizi di grandi dimensioni, alti fino a tredici piani. Le facciate - ad esclusione delle due gi\u00e0 citate \"Laubengangh\u00e4user\" - intendono rifarsi al patrimonio storico cittadino, attingendo ad elementi del Neoclassicismo berlinese in auge all'incirca 120 anni prima: si incontrano dunque numerose \"citazioni\", costituite da colonne doriche o ioniche, frontoni con architravi e fregi, ecc.\nTutto ci\u00f2 si poneva in stridente contrasto con un altro progetto dalle enormi dimensioni, che in contemporanea veniva condotto nella porzione occidentale della citt\u00e0: la ricostruzione del quartiere Hansa. All'interno della cornice di una esposizione internazionale, architetti di fama presentavano edifici singoli dall'aspetto moderno, molto pi\u00f9 in linea con il concetto proposto in origine da Scharoun. Non si trattava solamente di visioni divergenti tra gruppi di architetti o pianificatori, bens\u00ec di diverse impostazioni culturali volute dai due sistemi di governo. L'allora Stalinallee e l'Hansaviertel vennero costruiti durante gli stessi anni, ed entrambi venivano considerati fiori all'occhiello dai sistemi che li avevano partoriti.\nKarl-Marx-Allee \u00e8 delimitata, a ovest di Strausberger Platz, dagli edifici a tredici piani progettati da Henselmann: per la particolare forma e collocazione, questi costituiscono una porta urbana dall'aspetto riconducibile a realizzazioni dell'Art D\u00e9co americana degli anni trenta del XX secolo. A est, poco prima della fine degli edifici di rappresentanza, si trova il secondo punto focale concepito da Henselmann: Frankfurter Tor. Le cupole della coppia di edifici richiama immediatamente alle sommit\u00e0 del Deutscher e del Deutscher Dom di Gendarmenmarkt.\nDurante questa fase si verificarono i cosiddetti moti operai del 1953 nella Germania Est, cui diedero inizio proprio gli operai impiegati nella costruzione dell'allora ancora Stalinallee, che chiedevano un miglioramento delle proprie condizioni lavorative sul cantiere.\nLa \"Deutsche Sporthalle\".\nOltre che dalle due case a portico, l'unicum architettonico della Karl-Marx-Allee viene interrotto da due edifici situati tra gli incroci con Andreasstra\u00dfe e Koppenstra\u00dfe. Sul lato nord si trovava la monumentale e neoclassica \"Deutsche Sporthalle\", realizzata nel 1951 in soli 148 giorni in occasione del III Festival mondiale della giovent\u00f9 e degli studenti: fu essa inoltre il primo edificio ad essere completato durante la seconda fase di costruzione della via.\nLe attese travi speciali in acciaio previste in fase di progettazione non vennero infine recapitate dalla Germania Ovest per motivi politici, sicch\u00e9 dovette essere realizzata una copertura provvisoria, i cui visibili pilastri di sostegno risultarono pi\u00f9 ingombranti che utili.\nPoich\u00e9 durante il periodo di costruzione della Sporthalle, il Castello di Berlino - gi\u00e0 danneggiato dalla guerra - era stato abbattuto, si decise di porre delle copie delle sue sculture pi\u00f9 rappresentative davanti all'ingresso della palestra. Nel 1969 la sala venne chiusa a causa di problemi strutturali ed infine demolita due anni pi\u00f9 tardi.\nDi fronte all'edificio era stata eretta una statua di 4,80 metri di altezza dedicata a Stalin, svelata il 3 agosto del 1951. Nel tardo autunno 1961, durante la destalinizzazione, il monumento venne tuttavia rimosso e fuso.\nUn'ulteriore interruzione della continuit\u00e0 architettonica di Karl-Marx-Allee \u00e8 dato dal Cinema Kosmos, ubicato nei pressi dell'incrocio con Warschauer Stra\u00dfe. Venne costruito secondo i progetti dell'architetto Josef Kaiser tra il 1961 ed il 1962. Con 1001 posti a sedere, fu il cinema pi\u00f9 grande e moderno della DDR. Una volta unita quest'ultima alla Germania federale, il complesso fu gestito dal 1996 fino alla fine di luglio 2005 dalla UFA di Monaco di Baviera come cinema multisala per 3400 spettatori. Dal marzo 2006 l'edificio viene utilizzato come complesso polivalente per conferenze, eventi serali, cinema e teatro.\nTerza fase: il \"Moderno recuperato\u201c del 1959\u20131965.\nA differenza dei piani originari, la strada non venne realizzata unitariamente fino ad Alexanderplatz. Tra le motivazioni principali vi furono sicuramente l'eccessivo costo riscontrato per la realizzazione - secondo i canoni del classicismo socialista - degli \"Arbeiterpal\u00e4ste\" di rappresentanza, cos\u00ec come un mutamento nei gusti stilistici. Da Strausberger Platz fino ad Alexanderplatz vennero dunque costruiti palazzi di otto-dieci piani, prefabbricati e destinati alla residenza, eretti tra ampi spazi verdi sia verso la strada che tra blocco e blocco.\nIn questa sezione vennero inoltre realizzati edifici anche all'interno dei lotti e non solo lungo il viale: questi formarono due complessi abitativi atti ad ospitare un totale di 14.500 abitanti. Trovavano inoltre luogo in questa porzione le tribune destinate ai funzionari durante la grande manifestazione del 7 ottobre che si svolse fino al 1989.\nLe strutture maggiormente caratterizzanti l'ultimo tratto di Karl-Marx-Allee sono il \"Caf\u00e9 Moskau,\" la gelateria \"Mokka-Milch-Eisbar\", il cinema \"Kino International\", alle spalle del quale sorge l'Hotel Berolina (costruiti tra il 1961 ed il 1964), divenuto in seguito uno degli Interhotel.\nNel 1965 venne completata la costruzione del secondo tratto di Karl-Marx-Allee, fornendo cos\u00ec un degno viale d'accesso alla nuova Alexanderplatz.\nDopo la riunificazione.\nGli edifici residenziali che si trovavano lungo Karl-Marx-Allee vennero venduti dopo la riunificazione tedesca a differenti investitori e da questi ristrutturati: essi godono allo stato attuale di grande popolarit\u00e0 e continuano ad essere apprezzati, soprattutto per quanto concerne la porzione classicista che si sviluppa fino a Frankfurter Tor. L'insieme veniva per\u00f2 danneggiato dal pessimo stato in cui versava l'illuminazione della strada: i 215 lampioni disegnati da Richard Paulick sono ad oggi per la maggior parte danneggiati. Un restauro graduale \u00e8 stato programmato dalla Soprintendenza locale gi\u00e0 dal 2006, sebbene a causa della ripetizione della gara d'appalto il tutto abbia subito ulteriori ritardi. Nel dicembre 2007 si ebbe la prima ricostruzione fedele all'originale di un lampione all'incrocio con Lebuser Stra\u00dfe. Si discute inoltre gi\u00e0 dal 1990 al riguardo di un possibile ritorno alla denominazione di \"Gro\u00dfe Frankfurter Stra\u00dfe\".\nL'hotel \"Berolina\" \u00e8 stato demolito durante la primavera del 1996 e sostituito da un edificio ospitante dal 2 marzo 1998 gli uffici circoscrizionali di Berlino Mitte. La via inoltre subir\u00e0 modifiche con la realizzazione dei piani per la trasformazione di Alexanderplatz, vista la stretta connessione con la piazza stessa."}
{"id": "1278287", "revid": "124123", "url": "https://it.wikipedia.org/wiki?curid=1278287", "title": "Nati il 7 dicembre", "text": ""}
{"id": "1278288", "revid": "124123", "url": "https://it.wikipedia.org/wiki?curid=1278288", "title": "Morti il 7 dicembre", "text": ""}
{"id": "1278291", "revid": "86039806", "url": "https://it.wikipedia.org/wiki?curid=1278291", "title": "Stadtschloss", "text": "Stadtschloss (letteralmente \u201ccastello cittadino\u201d) pu\u00f2 riferirsi a:"}
{"id": "1278292", "revid": "124123", "url": "https://it.wikipedia.org/wiki?curid=1278292", "title": "Nati il 7 febbraio", "text": ""}
{"id": "1278293", "revid": "124123", "url": "https://it.wikipedia.org/wiki?curid=1278293", "title": "Morti il 7 febbraio", "text": ""}
{"id": "1278299", "revid": "124123", "url": "https://it.wikipedia.org/wiki?curid=1278299", "title": "Nati il 7 gennaio", "text": ""}
{"id": "1278301", "revid": "124123", "url": "https://it.wikipedia.org/wiki?curid=1278301", "title": "Morti il 7 gennaio", "text": ""}
{"id": "1278308", "revid": "124123", "url": "https://it.wikipedia.org/wiki?curid=1278308", "title": "Nati il 7 giugno", "text": ""}
{"id": "1278309", "revid": "124123", "url": "https://it.wikipedia.org/wiki?curid=1278309", "title": "Morti il 7 giugno", "text": ""}
{"id": "1278311", "revid": "124123", "url": "https://it.wikipedia.org/wiki?curid=1278311", "title": "Nati il 7 luglio", "text": ""}
{"id": "1278312", "revid": "124123", "url": "https://it.wikipedia.org/wiki?curid=1278312", "title": "Morti il 7 luglio", "text": ""}
{"id": "1278315", "revid": "124123", "url": "https://it.wikipedia.org/wiki?curid=1278315", "title": "Nati il 7 maggio", "text": ""}
{"id": "1278316", "revid": "124123", "url": "https://it.wikipedia.org/wiki?curid=1278316", "title": "Morti il 7 maggio", "text": ""}
{"id": "1278317", "revid": "287204", "url": "https://it.wikipedia.org/wiki?curid=1278317", "title": "NGC 2613", "text": "NGC 2613 \u00e8 una galassia nella costellazione della Bussola.\nPer individuarla converrebbe partire dalla stella e cercare circa 4,5 gradi a ENE di questa; la galassia si evidenzier\u00e0 subito con un telescopio di 120mm di apertura, come una traccia chiara molto allungata quasi in senso est-ovest, debolmente pi\u00f9 luminosa al centro. La sua struttura non differisce molto da quella della nostra Via Lattea (dalla quale dista quasi 50 milioni di anni-luce). Con strumenti di potenza maggiore si possono individuare i suoi bracci di spirale, ben avvolti attorno al suo nucleo, di aspetto quasi stellare e con un bulge decisamente poco pronunciato."}
{"id": "1278320", "revid": "124123", "url": "https://it.wikipedia.org/wiki?curid=1278320", "title": "Nati il 7 marzo", "text": ""}
{"id": "1278321", "revid": "124123", "url": "https://it.wikipedia.org/wiki?curid=1278321", "title": "Morti il 7 marzo", "text": ""}
{"id": "1278324", "revid": "124123", "url": "https://it.wikipedia.org/wiki?curid=1278324", "title": "Nati il 7 novembre", "text": ""}
{"id": "1278325", "revid": "124123", "url": "https://it.wikipedia.org/wiki?curid=1278325", "title": "Morti il 7 novembre", "text": ""}
{"id": "1278328", "revid": "124123", "url": "https://it.wikipedia.org/wiki?curid=1278328", "title": "Nati il 7 ottobre", "text": ""}
{"id": "1278329", "revid": "124123", "url": "https://it.wikipedia.org/wiki?curid=1278329", "title": "Morti il 7 ottobre", "text": ""}
{"id": "1278331", "revid": "124123", "url": "https://it.wikipedia.org/wiki?curid=1278331", "title": "Nati il 7 settembre", "text": ""}
{"id": "1278332", "revid": "124123", "url": "https://it.wikipedia.org/wiki?curid=1278332", "title": "Morti il 7 settembre", "text": ""}
{"id": "1278335", "revid": "124123", "url": "https://it.wikipedia.org/wiki?curid=1278335", "title": "Nati l'8 agosto", "text": ""}
{"id": "1278337", "revid": "26244", "url": "https://it.wikipedia.org/wiki?curid=1278337", "title": "Israeli passport", "text": ""}
{"id": "1278338", "revid": "124123", "url": "https://it.wikipedia.org/wiki?curid=1278338", "title": "Morti l'8 agosto", "text": ""}
{"id": "1278340", "revid": "124123", "url": "https://it.wikipedia.org/wiki?curid=1278340", "title": "Nati l'8 aprile", "text": ""}
{"id": "1278341", "revid": "124123", "url": "https://it.wikipedia.org/wiki?curid=1278341", "title": "Morti l'8 aprile", "text": ""}
{"id": "1278351", "revid": "124123", "url": "https://it.wikipedia.org/wiki?curid=1278351", "title": "Nati l'8 febbraio", "text": ""}
{"id": "1278352", "revid": "124123", "url": "https://it.wikipedia.org/wiki?curid=1278352", "title": "Morti l'8 febbraio", "text": ""}
{"id": "1278355", "revid": "124123", "url": "https://it.wikipedia.org/wiki?curid=1278355", "title": "Nati l'8 gennaio", "text": ""}
{"id": "1278356", "revid": "124123", "url": "https://it.wikipedia.org/wiki?curid=1278356", "title": "Morti l'8 gennaio", "text": ""}
{"id": "1278358", "revid": "124123", "url": "https://it.wikipedia.org/wiki?curid=1278358", "title": "Nati l'8 giugno", "text": ""}
{"id": "1278359", "revid": "124123", "url": "https://it.wikipedia.org/wiki?curid=1278359", "title": "Morti l'8 giugno", "text": ""}
{"id": "1278362", "revid": "124123", "url": "https://it.wikipedia.org/wiki?curid=1278362", "title": "Nati l'8 luglio", "text": ""}
{"id": "1278363", "revid": "124123", "url": "https://it.wikipedia.org/wiki?curid=1278363", "title": "Morti l'8 luglio", "text": ""}
{"id": "1278367", "revid": "124123", "url": "https://it.wikipedia.org/wiki?curid=1278367", "title": "Nati l'8 maggio", "text": ""}
{"id": "1278368", "revid": "124123", "url": "https://it.wikipedia.org/wiki?curid=1278368", "title": "Morti l'8 maggio", "text": ""}
{"id": "1278371", "revid": "124123", "url": "https://it.wikipedia.org/wiki?curid=1278371", "title": "Nati l'8 marzo", "text": ""}
{"id": "1278372", "revid": "124123", "url": "https://it.wikipedia.org/wiki?curid=1278372", "title": "Morti l'8 marzo", "text": ""}
{"id": "1278376", "revid": "124123", "url": "https://it.wikipedia.org/wiki?curid=1278376", "title": "Nati l'8 novembre", "text": ""}
{"id": "1278377", "revid": "124123", "url": "https://it.wikipedia.org/wiki?curid=1278377", "title": "Morti l'8 novembre", "text": ""}
{"id": "1278380", "revid": "124123", "url": "https://it.wikipedia.org/wiki?curid=1278380", "title": "Nati l'8 ottobre", "text": ""}
{"id": "1278381", "revid": "124123", "url": "https://it.wikipedia.org/wiki?curid=1278381", "title": "Morti l'8 ottobre", "text": ""}
{"id": "1278385", "revid": "486946", "url": "https://it.wikipedia.org/wiki?curid=1278385", "title": "Uru'baen", "text": ""}
{"id": "1278386", "revid": "124123", "url": "https://it.wikipedia.org/wiki?curid=1278386", "title": "Nati l'8 settembre", "text": ""}
{"id": "1278387", "revid": "124123", "url": "https://it.wikipedia.org/wiki?curid=1278387", "title": "Morti l'8 settembre", "text": ""}
{"id": "1278388", "revid": "287204", "url": "https://it.wikipedia.org/wiki?curid=1278388", "title": "Bora Milutinovic", "text": ""}
{"id": "1278391", "revid": "124123", "url": "https://it.wikipedia.org/wiki?curid=1278391", "title": "Nati il 9 agosto", "text": ""}
{"id": "1278392", "revid": "124123", "url": "https://it.wikipedia.org/wiki?curid=1278392", "title": "Morti il 9 agosto", "text": ""}
{"id": "1278393", "revid": "767487", "url": "https://it.wikipedia.org/wiki?curid=1278393", "title": "Confessoria servitutis", "text": "L'actio confessoria servitutis o, in italiano \"Azione confessoria della servit\u00f9\" \u00e8 l'azione spettante al titolare di un diritto di servit\u00f9 a tutela del proprio diritto nei confronti di chi ne contesta il diritto.\nDiritto romano.\nNel diritto giustinianeo l'istituto originario della \"vindicatio servitutis\" assunse il nome di acti o servitutis. Allo stesso modo per l'usufrutto vi era la parallela azione della vindicatio usufructus.\nDiritto italiano.\nLa \"confessoria servitutis\" \u00e8 regolata nel diritto italiano dall'art. 1079 c.c., che prevede che \"il titolare della servit\u00f9 pu\u00f2 farne riconoscere in giudizio l'esistenza contro chi ne contesta l'esercizio e pu\u00f2 far cessare gli eventuali impedimenti e turbative. Pu\u00f2 anche chiedere la rimessione delle cose in pristino, onde il risarcimento dei danni\".\nLegittimazione attiva e passiva.\nLegittimato passivo \u00e8 \"chiunque contesti la servit\u00f9\".\nL'actio confessoria viene considerata come un'azione petitoria reale, e ha come presupposto l'esistenza del diritto di servit\u00f9. Attraverso questa azione si avr\u00e0, pertanto l'accertamento del relativo diritto. Secondo le normali regole dell'onus probandi la prova dovr\u00e0 essere data dall'attore\nLa dottrina riconosce anche l'esistenza di un'azione di mero accertamento della servit\u00f9, ogni volta che ci sia una contestazione sulla titolarit\u00e0."}
{"id": "1278396", "revid": "124123", "url": "https://it.wikipedia.org/wiki?curid=1278396", "title": "Nati il 9 aprile", "text": ""}
{"id": "1278397", "revid": "124123", "url": "https://it.wikipedia.org/wiki?curid=1278397", "title": "Morti il 9 aprile", "text": ""}
{"id": "1278400", "revid": "124123", "url": "https://it.wikipedia.org/wiki?curid=1278400", "title": "Nati il 9 febbraio", "text": ""}
{"id": "1278401", "revid": "124123", "url": "https://it.wikipedia.org/wiki?curid=1278401", "title": "Morti il 9 febbraio", "text": ""}
{"id": "1278404", "revid": "124123", "url": "https://it.wikipedia.org/wiki?curid=1278404", "title": "Nati il 9 gennaio", "text": ""}
{"id": "1278405", "revid": "124123", "url": "https://it.wikipedia.org/wiki?curid=1278405", "title": "Morti il 9 gennaio", "text": ""}
{"id": "1278408", "revid": "124123", "url": "https://it.wikipedia.org/wiki?curid=1278408", "title": "Nati il 9 giugno", "text": ""}
{"id": "1278409", "revid": "124123", "url": "https://it.wikipedia.org/wiki?curid=1278409", "title": "Morti il 9 giugno", "text": ""}
{"id": "1278411", "revid": "124123", "url": "https://it.wikipedia.org/wiki?curid=1278411", "title": "Nati il 9 luglio", "text": ""}
{"id": "1278412", "revid": "124123", "url": "https://it.wikipedia.org/wiki?curid=1278412", "title": "Morti il 9 luglio", "text": ""}
{"id": "1278416", "revid": "124123", "url": "https://it.wikipedia.org/wiki?curid=1278416", "title": "Nati il 9 maggio", "text": ""}
{"id": "1278417", "revid": "124123", "url": "https://it.wikipedia.org/wiki?curid=1278417", "title": "Morti il 9 maggio", "text": ""}
{"id": "1278420", "revid": "124123", "url": "https://it.wikipedia.org/wiki?curid=1278420", "title": "Nati il 9 marzo", "text": ""}
{"id": "1278421", "revid": "124123", "url": "https://it.wikipedia.org/wiki?curid=1278421", "title": "Morti il 9 marzo", "text": ""}
{"id": "1278424", "revid": "124123", "url": "https://it.wikipedia.org/wiki?curid=1278424", "title": "Nati il 9 novembre", "text": ""}
{"id": "1278425", "revid": "124123", "url": "https://it.wikipedia.org/wiki?curid=1278425", "title": "Morti il 9 novembre", "text": ""}
{"id": "1278429", "revid": "124123", "url": "https://it.wikipedia.org/wiki?curid=1278429", "title": "Nati il 9 ottobre", "text": ""}
{"id": "1278430", "revid": "124123", "url": "https://it.wikipedia.org/wiki?curid=1278430", "title": "Morti il 9 ottobre", "text": ""}
{"id": "1278433", "revid": "124123", "url": "https://it.wikipedia.org/wiki?curid=1278433", "title": "Nati il 9 settembre", "text": ""}
{"id": "1278434", "revid": "124123", "url": "https://it.wikipedia.org/wiki?curid=1278434", "title": "Morti il 9 settembre", "text": ""}
{"id": "1278436", "revid": "599013", "url": "https://it.wikipedia.org/wiki?curid=1278436", "title": "R\u00e9gis Laconi", "text": "Carriera.\nComincia a correre nel 1991 nel campionato Francese 125GP e l'anno successivo riesce a disputare una gara nel motomondiale come wild card. I risultati non sono degni di nota e decide dopo sole due stagioni di passare alle \"quarto di litro\". La mossa si rivela vincente e nel 1994 vince il campionato Europeo Velocit\u00e0 della classe 250, oltre al campionato nazionale.\nNel 1995 viene messo sotto contratto dal team Equipe de France GP per disputare l'intera stagione del mondiale 250 con una Honda, chiudendo la sua prima stagione nel mondiale in 27\u00aa posizione; arriver\u00e0 invece 15\u00ba l'anno successivo. Nel 1997 passa in classe 500 con una Honda bicilindrica del team Tecmas Honda Elf, ma un infortunio lo costringe a saltare quattro gare e chiude 14\u00ba nella classifica generale. Per i tre anni successivi \u00e8 al team Red Bull Yamaha WCM con una Yamaha YZR 500. Il francese \u00e8 10\u00ba nel '98, 11\u00ba nel '99 (con una vittoria, un terzo posto e una pole position) e 12\u00ba nel 2000.\nNel 2001 debutta nel mondiale Superbike con la Aprilia RSV 1000, con compagno di squadra di Troy Corser. Termina 11\u00ba nella classifica piloti, cogliendo una vittoria all'ultima gara di Imola. La stagione successiva accetta la proposta dell'Aprilia per tornare nel motomondiale e portare in gara la RS Cube in MotoGP. Dopo una sola stagione, decide nel 2003 di tornare nel mondiale Superbike con la Ducati 998RS del team Caracchi NCR Nortel Network.\nI suoi risultati convincono la Ducati ad inserirlo nella squadra ufficiale per il biennio 2004-2005. Il francese coglie 10 vittorie in due anni e sfiora il titolo nel 2004. In quell'anno \u00e8 il pilota pi\u00f9 vittorioso, ma le numerose cadute e la scarsa costanza nel rendimento, favoriscono il compagno di squadra James Toseland, che vince il titolo mondiale con nove punti di vantaggio su Laconi. Il finale di stagione vide i due piloti della Ducati presentarsi all'ultima gara di Magny Cours con Laconi in vantaggio, ma il francese non riesce a gestire i pochi punti di margine su Toseland ed \u00e8 costretto al 2\u00ba posto.\nNel 2005 coglie gli ultimi tre successi della carriera (gli ultimi due coincidono con una doppietta a Misano Adriatico). Dal 2006 lascia la Ducati 999 per passare alla Kawasaki ZX-10R del team PSG-1 Kawasaki Corse, con il quale corre per tre stagioni. Il miglior risultato finale \u00e8 il 10\u00ba posto del 2007.\nNel 2009 lascia la Kawasaki per il team DFX Corse, ma il 15 maggio, durante le prove del Gran Premio del Sudafrica previsto a Kyalami, il pilota francese cade, causandosi la frattura di sei vertebre. Costretto all'operazione, segue un lungo periodo di riabilitazione per poter riprendere a gareggiare. Nell'ottobre del 2009 percorre qualche giro dimostrativo sul circuito francese di Magny Cours; nonostante questo, il team DFX Corse decide di non schierarlo per la stagione 2010 delle derivate di serie.\nAbbandonate le corse, \u00e8 divenuto commentatore per Eurosport in Francia."}
{"id": "1278437", "revid": "72396", "url": "https://it.wikipedia.org/wiki?curid=1278437", "title": "Orso dagli occhiali", "text": ""}
{"id": "1278438", "revid": "1431409", "url": "https://it.wikipedia.org/wiki?curid=1278438", "title": "L'Africa nel cuore", "text": "L'Africa nel cuore (\"Life Is Wild\") \u00e8 una serie televisiva di genere drammatico trasmessa sulla rete televisiva The CW nella stagione televisiva statunitense 2007-2008.\nLa serie si basa sulla serie inglese \"Cuore d'Africa\".\nTrama.\nLa serie racconta di un veterinario, Danny Clarke, che si trasferisce per un anno, assieme alla sua famiglia, in una riserva sudafricana, lasciando quindi New York. La sua famiglia comprende la figlia Katie, il figlio undicenne Chase, la seconda moglie dell'uomo Jo, il ribelle figlio di quest'ultima Jesse e la figlia di 7 anni Mia, che per\u00f2 faticano ad accettare una vita in Africa.\nLe motivazioni di Danny che lo hanno spinto a trasferire la sua numerosa (e problematica) famiglia, sono legate al fatto che la sua defunta moglie \u00e8 cresicuta l\u00ec. Col passare dei giorni iniziano ad ambientarsi e a fare amicizia con le persone del posto."}
{"id": "1278440", "revid": "38427", "url": "https://it.wikipedia.org/wiki?curid=1278440", "title": "Felice Sciosciammocca", "text": "Felice o Feliciello Sciosciammocca \u00e8 un personaggio immaginario del teatro napoletano creato da Eduardo Scarpetta.\nOrigine del nome.\n\"Sciosciammocca\" in lingua napoletana sta ad indicare \"colui che sta a bocca aperta\"; letteralmente \"scioscia\" vuol dire \"soffia\" e \" 'mmocca\" equivale a \"in bocca\": quindi \"respira a bocca aperta\". Si tratta quindi di una persona che si meraviglia di tutto, credulona, di una ingenuit\u00e0 che arriva alla stupidit\u00e0 .\nStoria.\nLa maschera di Felice Sciosciammocca fu reinventata da Eduardo Scarpetta, che si colloc\u00f2, nella sua produzione teatrale, sulla scia del teatro dialettale di Antonio Petito (1822-1876), celebre interprete di Pulcinella, il quale a sua volta adott\u00f2 in seguito anche il personaggio di Sciosciammocca. Lo stesso Antonio Petito scrittur\u00f2 Scarpetta conformando su di lui il personaggio di Felice Sciosciammocca che accompagnava Pulcinella nelle sue farse. Antonio Petito scrisse infatti per Scarpetta alcune farse fra cui le pi\u00f9 note sono: \"Feliciello mariuolo de 'na pizza\" e \"Felice Sciosciammocca creduto guaglione 'e n'anno\".\n\u00ab\u2026[Scarpetta] rifer\u00ec che da piccolo Pulcinella gli faceva paura in teatro, a causa del suo volto nero, e quindi verso la met\u00e0 dell'Ottocento, quando diventa anche lui capocomico e fa un teatro autonomo, immediatamente sostituisce Pulcinella con questo Sciosciammocca.\u00bb \nIl Pulcinella di Petito: da contadino a cittadino.\nIl Pulcinella di Petito, in realt\u00e0, aveva gi\u00e0 subito un'evoluzione: da rappresentante dello \"scemo del villaggio\", vittima designata dei pi\u00f9 furbi, aveva acquisito le caratteristiche di uomo di citt\u00e0 e nel contempo un carattere arguto e insolente ma, soprattutto, dotato della furbizia istintiva del Pulcinella della Commedia dell'arte. \u00abPulcinella in teatro diventa un personaggio, e deve attenersi ormai ad una parte scritta, ad un copione. Privata del vivificante contatto diretto con il pubblico, la maschera assume sempre pi\u00f9 caratteristiche stereotipate.\u00bb\nDa Pulcinella a Sciosciammocca.\nUn'ulteriore evoluzione, dall'archetipo di Pulcinella, pu\u00f2 considerarsi la maschera di Felice Sciosciammocca. Pi\u00f9 esattamente, dovrebbe parlarsi di mezza maschera poich\u00e9, verso la fine del XIX secolo, il teatro napoletano si stava trasformando da teatro borbonico di maschera, a teatro di carattere. Pulcinella, infatti, rappresentava un mondo \u00abfacile e furbesco, nient'altro che questo, passione un tempo e frenesia di due plebi quella del trivio e quella della corte\u00bb Un personaggio ormai anacronistico \u00absimbolo di una plebe lazzarona e servile alleata con il vecchio potere\u00bb che andava sostituito con uno pi\u00f9 conforme alla nuova cultura unitaria. Nasce cos\u00ec un personaggio, un \"caratterista\", come diremmo oggi, a tutto tondo, quello di Sciosciammocca, che rappresentava un tipo ben determinato e fisso sia nel costume di scena: un vistoso abito a quadretti molto usurato e di una misura pi\u00f9 piccola del necessario come anche per il cilindro in bilico sulla testa, un papillon, un sottile bastoncino da passeggio, le scarpe esageratamente grandi. Una tenuta che complessivamente ricorda molto da vicino quella di Charlot. . Sciosciammocca \u00e8 infatti un \u00abpiccolo borghese\u2026 studente povero\u2026 o figlio di famiglia viziato che non vuole studiare e corre appresso alle donne; ma talora \u00e8 anche giovane di farmacia, scrivano, scarpaio, maestro di musica e di calligrafia\u00bb.\nI due personaggi convissero in numerose commedie dove Pulcinella, che ha abbandonato la volgarit\u00e0 del genere teatrale pi\u00f9 antico, quello della recita a soggetto, rimane tuttavia l'espressione della cultura plebea napoletana contrapposta a quella medio-borghese di Sciosciammocca. Pulcinella ha conservato del passato la gestualit\u00e0 eccessiva e la platealit\u00e0 delle movenze, Sciosciammocca \u00e8 pi\u00f9 controllato nello sforzo di distinguersi proprio dalla prorompente personalit\u00e0 di Pulcinella. \nDa Sciosciammocca a Tot\u00f2.\nIl nome del personaggio fu reso popolare al grande pubblico dalle interpretazioni che Tot\u00f2 realizz\u00f2 per il cinema: tre film, tutti a colori: \"Un turco napoletano\" (1953), \"Miseria e nobilt\u00e0\" (1954) e \"Il medico dei pazzi\" (1954). In effetti, per\u00f2, Tot\u00f2, con la sua maschera, sovrast\u00f2 interamente il personaggio di Sciosciammocca, di cui rimane semplicemente il nome, sostituito nelle caratteristiche originali dall'arte scenica di Tot\u00f2."}
{"id": "1278447", "revid": "88812", "url": "https://it.wikipedia.org/wiki?curid=1278447", "title": "Sciosciammocca", "text": ""}
{"id": "1278449", "revid": "827882", "url": "https://it.wikipedia.org/wiki?curid=1278449", "title": "Bloody Mary", "text": "Il Bloody Mary \u00e8 un cocktail a base di vodka, succo di pomodoro e spezie piccanti od aromi come la salsa Worcestershire, il tabasco, il consomm\u00e9 (o, in alternativa, il dado da cucina), il cren, il sedano, il sale, il pepe nero, il pepe di Caienna e il succo di limone.\nStoria.\nIl Bloody Mary \u00e8 stato quasi certamente creato da George Jessel attorno al 1939. Lucius Beebe, nella sua colonna scandalistica \"This New York\" (\"New York Herald Tribune\", 2 dicembre 1939, pagina 9), pubblic\u00f2 quello che si ritiene sia il primo riferimento a questo drink, assieme alla ricetta originale: \"Il nuovo tonico di George Jessel, che sta ricevendo attenzione dagli editorialisti della citt\u00e0, \u00e8 chiamato Bloody Mary: met\u00e0 succo di pomodoro, met\u00e0 vodka.\"\nIl francese Fernand Petiot corrobora la tesi per cui George Jessel invent\u00f2 il drink e il nome, e che egli (Petiot) aggiunse semplicemente le spezie alla semplice bevanda composta da vodka e succo di pomodoro. Dal New Yorker Magazine del luglio 1964:\n\"Io ho dato il via al Bloody Mary odierno,\" ci dice. \"George Jessel disse di averlo creato, ma non era altro che vodka e succo di pomodoro quando lo rilevai. Io copro il fondo dello shaker con quattro grosse prese di sale, due di pepe nero, due di pepe di Caienna e uno strato di salsa Worcestershire; Quindi aggiungo una spruzzata di succo di limone e del ghiaccio tritato, verso due once di vodka e due di spesso succo di pomodoro, scuoto, filtro e verso. Noi serviamo da cento a centocinquanta Bloody Marys al giorno, qui nella King Cole Room e negli altri ristoranti e sale per banchetti.\"\nOrigine del termine.\nL'epiteto \"Bloody Mary\" viene associato a diversi personaggi femminili, storici o fittizi, soprattutto la regina Maria I d'Inghilterra (si veda Bloody Mary per le altre). Altre ispirazioni per il cocktail possono essere state la star hollywoodiana Mary Pickford (alla quale in precedenza venne dedicato un cocktail omonimo), un'amica del barman sempre in ritardo oppure un bar di Chicago.\nNel 1934 il cocktail veniva chiamato \"Red Snapper\" al St. Regis Hotel, dove all'epoca lavorava Petiot. Fu li che al drink venne aggiunto il tabasco e il nome \"Bloody Mary\" divenne popolare. Negli anni 60 del secolo scorso divenne popolare servire il cocktail con il sedano per via di un ospite della \"Pump Room\" dell'Ambassador East Hotel di Chicago.\nPreparazione.\nIl Bloody Mary, e l'analcolico Virgin Mary, sono serviti spesso di mattina, (cos\u00ec come il Mimosa e lo Screwdriver), anche se sono molto popolari anche per l'aperitivo serale.\nMentre non sono necessari virtuosismi particolari per creare un cocktail a base di vodka e succo di pomodoro, alcune versioni pi\u00f9 elaborate sono divenute marchi di fabbrica dei barman che le hanno create. Una decorazione comune \u00e8 l'aggiunta di un gambo di sedano, se il cocktail \u00e8 servito in un tumbler alto, spesso adagiato sul ghiaccio.\nRicetta IBA.\nPu\u00f2 essere shakerato vigorosamente o mescolato lentamente, il risultato sar\u00e0 lo stesso. La tecnica consigliata per poter effettuare poca diluizione ma molto raffreddamento e miscelazione nel cocktail \u00e8 la tecnica di throwing. Decorazione con un stecchino di sedano; preparare anche degli spiedini con qualche oliva, della giardiniera, qualche carota, funghi, o altra verdura; o anche carne (salame, gamberetti, ecc.) e formaggio \"(vd. immagini)\". A volte pu\u00f2 essere guarnito anche con asparagi sottaceto."}
{"id": "1278458", "revid": "124123", "url": "https://it.wikipedia.org/wiki?curid=1278458", "title": "Nati il 23 dicembre", "text": ""}
{"id": "1278459", "revid": "124123", "url": "https://it.wikipedia.org/wiki?curid=1278459", "title": "Morti il 23 dicembre", "text": ""}
{"id": "1278462", "revid": "124123", "url": "https://it.wikipedia.org/wiki?curid=1278462", "title": "Nati il 5 aprile", "text": ""}
{"id": "1278463", "revid": "124123", "url": "https://it.wikipedia.org/wiki?curid=1278463", "title": "Morti il 5 aprile", "text": ""}
{"id": "1278466", "revid": "124123", "url": "https://it.wikipedia.org/wiki?curid=1278466", "title": "Nati il 9 dicembre", "text": ""}
{"id": "1278467", "revid": "124123", "url": "https://it.wikipedia.org/wiki?curid=1278467", "title": "Morti il 9 dicembre", "text": ""}
{"id": "1278468", "revid": "287204", "url": "https://it.wikipedia.org/wiki?curid=1278468", "title": "Acrolito", "text": "Lacr\u00f2lito (, \"dalle estremit\u00e0 di pietra\", da \"\u00e0kros,\" \"in cima, alto, estremo\" e \"lithos,\" \"pietra\"), \u00e8 un tipo di statua che presso gli antichi Greci - e talora anche presso i Romani - veniva realizzata solo nella testa, nelle braccia o mani e nei piedi, utilizzando pietra, marmo o avorio; tutto il resto della statua veniva realizzato con materiale meno pregiato o deperibile (p. es. legno) o non esisteva affatto, trattandosi unicamente di una struttura di sostegno o di una impalcatura che manteneva le estremit\u00e0 scolpite. Questa struttura veniva poi rivestita con veri panneggi in tessuto.\nUtilizzo.\nL'acr\u00f2lito veniva utilizzato soprattutto per statue di divinit\u00e0 destinate ad essere esposte nei templi al culto dei fedeli. Si ricordano alcuni esempi:"}
{"id": "1278470", "revid": "1573940", "url": "https://it.wikipedia.org/wiki?curid=1278470", "title": "Atri (induismo)", "text": "Atri (devan\u0101gar\u012b: \u0905\u0924\u094d\u0930\u093f) \u00e8, nella tradizione religiosa propria del Vedismo, del Brahmanesimo e dell'Induismo, un \"\u1e5b\u1e63i\", ovvero un \"cantore ispirato\" (o \"veggente\") degli inni sacri denominati come \"Veda\".\nTradizionalmente gli si attribuiscono diversi inni del \"\u1e5agveda\", contenuti nel V \"Ma\u1e47\u1e0dala\" (segnatamente gli inni 27, dal 37 al 43; 76-77; 83-86) e nel IX \"Ma\u1e47\u1e0dala\" (86).\nNella tradizione hind\u016b \u00e8 anche il \"purohita\" delle cinque trib\u00f9 arie che conquistarono l'India.\nE quando il \"\u1e5b\u1e63i\" viene catturato dai nemici e gettato in una fossa, sono gli A\u015bvin a soccorrerlo:\nIl suo compito, e quindi quello dei suoi discendenti, \u00e8 quello di proteggere il Sole (S\u016brya) dall'oscurit\u00e0 provocata da Svarbanh\u016b.\nNella letteratura religiosa post-vedica, la figura teologica di Atri acquisisce ulteriori elementi. Cos\u00ec, nel XIII \"parva\" del \"Mah\u0101bh\u0101rata\", egli viene rappresentato come un \"m\u0101nasaputra\" (figlio mentale) di Brahm\u0101 (\"brahmaputra\" o anche \"brahma\u1e5b\u1e63i\").\nNel \"Manusm\u1e5bti\" viene narrata l'origine dell'Universo. I \"\u1e5b\u1e63i\" si recano da Man\u016b per conoscere gli ordinamenti impartiti dal Nato-da-s\u00e9 (Svaya\u1e43bhu), questi avvia il suo insegnamento narrando l'origine del Tutto. All'inizio tutto \u00e8 buio e l\u00ec si manifesta il Nato-da-s\u00e9 che allontana le tenebre (I,6), quindi emana le acque in cui depone il proprio seme (I,8), da quel seme si forma l'Uovo d'oro in cui il Nato-da-s\u00e9 si manifesta come Brahm\u0101 (I,9: \"tad a\u1e47\u1e0dam abhavad dhaima\u1e43 sahasr\u0101\u1e43\u015busamaprabham tasmi\u00f1 jaj\u00f1e svaya\u1e43 brahm\u0101 sarvalokapit\u0101maha\u1e25\").&lt;br&gt;\nDopo aver dimorato in quell'Uovo, Brahm\u0101 lo divide in due formando con esso l'Universo e avviando l'intera creazione. Quindi egli si divide in due, facendo di s\u00e9 stesso un maschio e una femmina, generando in questo modo Vir\u0101j (I,32: \"dvidh\u0101 k\u1e5btv\u0101tmano deham ardhena puru\u1e63o 'bhavat ardhena n\u0101r\u012b tasy\u0101\u1e43 sa vir\u0101jam as\u1e5bjat prabhu\u1e25\"), e Viraj, per mezzo del solo calore provocato dall'ardore della disciplina, genera i dieci grandi \"\u1e5b\u1e63i\": \nNel Ramayana (Ramayana, Ayodhya kanda - sarga 116 e 117), Rama incontra Atri durante il suo quattordicesimo anno di esilio nella foresta."}
{"id": "1278471", "revid": "245656", "url": "https://it.wikipedia.org/wiki?curid=1278471", "title": "Cantoni della Martinica", "text": ""}
{"id": "1278472", "revid": "125989360", "url": "https://it.wikipedia.org/wiki?curid=1278472", "title": "Ottone di Grecia", "text": "Biografia.\nInfanzia.\nOttone nacque a Salisburgo, in Austria, secondo figlio del re Ludovico I di Baviera e di Teresa di Sassonia-Hildburghausen. Attraverso un suo antenato, il duca di Baviera Giovanni II di Baviera, Ottone poteva considerarsi erede dei re di Grecia della dinastia imperiale bizantina dei Comneni e dei Lascaris.\nAscesa al trono greco.\nUna volta eletto re di Grecia, le grandi potenze realizzarono un patto con il padre di Ottone secondo il quale egli avrebbe dovuto salvaguardare i primi anni di regno del figlio ed evitare che scoppiassero dissapori ulteriori con l'Impero ottomano, insistendo affinch\u00e9 il nuovo monarca assumesse il titolo di \"\"re di Grecia\" e non quello di \"re dei Greci\"\", che avrebbe coinvolto anche i milioni di greci che si trovavano ancora sotto dominio turco. Non ancora diciottenne, il giovane re arriv\u00f2 in Grecia con 3.500 uomini dell'esercito bavarese e tre consiglieri bavaresi a bordo di una fregata britannica, la HMS \"Madagascar\". I tre consiglieri erano compresi nel consiglio di reggenza che aveva a capo il conte Josef Ludwig von Armansperg il quale, come ministro delle finanze, aveva recentemente rinsaldato i debiti della Baviera a costo della propria reputazione. Il Regno Unito e la banca Rothschild, che avevano imbastito interessi commerciali in Grecia, insistettero sulla strategia finanziaria di Armansperg. I greci si trovarono cos\u00ec ad essere tassati ancora pi\u00f9 che sotto il governo turco. \nInoltre Ottone aveva mostrato poco rispetto per i costumi locali. In nome del cattolicesimo, aveva rifiutato di adottare l'ortodossia come religione di Stato, mostrandosi eretico agli occhi dei pii greci. I suoi eredi, comunque, si convertirono alla religione ortodossa secondo la costituzione del 1843.\nI primi anni di regno di Ottone sono ricordati soprattutto per la riforma scolastica che comprese anche l'istituzione del Politecnico di Atene e il 3 maggio 1837, inoltre, fond\u00f2 l'Universit\u00e0 Nazionale Capodistriana di Atene, la prima universit\u00e0 istituita nella Grecia moderna.\nNel 1837, Ottone si rec\u00f2 in Germania per sposare la duchessa Amalia di Oldenburg (1818-1875). Il matrimonio non si svolse in Grecia, ma a Oldenburg, il 22 novembre 1836; il matrimonio non diede eredi e la regina stessa venne vista come impopolare, straniera e come un intralcio al governo stesso. Insoddisfatto della moglie, egli (come del resto aveva fatto il padre) intraprese una relazione amorosa con Jane Digby.\nNel frattempo, Armansperg venne dimesso dalla carica di primo ministro dal re Ottone immediatamente al suo ritorno. Venne sostituito dal bavarese Ignaz von Rundhart e la costituzione venne nuovamente posposta. Il tentativo di Ottone di riconciliare l'animo dei greci col suo governo, lo port\u00f2 ad esempio ad allargare i confini del proprio regno con la questione di Creta nel 1841, un tentativo di riconquista miseramente fallito che gli attir\u00f2 le ire delle grandi potenze.\nRapporti con i partiti, le finanze e la chiesa.\nDurante il suo regno, il re Ottone si dovette confrontare con una serie di problematiche ricorrenti: i partiti greci, le finanze del regno e la Chiesa ortodossa.\nI partiti greci dell'era ottoniana erano basati su due principi: l'attivit\u00e0 politica dei diplomatici inglesi, francesi e russi e l'affiliazione della politica della Grecia alle figure di questi diplomatici.\nL'incertezza delle finanze del regno di Grecia erano dovute a una serie di cause:\nLe macchinazioni politiche delle grandi potenze vennero affidare a tre legati: il francese Theobald Piscatory, il russo Gabriel Catacazy e l'inglese Edmund Lyons. Essi avevano il compito di informare i rispettivi governi dei movimenti della Grecia.\nOttone cerc\u00f2 di interagire con la politica in modo da portare a s\u00e9 le briglie del potere. I partiti, comunque, divennero la base fondamentale della stabilit\u00e0 politica e finanziaria e l'intenzione delle grandi potenze era quella di aumentarne l'importanza. Le grandi potenze, infatti, non supportarono mai le manifestazioni di assolutismo di Ottone.\nOttone si scontr\u00f2 con una serie di problematiche religiose: autocefalia, monasticismo (il re come capo della chiesa) e la tolleranza verso altre religioni. I suoi ministri, Armansperg e Rundhart, stabilirono una politica controversa per tentare di sopprimere i monasteri. Questo andava contro gli interessi del partito filo-russo che proteggeva la Chiesa ortodossa. Dietro pressione dei primi ministri, Ottone acconsent\u00ec alla confisca dei beni dei monasteri. Nel 1833 venne proclamata ufficialmente l'autocefalia. Questo riconobbe \"de facto\" anche la situazione politica, dal momento che il patriarcato di Costantinopoli si trovava ancora sotto dominio turco. I conservatori (filo-russi) esercitavano pressioni per la rinuncia all'autocefalia della chiesa greca. La tolleranza era supportata dal partito filo-inglese che intendeva \"educare\" la Grecia come un moderno stato europeo. Alla fine la questione religiosa cedette alle richieste del partito filo-russo, ma il re si riserv\u00f2 il diritto di veto sulle decisioni del sinodo dei vescovi greci.\nRivoluzione di settembre e ultimi anni di regno.\nCome ricorda Thomas Gallant, Ottone cerc\u00f2 di mostrarsi un ferreo monarca assoluto, \"...rude per essere temuto, non compassionevole per essere amato, incompetente per essere rispettato.\" Dal 1843 la sua figura politica era completamente compromessa e divenne necessario proclamare una costituzione. Inizialmente Ottone si rifiut\u00f2, ma presto le truppe tedesche vennero espulse dal regno e venne intrapreso un colpo di Stato. Il 3 settembre 1843, la fanteria comandata dal colonnello Dimitrios Kallergis e dal rispettato capitano rivoluzionario Ioannis Makriyannis, si insedi\u00f2 in una piazzaforte ad Atene.\nSupportati anche dalla popolazione della capitale, i rivoluzionari rifiutarono di disperdersi sin quando il re non avesse concesso una costituzione, la quale avrebbe ammesso alcuni greci nel consiglio di reggenza, formando un'assemblea nazionale permanente guidata dai capi della rivoluzione. Rimasto con un piccolo seguito, ora che le truppe tedesche avevano lasciato il suolo greco, il re cedette ai compromessi e si accord\u00f2 con il popolo, anche se molte obiezioni gli furono sollevate dalla consorte Amalia. Questa piazza venne rinominata piazza Syntagma (piazza della Costituzione), per commemorare gli eventi del settembre 1843. Ora, per la prima volta, il re doveva confrontarsi con partiti greci, che tendevano sempre pi\u00f9 a scalzare quelli promossi dalle grandi potenze.\nIl prestigio del re, che era prevalentemente basato sulla presenza delle grandi potenze, e in particolare dell'Inghilterra, si incrin\u00f2 con l'\"incidente di Don Pacifico\" del 1850, quando il segretario degli esteri britannico Henry Temple invi\u00f2 la flotta inglese a bloccare il porto del Pireo con navi da guerra, esigendo riparazione per l'ingiustizia che era stata riservata alla Gran Bretagna nel commercio con la Grecia.\nLa \"Megali Idea\", il sogno dei greci di ristabilire l'Impero bizantino sotto il governo cristiano, inizi\u00f2 a prendere vigore con la guerra di Crimea contro la Turchia nel 1853: l'impresa fu un insuccesso e, come risultato, le grandi potenze bloccarono una seconda volta il Pireo. Nel 1861 uno studente di nome Aristeidis Dosios, figlio del politico Konstantinos Dosios, tent\u00f2 di assassinare la regina Amalia e venne apertamente acclamato come eroe. Il suo attentato, comunque, dest\u00f2 anche nuovi sentimenti di simpatia verso la coppia reale.\nEsilio e morte.\nDurante una visita al Peloponneso, nel 1862, venne progettato un nuovo colpo di Stato e il governo provvisorio venne soppiantato da una convenzione nazionale. Gli ambasciatori delle grandi potenze si resero conto che il re non avrebbe potuto reggere ancora per molto una situazione di questo genere e lo invitarono a rifugiarsi su una nave da guerra inglese e a tornare in Baviera, nello stesso modo in cui era venuto in Grecia, portando con s\u00e9 anche il tesoro reale che aveva portato dalla Baviera nel 1832.\nEgli mor\u00ec in esilio nella Residenza Nuova di Bamberga, in Germania, e venne sepolto nella chiesa dei Teatini di Monaco. Durante questo periodo, egli continu\u00f2 a vestire l'uniforme regale; durante la ribellione di Creta contro l'Impero ottomano nel 1866, Ottone don\u00f2 gran parte della propria fortuna per supportare la rivoluzione cretese in armi. Egli diede disposizioni che queste donazioni rimanessero segrete sino alla sua morte, per evitare problemi politici al nuovo re, Giorgio I."}
{"id": "1278475", "revid": "729019", "url": "https://it.wikipedia.org/wiki?curid=1278475", "title": "Ecoprassia", "text": "L'ecoprassia consiste nell'imitazione spontanea di movimenti osservati e nell'incapacit\u00e0 di reprimere la tendenza ad imitare. Il paziente produce quindi una sorta di eco di un movimento che ha visto fare.\nAnche se \u00e8 considerato un tic, l'ecoprassia \u00e8 una caratteristica comportamentale che compare in associazione ad alcuni disturbi, come la sindrome di Tourette, la schizofrenia e l'autismo."}
{"id": "1278482", "revid": "125755986", "url": "https://it.wikipedia.org/wiki?curid=1278482", "title": "Baldovino del Belgio (1869-1891)", "text": "Biografia.\nInfanzia.\nBaldovino era il figlio maggiore del conte di Fiandra Filippo e della contessa Maria, nata principessa di Hohenzollern-Sigmaringen.I suoi nonni paterni erano il re Leopoldo I del Belgio e la sua seconda moglie, la regina Luisa d'Orl\u00e9ans; quelli materni il principe Carlo Antonio di Hohenzollern-Sigmaringen e la principessa Giuseppina di Baden.\nFu principe ereditario del trono del Belgio dal 1869, anno della sua nascita e anno di morte del cugino Leopoldo, unico figlio maschio del re Leopoldo II, fratello di suo padre Filippo, e della regina Maria Enrichetta.\nCrebbe nel palazzo di \"Rue de la R\u00e9gence\" a Bruxelles, con i tre fratelli minori Enrichetta, Giuseppina e Alberto.\nEssendo morto in giovane et\u00e0, Baldovino sopravvive nei ricordi dei fratelli (aneddoti familiari e note nei diari giovanili) e anche nelle parole della scrittrice rumena Elena Vacaresco, la quale, avendolo incontrato, lo paragon\u00f2 a Lohengrin.\nPrincipe del Belgio.\nCome il fratello Alberto, parlava sia il fiammingo che il vallone. N\u00e9 suo padre n\u00e9 il re li conoscevano.\nA ventun anni dichiar\u00f2 di essere un tradizionalista, perch\u00e9, afferm\u00f2, \u00absolo nella tradizione risiede la vera forza\u00bb. Precis\u00f2 anche di non essere n\u00e9 moderno, n\u00e9 liberale, n\u00e9 rivoluzionario.\nMorte.\nMor\u00ec il 23 gennaio del 1891, in soli due giorni, stroncato da una polmonite.\nSui giornali dell'epoca ci fu mistero e scandalo. A causa della morte cos\u00ec repentina, si ipotizz\u00f2 che Baldovino fosse stato ucciso in una rissa o, addirittura, in un duello per via di una donna. Si fecero anche paragoni con la vicenda di Mayerling, anche se, secondo quanto scrisse la sorella Enrichetta, Baldovino durante i funerali dell'arciduca Rodolfo d'Asburgo-Lorena prov\u00f2 un forte disgusto per tutta quella drammatica storia, e diventava aggressivo e violento quando se ne parlava.\nLa morte di Baldovino fu una prova durissima per tutta la famiglia.\nLo zio Leopoldo II lo rimpianse sia come erede al trono, sia come marito della figlia cadetta Clementina, con la quale era progettato il matrimonio di Baldovino.\nIl fratello Alberto, succedutogli nel ruolo di principe ereditario e salito al trono nel 1909 con il nome di Alberto I, lo ricord\u00f2 per tutta la vita dicendo: \"Lui avrebbe fatto tutto meglio di me...\"."}
{"id": "1278483", "revid": "360881", "url": "https://it.wikipedia.org/wiki?curid=1278483", "title": "De Dion-Bouton Dog Cart", "text": "Il Dog Cart era un autoveicolo prodotto tra il 1882 ed il 1887 dalla azienda francese De Dion-Bouton.\nStoria e profilo.\nPer esteso, il nome completo di tale azienda era all'epoca \"De Dion, Bouton et Tr\u00e9pardoux in Paris\", e fu costituita tra la fine del 1882 e l'inizio del 1883, ed ancora non poteva essere definita una Casa automobilistica, per il semplice fatto che l'automobile... non esisteva ancora!&lt;br&gt;\nNel corso di quello stesso 1883, l'azienda prepar\u00f2 una caldaia a vapore e l'adatt\u00f2 ad una sorta di carrozza aperta a quattro ruote. Il risultato fu una sorta di quadriciclo con trazione anteriore e ruote sterzanti posteriori. L'avantreno riceveva la spinta dal motore a vapore tramite delle apposite cinghie. La potenza massima erogabile era di circa 4 CV. &lt;br&gt;\nSuccessivamente, questo mezzo sub\u00ec ulteriori evoluzioni come la caldaia perfezionata da Bouton e Trepardoux e il motore a due cilindri oscillanti brevettato dall'azienda. Gi\u00e0 l'anno dopo, il Dog Cart divenne una vettura a 4 posti con trazione posteriore e ruote anteriori sterzanti, e nel 1887 riusc\u00ec a raggiungere una velocit\u00e0 massima, notevole per l'epoca, di 50 km/h.&lt;br&gt;\nIl Dog Cart non poteva essere ancora considerato una vera automobile, a causa della presenza di un motore a vapore e non a scoppio. &lt;br&gt;\nPu\u00f2 comunque essere considerato tra i precursori del concetto di automobile, assieme al carro di Cugnot, risalente a ben oltre cent'anni prima."}
{"id": "1278488", "revid": "146644", "url": "https://it.wikipedia.org/wiki?curid=1278488", "title": "N1-Norge", "text": ""}
{"id": "1278489", "revid": "287204", "url": "https://it.wikipedia.org/wiki?curid=1278489", "title": "Isabel Munoz", "text": ""}
{"id": "1278494", "revid": "767487", "url": "https://it.wikipedia.org/wiki?curid=1278494", "title": "Destinazione... Terra!", "text": "Destinazione... Terra! (\"It Came from Outer Space\") \u00e8 un film del 1953 diretto da Jack Arnold.\nConsiderato uno dei classici del cinema di fantascienza, \u00e8 basato su un soggetto di Ray Bradbury. Fu il primo film della Universal a essere girato in 3-D e il primo film fantascientifico diretto da Arnold, uno dei maggiori registi del genere negli anni cinquanta.\nTrama.\nUn meteorite infuocato illumina il cielo e cade sulla Terra nei pressi della cittadina di Sand Rock, nella desertica Arizona, interrompendo un bacio di due amanti. John Putman, astronomo dilettante e la sua fidanzata, Ellen Fields, accorrono sul luogo dov'\u00e8 avvenuto l'impatto, una vecchia miniera, e scoprono che l'oggetto caduto in realt\u00e0 \u00e8 una navicella spaziale, di forma esagonale e simile a un grosso cristallo luminescente. Una frana nasconde la navicella e quando Putnam racconta in paese quel che ha visto nessuno gli crede. Nei giorni successivi, diverse persone del luogo scompaiono. Ricompaiono in pochi e mostrano un comportamento bizzarro e meccanico, sembrano distratti e non appaiono normali. Lo sceriffo si convince che qualcosa non va e organizza una battuta di caccia contro gli alieni. Solo Putnam cerca una soluzione pacifica, e va solo alla miniera a parlare con gli extraterrestri. Gli alieni gli spiegano che hanno avuto un guasto e sono precipitati involontariamente sulla Terra, perci\u00f2 hanno replicato alcuni individui terrestri per riparare la navetta senza destare sospetti. Putnam riesce \"in extremis\" a evitare un conflitto, nel quale i terrestri avrebbero senz'altro perduto."}
{"id": "1278495", "revid": "767487", "url": "https://it.wikipedia.org/wiki?curid=1278495", "title": "Salton Sea - Incubi e menzogne", "text": "Salton Sea - Incubi e menzogne (\"The Salton Sea\") \u00e8 un film drammatico del 2002 diretto da D.J. Caruso.\nTrama.\nDanny Parker \u00e8 un tossicomane con un solo vero amico, Jimmy, ma del tutto immerso nel mondo dei droga party e della piccola criminalit\u00e0.\nDanny in realt\u00e0 \u00e8 Tom Van Allen, un uomo ossessionato dal cercare gli assassini di sua moglie, morta mentre si trovavano casualmente entrambi dentro una fabbrica di droga a Salton Sea, e che sospetta essere due poliziotti.\nPer questo motivo crea l'identit\u00e0 di Danny Parker e sotto tale identit\u00e0 comincia a collaborare proprio con loro due come informatore al fine di esser certo della loro colpevolezza.\nNonostante la sua pazienza per\u00f2, Danny non trova mai l'occasione giusta per verificare la sua teoria in quanto serve un grosso affare per adescare i due poliziotti.\nStanco di aspettare l'occasione giusta Danny si rivolge all'FBI che dopo una serie di accertamenti su i due poliziotti d\u00e0 credito alle parole di Danny e con il suo aiuto tendono una trappola agli assassini.\nJimmy mette Danny in contatto con un cuoco di nome Pooh Bear, uno psicopatico a cui hanno amputato il naso in seguito ad un abuso di droga, a cui propone un grosso affare. Un agente dell'FBI si finge il compratore, cos\u00ec Morgan e Al si spera cadranno nel tranello.\nTutto sembra filare liscio ma Danny depista l'FBI grazie all'aiuto di Jimmy e si reca da solo all'appuntamento con Pooh Bear con il chiaro intento di vendicare la morte di sua moglie.\nPooh Bear cerca di far fuori Danny per tenersi i soldi ma lui, per via del suo piano da molto tempo programmato, aveva fissato una pistola sotto al tavolo in casa di Pooh Bear e quando si accorge che stanno per sparargli reagisce. Dopo una violenta sparatoria l'unico a sembrare ancora in vita sembra essere, seppur ferito, Pooh bear mentre Danny giace al suolo in una pozza di sangue.\nIl cuoco a questo punto si trascina in un'altra stanza e si prepara una dose di qualche droga, ma proprio mentre si accinge ad iniettarsela fanno irruzione i due poliziotti con il volto coperto da passamontagna e lo giustiziano.\nA questo punto rinviene Danny che coperto da giubbotto antiproiettile era solo stordito.\nAl viene subito colpito a morte mentre Morgan viene solo ferito. Danny spara poi ulteriormente alla gamba di Morgan e ne segue una discussione tra i due grazie alla quale il poliziotto riesce a cogliere di sorpresa Danny ed a disarmarlo. La situazione sembra invertita ma l'arma che aveva in mano Danny era scarica e Morgan finisce con il subire una fatale iniezione in gola.\nDanny prova a suicidarsi ma non vi riesce e decide di porre fine all'agonia di Morgan e tornare a casa.\nSembra tutto finito ma mentre Danny si accinge a suonare la tromba fa irruzione in casa sua un criminale, l'uomo della sua vicina di casa alla quale aveva offerto aiuto in quanto informatore della polizia per liberarsi del violento fidanzato ma che aveva deciso di non sfruttarlo.\nL'uomo gli spara nello stomaco e una sigaretta va ad innescare un incendio dal quale Tom non sembra poter uscire vivo.Ma Jimmy interviene a salvarlo dalle fiamme e da quel momento inizia la nuova vita di un uomo che non \u00e8 pi\u00f9 Tom Van Allen ma nemmeno Danny Parker, nemmeno lui sa ancora chi sia, ma almeno quest'uomo ha un futuro.'\nCuriosit\u00e0.\nIl mini market dove Danny si ferma a comprare le sigarette intorno al 72\u00ba minuto, \u00e8 lo stesso edificio usato come location per l'officina di Dominic Toretto su \"Fast and Furious\"."}
{"id": "1278500", "revid": "1543377", "url": "https://it.wikipedia.org/wiki?curid=1278500", "title": "Ben Bernanke", "text": "Alla Federal Reserve.\nIl 24 ottobre 2005, il Presidente George W. Bush ha nominato Bernanke alla successione di Alan Greenspan come Presidente della FED. Bernanke \u00e8 entrato ufficialmente in carica il 1\u00ba febbraio 2006 dopo che il Senato ha ratificato la nomina.\nIl 25 agosto 2009 il Presidente Barack Obama ha confermato la nomina di Bernanke come Presidente della FED fino al 2014.\n\u00c8 stato eletto Persona dell'anno 2009 dalla prestigiosa rivista Time.\nNel 2011 \u00e8 inoltre comparso nella classifica dei dieci ebrei pi\u00f9 influenti del mondo stilata dallo staff del \"Jerusalem Post\".\nParere sul disavanzo commerciale e sulla zona euro.\nEgli sostiene che il disavanzo commerciale dei paesi dell'area dell'euro li sta distruggendo: \"Gli squilibri persistenti sono malsani perch\u00e9 provocano squilibri finanziari e una crescita squilibrata\". Scrive che \"l'eccedenza commerciale della Germania \u00e8 un problema\";\"Il fatto che la Germania venda molto pi\u00f9 di quanto non acquisti, riorienta la domanda verso i suoi vicini (nonch\u00e9 verso altri paesi del mondo), il che riduce la produzione e l'occupazione al di fuori della Germania.\""}
{"id": "1278502", "revid": "767487", "url": "https://it.wikipedia.org/wiki?curid=1278502", "title": "Cittadino dello spazio", "text": "Cittadino dello spazio (\"This Island Earth\") \u00e8 un film del 1955 diretto da Joseph Newman e da Jack Arnold (non accreditato). \u00c8 liberamente tratto dal romanzo \"Il cittadino dello spazio\" (\"This Island Earth\") di Raymond F. Jones. Prima pellicola di fantascienza a colori prodotta dalla Universal, \u00e8 considerato uno dei classici del cinema di fantascienza ed \u00e8 spesso citato come la prima vera space opera cinematografica.\nTrama.\nUn giovane e brillante scienziato di nome Cal Meacham, che sta conducendo esperimenti avanzati sull'uso dell'energia atomica, riceve il catalogo dei prodotti innovativi di una misteriosa ditta e, incuriosito, ordina un kit di montaggio di un'apparecchiatura sconosciuta, chiamata \"Interocitor\". Dopo averlo assemblato, l'apparecchio inizia a funzionare mettendo in comunicazione audiovisiva lo scienziato con uno sconosciuto, che gli dice di avere in tal modo superato il test e lo invita a una visita al proprio laboratorio scientifico. Dopodich\u00e9 l'apparecchiatura si autodistrugge. Meacham non pu\u00f2 resistere alla curiosit\u00e0 e, arrivato sulle colline della Georgia a bordo di un aereo senza pilota, scopre che lo straniero, di nome Exeter, ha riunito un gruppo di valenti scienziati in un luogo isolato a lavorare assieme, con lo scopo dichiarato di favorire il progresso della civilt\u00e0 e di liberare il mondo dal pericolo della guerra.\nPur essendo trattato con tutti i riguardi Meacham, insieme alla collega Ruth Adams e a un terzo ricercatore, Steve Carlson, scopre che agli altri scienziati \u00e8 stata tolta in parte la volont\u00e0. I tre decidono di ribellarsi a Exeter e tentano la fuga impadronendosi di un'auto, ma vengono inseguiti da un letale raggio esplosivo. Carlson si sacrifica per salvare i due colleghi e rimane ucciso. Meacham e la sua compagna cercano di fuggire su un piccolo aereo ma vengono catturati da un'astronave, che prima di lasciare il pianeta distrugge anche il centro di ricerche per non lasciare tracce. Exeter rivela di essere un alieno e spiega che la sua \u00e8 una missione disperata, perch\u00e9 il suo pianeta, che si chiama Metaluna, sta per essere distrutto dal Popolo delle Meteore, la razza degli Zaghon. Gli abitanti di Metaluna non hanno pi\u00f9 uranio per produrre energia che sostenga lo schermo difensivo del pianeta e hanno quindi bisogno dell'aiuto dei terrestri per estrarne a tonnellate.\nExeter conduce Meacham e Adams sul proprio pianeta. Metaluna \u00e8 tuttavia allo stremo: gli Zaghon lo bombardano sistematicamente lanciandogli contro dei meteoriti e lo schermo difensivo sta per cedere. Non c'\u00e8 pi\u00f9 tempo e il capo dei metaluniani, chiamato Monitore, dichiara che per salvare il proprio popolo sconfitto non resta altra via di scampo che trasferirne i sopravvissuti sulla Terra, condividendo il mondo con i terrestri. I due scienziati terrestri si dimostrano allarmati dalla prospettiva e il Monitore, per renderli pi\u00f9 collaborativi, ordina a Exeter di condurli a farli condizionare.\nLa situazione tuttavia precipita: gli Zaghon hanno lanciato il loro attacco finale e un meteorite colpisce la centrale operativa, uccidendo il governatore. Exeter e i due terrestri, dopo una lotta contro dei mostruosi guardiani mutanti, riescono a fuggire sull'astronave e a ritornare sulla Terra, mentre Metaluna si trasforma in un sole. Al loro arrivo Exeter, gravemente ferito, li lascia liberi e conduce la sua astronave, che ha ormai esaurito l'energia, a schiantarsi in mare.\nProduzione.\nPrima pellicola fantascientifica realizzata in Technicolor dalla Universal, \"Cittadino dello spazio\" \u00e8 una delle prime produzioni di successo del cinema di fantascienza realizzate con grande dispendio di mezzi, insieme a \"La conquista dello spazio\", \"Il pianeta proibito\" e \"Ultimatum alla Terra\".\nDistribuzione.\nIn Italia il film \u00e8 stato distribuito una prima volta su DVD dalla Universal Pictures nel 2011, e successivamente nel 2015 dalla Sinister Film.\nCritica.\nFantafilm scrive:"}
{"id": "1278505", "revid": "767487", "url": "https://it.wikipedia.org/wiki?curid=1278505", "title": "Scheifling", "text": "Scheifling \u00e8 un comune austriaco di 2 172 abitanti nel distretto di Murau, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Sankt Lorenzen bei Scheifling."}
{"id": "1278507", "revid": "110157", "url": "https://it.wikipedia.org/wiki?curid=1278507", "title": "Sch\u00f6der", "text": "Sch\u00f6der \u00e8 un comune austriaco di 989 abitanti nel distretto di Murau, in Stiria."}
{"id": "1278508", "revid": "110157", "url": "https://it.wikipedia.org/wiki?curid=1278508", "title": "Sch\u00f6nberg-Lachtal", "text": "Sch\u00f6nberg-Lachtal \u00e8 una frazione di 428 abitanti del comune austriaco di Oberw\u00f6lz, nel distretto di Murau (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con i comuni di Oberw\u00f6lz Stadt, Oberw\u00f6lz Umgebung e Winklern bei Oberw\u00f6lz per costituire la nuova citt\u00e0-comune (\"Stadtgemeinde\")."}
{"id": "1278509", "revid": "110157", "url": "https://it.wikipedia.org/wiki?curid=1278509", "title": "Stadl an der Mur", "text": "Stadl an der Mur \u00e8 una frazione di 975 abitanti del comune austriaco di Stadl-Predlitz, nel distretto di Murau, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Predlitz-Turrach per costituire il nuovo comune, del quale Stadl an der Mur \u00e8 il capoluogo."}
{"id": "1278510", "revid": "38120", "url": "https://it.wikipedia.org/wiki?curid=1278510", "title": "Padrino", "text": ""}
{"id": "1278511", "revid": "110157", "url": "https://it.wikipedia.org/wiki?curid=1278511", "title": "Stolzalpe", "text": "Stolzalpe \u00e8 una frazione di 449 abitanti del comune austriaco di Murau, nell'omonimo distretto (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Murau assieme agli altri ex comuni di La\u00dfnitz bei Murau e Triebendorf."}
{"id": "1278512", "revid": "45951", "url": "https://it.wikipedia.org/wiki?curid=1278512", "title": "Madrina", "text": ""}
{"id": "1278513", "revid": "767487", "url": "https://it.wikipedia.org/wiki?curid=1278513", "title": "La meteora infernale", "text": "La meteora infernale (\"The Monolith Monsters\") \u00e8 un film di fantascienza statunitense del 1957 diretto da John Sherwood.\nTrama.\nUn geologo trova una strana roccia di origine meteorica in una zona desertica della California. Incuriosito la porta nel proprio ufficio. Quella notte un colpo di vento fa cadere una bottiglia d'acqua sulla roccia, che comincia a sfrigolare e sembra prendere vita. Il giorno dopo il capo-geologo Dave Miller ritorna in ufficio e lo trova distrutto da una enorme massa di roccia nera. Il suo aiutante \u00e8 morto, e giace \"pietrificato\". In seguito anche una bambina viene a contatto con la strana roccia nera del deserto e sviluppa i sintomi della pietrificazione.\nBen presto ci si accorge che la roccia \u00e8 capace di crescere quando viene a contatto con l'acqua e con le creature viventi che hanno acqua nel corpo. Inoltre assorbe silicio dal suolo e dai corpi umani. Nel deserto comincia a piovere e le rocce crescono e proliferano, minacciando il vicino villaggio. Ben presto tutta la regione viene messa in allarme e numerose persone sono ricoverate con i sintomi del contagio. Niente sembra fermare le rocce che avanzano inesorabilmente.\nPer fortuna si scopre che una soluzione salina \u00e8 in grado di fermare la crescita delle rocce. Il geologo ha un piano, mina con la dinamite la diga di un lago artificiale. Dopo l'esplosione la massa d'acqua inonda un bacino salato asciutto, assorbendo i sali, e si riversa sui monoliti rocciosi che stanno per raggiungere un fiume, fermandone cos\u00ec l'avanzata.\nProduzione.\nLe scene sono state girate completamente nello stato della California, pi\u00f9 precisamente ad Azusa, negli Universal Studios e nel loro Backlot.\nGli effetti speciali si concentrano sulla realizzazione di una sorta di roccia che cresce, generandone altre; il reparto effetti speciali cerc\u00f2 un tipo di materiale che servisse allo scopo ed esso venne identificato in una speciale resina artificiale, trasparente e molto fragile. Vennero costruiti diversi stampi in gomma grazie ad una matrice che imitava cristalli realmente esistenti, in questi stampi venne colata la resina che venne colorata in una tonalit\u00e0 di nero-marrone.\nVennero approntati alcuni set in miniatura di cui due furono curati nei dettagli: quello a ridosso delle montagne, dove le rocce si sviluppano di continuo e quello che mostra il mare di acqua e sale che consumer\u00e0 definitivamente i monoliti di roccia. Il film fu comunque girato in economia ed alcune scene ne risentirono; in particolar modo in quelle in cui si vedono le persone pietrificate \u00e8 sin troppo evidente come l'effetto venne realizzato con un'opera di maquillage che non convinse gli spettatori.\nTagline.\nLe tagline per il film sono le seguenti:\nDistribuzione.\nLa pellicola \u00e8 stata distribuita negli Stati Uniti il 1\u00ba dicembre 1957 dalla Universal Pictures; in Finlandia il 24 gennaio 1958 con il nome \"Uhka avaruudesta\"; in Francia il 16 aprile come \"La cit\u00e9 p\u00e9trifi\u00e9e\" dalla Universal Film Societe Anonyme; in Svezia il 13 aprile 1959 come \"En stad i skr\u00e4ck\" dalla Universal Film, dove fu vietato ai minori di 15 anni.\nAccoglienza.\nIl pubblico accolse con favore il film che aveva dalla sua una forte originalit\u00e0 e nel tempo \u00e8 diventato un cult: su IMDb infatti il film ottiene il buon risultato di 6.6/10; su MYmovies 2.93/5;; su AllMovie invece il sito li da 2 stelle e mezzo su 5, mentre il pubblico 3 e mezzo su 5."}
{"id": "1278514", "revid": "2039709", "url": "https://it.wikipedia.org/wiki?curid=1278514", "title": "Teufenbach", "text": "Teufenbach \u00e8 una frazione di 697 abitanti del comune austriaco di Teufenbach-Katsch, nel distretto di Murau, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Frojach-Katsch per costituire il nuovo comune, del quale Teufenbach \u00e8 il capoluogo."}
{"id": "1278515", "revid": "697352", "url": "https://it.wikipedia.org/wiki?curid=1278515", "title": "Campionato del mondo di calcio da tavolo 2006 - Categoria individuale veterans", "text": "Il Campionato del Mondo di Calcio da tavolo di Dortmund in Germania.\nFasi di qualificazione ed eliminazione diretta della Categoria Veterans (17 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1278517", "revid": "110157", "url": "https://it.wikipedia.org/wiki?curid=1278517", "title": "Triebendorf", "text": "Triebendorf \u00e8 una frazione di 137 abitanti del comune austriaco di Murau, nell'omonimo distretto (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Murau assieme agli altri ex comuni di La\u00dfnitz bei Murau e Stolzalpe."}
{"id": "1278520", "revid": "275648", "url": "https://it.wikipedia.org/wiki?curid=1278520", "title": "PalaTiziano", "text": ""}
{"id": "1278523", "revid": "767487", "url": "https://it.wikipedia.org/wiki?curid=1278523", "title": "Winklern bei Oberw\u00f6lz", "text": "Winklern bei Oberw\u00f6lz \u00e8 una frazione di 344 abitanti del comune austriaco di Oberw\u00f6lz, nel distretto di Murau (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con i comuni di Oberw\u00f6lz Stadt, Oberw\u00f6lz Umgebung e Sch\u00f6nberg-Lachtal per costituire la nuova citt\u00e0-comune (\"Stadtgemeinde\")."}
{"id": "1278524", "revid": "767487", "url": "https://it.wikipedia.org/wiki?curid=1278524", "title": "Crimine internazionale", "text": "Il crimine internazionale \u00e8 una violazione del diritto internazionale che lede interessi vitali della comunit\u00e0 internazionale. Tali crimini vengono codificati per la prima volta nell'accordo di Londra del 1945 che istituisce i tribunali penali di Norimberga e Tokyo. \nTipologia.\nL'inadempimento agli obblighi di diritto internazionale pu\u00f2 dar luogo a due diverse fattispecie: il delitto internazionale ed il crimine internazionale: quest'ultimo rappresenta la gamma di violazioni pi\u00f9 gravi, tanto che a determinati livelli rescinde il vincolo di rappresentanza organica e segue, oltre allo Stato, anche l'individuo che - nella sua veste di organo di vertice dello Stato che commette il crimine - ha determinato il soggetto statuale a violare lo \"ius gentium\".\nStoria.\nLa codificazione ha subito numerose modifiche. La materia riguarda la responsabilit\u00e0 degli Stati, in quanto sono spesso individui-organi a commettere tali crimini e in ogni caso sono commessi perch\u00e9 lo stato non ha messo in atto tutte le misure necessarie a prevenire e reprimere tali crimini (vedere progetti della commissione di diritto internazionale dell'ONU, del 1996 e del 2001). Tali crimini sono: crimini di guerra (violazioni delle convenzioni dell'Aja e della Convenzione di Ginevra del 1949), crimini contro l'umanit\u00e0 (violazione continua e massiccia dei diritti umani), genocidio, tortura, aggressione, terrorismo internazionale e apartheid.\nLo Statuto della Corte penale internazionale - adottato a Roma il 17 luglio 1998 da una Conferenza diplomatica di plenipotenziari in esecuzione della risoluzione dell'Assemblea generale delle Nazioni Unite 51/207 del 17 dicembre 1996 - istituisce una giurisdizione internazionale a carattere permanente (la Corte penale internazionale) con la funzione di perseguire e giudicare \"i pi\u00f9 gravi crimini di portata internazionale\". Esso \u00e8 stato ratificato in Italia con legge 12 luglio 1999, n. 232.\nIl ruolo dell'Europa a supporto della persecuzione dei crimini.\nNon \u00e8 vero che il diritto internazionale penale viola il principio di irretroattivit\u00e0 della legge penale: per due volte, negli ultimi anni, nel caso Naletilic e nel caso Milo\u0161evi\u0107, la Corte europea dei diritti dell'uomo ha inequivocabilmente statuito che il Tribunale penale internazionale per l'ex-Jugoslavia offre le sufficienti garanzie procedurali richieste dalla Convenzione europea per la salvaguardia dei diritti dell'uomo e delle libert\u00e0 fondamentali. Piuttosto, il principio \"nullum crimen sine lege\" si atteggia diversamente rispetto al diritto penale internazionale posto da strumenti pattizi internazionali, e ci\u00f2 perch\u00e9 non richiede espressamente un testo di legge scritta, ma nasce dal diritto internazionale generale di fonte consuetudinaria. IL fatto che quest'ultimo venga sempre pi\u00f9 codificato in trattati funge da utile supporto per l'interprete, anche per garantire in concreto il rispetto del principio di tipicit\u00e0, determinatezza e tassativit\u00e0 della fattispecie: ma sicuramente non si pu\u00f2 dire che gli autori di crimini internazionali nell'ultimo decennio del Novecento non sapevano di porre in essere un comportamento sanzionabile a livello giuridico.\nAnche il diritto sostanziale (penale e costituzionale) - comunque - necessita di adeguamenti, come fu rilevato gi\u00e0 diversi anni fa dalla Venice Commission del Consiglio d'Europa; sviluppi si registrano anche a livello europeo in materia di estradizione e di semplificazione delle procedure di consegna. Un domani che al Procuratore europeo si affiancasse un \"Corpus iuris\" unitario anche in materia penale, lo stesso encomiabile sforzo esercitato in questi anni dalla Commissione europea - per propiziare l'adesione di tutti gli Stati membri e quelli candidati allo Statuto della Corte penale internazionale - potrebbe non esaurire l'ambito del contributo europeo alla causa della giustizia internazionale. Il principio di complementarit\u00e0 pretende che all'Aja arrivi solo ci\u00f2 che non si riesce a perseguire a livello nazionale; proprio il livello europeo - mediante le proprie istituzioni giurisdizionali, esistenti o di nuova istituzione - potrebbe rappresentare uno \"scalino\" ulteriore di garanzia, anche alla luce dei diritti fondamentali consacrati nella Carta di Nizza e del fatto che essi stanno entrando nella strumentazione della Corte di giustizia dell'Unione europea avente sede a Lussemburgo."}
{"id": "1278525", "revid": "123046351", "url": "https://it.wikipedia.org/wiki?curid=1278525", "title": "PalaScapriano", "text": "Il Palascapriano \u00e8 il palazzetto dello sport di Teramo.\n\u00c8 sito a Scapriano, una localit\u00e0 del comune di Teramo. Ha una capienza di 3.559 posti.\nLa sua copertura a cupola ovale a spessore sottile in latero-cemento (laterizio + calcestruzzo) a pianta ellittica presenta eccezionali caratteristiche tecnico-costruttive. Con le sue misure di 63 metri lungo l'asse maggiore e 44,30 m. nell'asse minore \u00e8 la pi\u00f9 grande nel mondo. Come metro di paragone si consideri che il Pantheon di Roma raggiunge i 43 metri circa mentre la cupola del Brunelleschi a Firenze circa i 40 m.\nLa progettazione e la direzione dei lavori \u00e8 stata curata dall'ing. Gianpiero Castellucci.\nIl Teramo Basket, ha disputato qui i propri incontri casalinghi sino alla stagione 2011-12, anno della sua scomparsa.\nLa struttura ha anche ospitato alcuni incontri di pallacanestro maschile in occasione dei Giochi del Mediterraneo 2009.\nRistrutturazione 2002.\nA seguito della promozione in serie A2 del Teramo Basket, il palasport fu sottoposto ad un primo restyling in cui vennero costruiti nuovi spogliatoi, una nuova sala stampa e furono installati per la prima volta seggiolini nel settore tribuna.\nRistrutturazione 2003.\nIn virt\u00f9 della promozione nella massima categoria italiana di pallacanestro, serie A1, del Teramo Basket il palasport ebbe una seconda grande rivisitazione. In tale occasione fu rifatto completamente il parquet di gioco. Inoltre, si ebbe un notevole ampliamento delle tribune (costruzione della tribuna d'onore mancante) e delle curve (inserendo file fino a bordo campo partendo dalla ex parte rialzata dei settori curva). A contorno di ci\u00f2 furono installati in tutti i settori del palasport seggiolini creando l'effetto ottico di una fila di colore bianco ed una fila di colore rosso (colori della citt\u00e0 di Teramo).\nRistrutturazione 2008.\nCon la decisione di far disputare partite di pallacanestro per i giochi del mediterraneo di Pescara 2009, il palasport \u00e8 stato soggetto ad un adeguamento in termini di uscite di sicurezza, con la creazione di nuove uscite e scale per i settori distinti."}
{"id": "1278526", "revid": "110157", "url": "https://it.wikipedia.org/wiki?curid=1278526", "title": "Zeutschach", "text": "Zeutschach \u00e8 una frazione di 211 abitanti del comune austriaco di Neumarkt in der Steiermark, nel distretto di Murau (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con i comuni di D\u00fcrnstein in der Steiermark, Neumarkt in Steiermark, Mariahof, Kulm am Zirbitz, Perchau am Sattel e Sankt Marein bei Neumarkt per costituire il nuovo comune mercato (\"Marktgemeinde\")."}
{"id": "1278529", "revid": "287204", "url": "https://it.wikipedia.org/wiki?curid=1278529", "title": "Giuseppe Costanzo", "text": "Biografia.\nGiuseppe Costanzo \u00e8 nato a Carruba di Riposto (diocesi di Acireale) il 2 gennaio 1933. \u00c8 stato ordinato sacerdote nel giorno della solennit\u00e0 dell'Assunzione di Maria il 15 agosto del 1955. \u00c8 stato professore di esegesi e lingue bibliche. Il 21 febbraio 1976 papa Paolo VI lo nomin\u00f2 vescovo ausiliare di Acireale assegnandogli la sede titolare di Mazaca. Gi\u00e0 rettore del seminario vescovile di Acireale. Fu consacrato vescovo il 4 aprile 1976. Viene nominato assistente generale dell'Azione Cattolica e manterr\u00e0 questo incarico dal 22 gennaio 1978 fino al 1982. Papa Giovanni Paolo II nel 1982 lo nomin\u00f2 vescovo di Nola, dove per sette anni esercit\u00f2 il suo ministero episcopale, fino alla promozione alla sede metropolitana di Siracusa il 7 dicembre 1989. \u00c8 stato vicepresidente della Conferenza Episcopale Italiana e vicepresidente del Convegno nazionale delle Chiese d'Italia a Palermo.\nArcivescovo di Siracusa.\nPer sua volont\u00e0 si \u00e8 realizzato il completamento della costruzione della basilica santuario della Madonna delle Lacrime, consacrata da papa Giovanni Paolo II il 6 novembre 1994.\nHa anche promosso il culto di Santa Lucia, patrona di Siracusa. Nel 2004 ha indetto un \"Anno Luciano\" in occasione del 1700\u00ba anniversario del martirio di Santa Lucia e nell'occasione ha chiesto ed ottenuto dal cardinale Angelo Scola, allora patriarca di Venezia, la concessione del corpo di Santa Lucia in occasione dei solenni festeggiamenti di dicembre.\nNel 2005, in occasione del suo 50\u00ba giubileo sacerdotale, ha indetto, unitamente all\"Anno Eucaristico\", un \"Anno Vocazionale\". Sempre in occasione del suo giubileo, il 1\u00ba settembre, in occasione delle celebrazioni della Madonna delle Lacrime, l'on. Giambattista Bufardeci, sindaco di Siracusa, ha consegnato a mons. Costanzo la cittadinanza onoraria.\nI fedeli dell'arcidiocesi di Siracusa hanno apprezzato l'idea della \"Scuola della Parola\", che l'arcivescovo ha proposto ogni mese ai fedeli.\nPer l'anno pastorale 2006/2007 ha indetto un \"Anno Paolino\".\n\u00c8 stato vicepresidente della Conferenza episcopale siciliana fino al 30 gennaio 2008, quando, durante la sessione invernale della Conferenza episcopale siciliana \u00e8 stato nominato come successore l'arcivescovo di Catania Salvatore Gristina.\nIl 12 settembre 2008 papa Benedetto XVI ne ha accolto le dimissioni presentate per raggiunti limiti d'et\u00e0 secondo le norme del Codice di diritto canonico al compimento dei 75 anni ed \u00e8 diventato arcivescovo emerito di Siracusa. L'8 novembre 2008 ha accolto il suo successore, Salvatore Pappalardo, consegnandogli il reliquiario della Madonna delle Lacrime, di cui l'arcivescovo \u00e8 il custode.\nGenealogia episcopale.\nLa genealogia episcopale \u00e8:"}
{"id": "1278530", "revid": "1776051", "url": "https://it.wikipedia.org/wiki?curid=1278530", "title": "Bierbaum am Auersbach", "text": "Bierbaum am Auersbach \u00e8 una frazione di 481 abitanti del comune austriaco di Sankt Peter am Ottersbach, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Sankt Peter am Ottersbach assieme all'altro comune soppresso di Dietersdorf am Gnasbach."}
{"id": "1278531", "revid": "767487", "url": "https://it.wikipedia.org/wiki?curid=1278531", "title": "Deutsch Goritz", "text": "Deutsch Goritz \u00e8 un comune austriaco di 1 796 abitanti nel distretto di S\u00fcdoststeiermark, in Stiria. Il 1\u00ba gennaio 2015 ha inglobato il comune soppresso di Ratschendorf."}
{"id": "1278536", "revid": "767487", "url": "https://it.wikipedia.org/wiki?curid=1278536", "title": "Dietersdorf am Gnasbach", "text": "Dietersdorf am Gnasbach \u00e8 una frazione di 375 abitanti del comune austriaco di Sankt Peter am Ottersbach, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Sankt Peter am Ottersbach assieme all'altro comune soppresso di Bierbaum am Auersbach."}
{"id": "1278537", "revid": "547034", "url": "https://it.wikipedia.org/wiki?curid=1278537", "title": "Howard Zinn", "text": "\u00c8 divenuto famoso per la sua opera \"Storia del popolo americano dal 1492 a oggi\", nel quale racconta la storia degli Stati Uniti d'America partendo non dai presidenti o dalla classe dirigente, ma da quelle persone escluse dalla storia ufficiale, ovvero i poveri, i nativi americani, gli schiavi di colore, le donne.\nSi descriveva come \"qualcosa di anarchico, qualcosa di socialista. Pu\u00f2 darsi un socialista democratico\". \u00c8 stato ospite in Italia, dei convegni nazionali dell'associazione Emergency, dai cui palchi ha dialogato dei diritti umani e civili legati alla garanzia di una sanit\u00e0 gratuita e accessibile per tutti i cittadini.\nBiografia.\nOrigini e formazione.\nHoward Zinn era nato a Brooklyn in una famiglia di ebrei immigrati. Suo padre, Eddie Zinn, nato nei territori dell'Impero austro-ungarico, emigr\u00f2 negli Stati Uniti con suo fratello Phil prima dello scoppio della prima guerra mondiale. Jenny Zinn, la madre di Howard, emigr\u00f2 da Irkutsk, citt\u00e0 della Siberia Orientale.\nDopo aver combattuto nella seconda guerra mondiale, operando sui bombardieri nel teatro europeo, alla fine del conflitto era tornato a studiare conseguendo nel 1958 il dottorato in storia alla Columbia University. Successivamente era stato messo a capo del dipartimento di storia dello Spelman College ad Atlanta, in Georgia, dove rester\u00e0 dal 1956 al 1963.\nL'impegno per i diritti civili.\nA partire dall'inizio degli anni sessanta aveva preso parte attivamente al movimento per i diritti civili, sia come consigliere per lo Student Nonviolent Coordinating Committee (SNCC) sia partecipando a innumerevoli manifestazioni.\nFreedom Summer in Mississippi.\nZinn \u00e8 stato anche coinvolto in quella che \u00e8 diventata nota come \"Freedom Summer in Mississippi\" nell'estate del 1964. \"Freedom Summer\" prevedeva di portare 1.000 studenti universitari in Mississippi per lavorare durante l'estate in vari ruoli come attivisti per i diritti civili. Parte del programma prevedeva l'organizzazione di \"Freedom Schools\". Il suo coinvolgimento includeva proprio lo sviluppo dei corsi per le \"Freedom Schools\". Preoccupato dalla possibilit\u00e0 che portare 1.000 studenti universitari nel Mississippi per lavorare come attivisti per i diritti civili potesse portare a violenze, Zinn aveva raccomandato di rivolgersi al governatore del Mississippi, Ross Barnett, e al presidente, Lyndon Johnson, per richiedere protezione per i giovani volontari. La protezione non sar\u00e0 poi disponibile. La pianificazione dell'estate era poi proseguita sotto l'egida del SNCC, del Congresso sull'uguaglianza razziale (\"CORE\") e del Consiglio delle organizzazioni federate (\"COFO\").\nIl 20 giugno 1964, proprio mentre gli universitari stavano iniziando ad arrivare in Mississippi, il vice dello sceriffo della contea di Neshoba ferm\u00f2 un'auto per una violazione del codice stradale e poi arrest\u00f2 i tre giovani attivisti nella macchina, James Chaney, Andrew Goodman e Michael Schwerner. Tutti e tre furono poi rilasciati. Mentre tornavano nella vicina Meridian, furono bloccati da due auto cariche di membri del KKK (Ku Klux Klan). Nessuno dei tre fu pi\u00f9 sentito fino a quando i loro corpi non furono trovati in una diga di terra due mesi dopo. Erano stati assassinati e l'unico nero tra i tre, James Chaney, era stato mutilato. Zinn e altri rappresentanti dell'SNCC presero parte a un successivo servizio funebre per i tre giovani tenuto presso le rovine della chiesa battista di Mount Zion. \nInsieme allo storico Staughton Lynd, Zinn aveva fatto da mentore agli studenti attivisti, tra cui Alice Walker, che in seguito avrebbe scritto \"The Color Purple\", e Marian Wright Edelman, fondatrice e presidente del Children's Defense Fund. Edelman ha indicato Zinn come una delle principali persone che hanno avuto influenza nella sua vita.\nSebbene fosse stato un professore di ruolo, Zinn era stato licenziato nel giugno 1963 dallo Spelman College proprio per essersi schierato con gli studenti nella lotta contro la segregazione. Gli anni di Zinn alla Spelman saranno poi raccontati nella sua autobiografia \"You Can't Be Neutral on a Moving Train: A Personal History of Our Times\". I suoi sette anni allo Spelman College, dir\u00e0 Zinn, \"sono probabilmente gli anni pi\u00f9 interessanti, emozionanti e pi\u00f9 educativi per me. Ho imparato di pi\u00f9 dai miei studenti di quanto i miei studenti abbiano imparato da me\".\nFreedom Rides.\nMentre viveva in Georgia, Zinn aveva scritto di aver osservato 30 violazioni del primo e del quattordicesimo emendamento alla Costituzione degli Stati Uniti ad Albany, compresi i diritti alla libert\u00e0 di parola, libert\u00e0 di riunione e pari protezione ai sensi della legge. In un articolo sul movimento per i diritti civili ad Albany, Zinn aveva descritto le persone che avevano partecipato ai \"Freedom Rides\" per porre fine alla segregazione e la riluttanza del presidente John F. Kennedy a far rispettare la legge. Zinn ha anche osservato che il Dipartimento di Giustizia sotto Robert F. Kennedy e il Federal Bureau of Investigation, guidato da J. Edgar Hoover, avevano fatto poco per fermare i segregazionisti da brutalizzare attivisti per i diritti civili.\nNel 2005, quarantuno anni dopo essere stato licenziato dalla Spelman, Zinn era tornato al college dove gli era stato conferito un dottorato onorario in lettere umanitarie. Aveva pronunciato il discorso di apertura intitolato \"Contro lo scoraggiamento\", sostenendo che \"la lezione di quella storia \u00e8 che non devi disperare, che se hai ragione e insisti, le cose cambieranno. Il governo pu\u00f2 cercare di ingannare la gente, e anche i giornali e la televisione possono fare lo stesso, ma la verit\u00e0 ha un modo per venire fuori. La verit\u00e0 ha un potere maggiore di cento bugie\".\nDopo aver perso l'incarico allo Spelman College, nel 1964 Zinn era entrato nel Dipartimento di Scienze Politiche dell'Universit\u00e0 di Boston; le sue lezioni sulle libert\u00e0 civili erano le pi\u00f9 popolari tra i corsi non obbligatori offerti dall'universit\u00e0.\nContro le guerre.\nZinn ha scritto uno dei primi libri che chiedevano il ritiro degli Stati Uniti dalla guerra in Vietnam: \"Vietnam. The Logic of Withdrawal\", edito da Beacon Press nel 1967 sulla base di suoi articoli pubblicati in \"Commonweal\", \"The Nation\" e Ramparts. \nSecondo Noam Chomsky, \"The Logic of Withdrawal\" \u00e8 stato il libro pi\u00f9 importante di Zinn: \"\u00c8 stata la prima persona a dire - ad alta voce, pubblicamente, in modo molto persuasivo - che questo deve semplicemente finire; dovremmo uscire, punto, senza condizioni; non abbiamo il diritto di essere l\u00ec; \u00e8 un atto di aggressione; tirare fuori. All'epoca era cos\u00ec sorprendente che non ci fosse nemmeno una recensione del libro. In effetti, mi ha chiesto se volevo recensirlo su Ramparts solo per far conoscere il libro\".\nTra i suoi sforzi, oltre agli articoli e alla partecipazione alle manifestazioni contro la guerra, va citato l'appoggio dato a Daniel Ellsberg relativamente ai Pentagon Papers, lo studio segreto sulla storia del coinvolgimento americano nella guerra del Vietnam commissionato dal Segretario alla Difesa Robert McNamara nel 1967, la cui diffusione nel 1971 mise in grave imbarazzo lo sforzo bellico del governo degli Stati Uniti.\nNel dicembre 1969, gli storici radicali tentarono senza successo di persuadere l'American Historical Association ad approvare una risoluzione contro la guerra del Vietnam. \"Una debacle si \u00e8 svolta quando lo storico di Harvard (e presidente dell'AHA nel 1968) John Fairbank ha letteralmente strappato il microfono dalle mani di Zinn\".\nNegli anni successivi, Zinn \u00e8 stato consigliere del Disarm Education Fund.\nGli ultimi anni e la morte.\nDurante le elezioni politiche italiane del 2008 ha firmato, insieme ad altri grandi nomi della cultura e della politica internazionale (tra cui Ken Loach, Noam Chomsky, Richard Stallman, Michel Onfray, Gilbert Achcar, Daniel Bensa\u00efd e altri), un appello al voto per il movimento politico Sinistra Critica.\n\u00c8 scomparso il 27 gennaio 2010 all'et\u00e0 di 87 anni.\nVita privata.\nZinn ha sposato Roslyn Shechter nel 1944. Sono rimasti sposati fino alla sua morte nel 2008. Hanno avuto una figlia, Myla, e un figlio, Jeff."}
{"id": "1278539", "revid": "765341", "url": "https://it.wikipedia.org/wiki?curid=1278539", "title": "Dibenzodiossina", "text": "La dibenzodiossina \u00e8 un composto eterociclico aromatico strutturalmente formato dalla condensazione di un anello centrale di 1,4-diossina con due anelli benzenici. Rappresenta un etere aromatico molto liposolubile caratterizzato da formula molecolare C12H8O2 alla quale corrispondono i due isomeri dibenzo[1,2]diossina e dibenzo[1,4]diossina. \nLa dibenzodiossina possiede valori di LD50 di 866 mg/kg per somministrazione orale nel topo, 1220 mg/kg per la stessa tipologia di somministrazione riferita al ratto e 30 mg/kg per iniezione intraperitoneale nel ratto.\nLe dibenzodiossine policlorurate (PCDD) sono composti altamente tossici e cancerogeni, meglio noti col termine di diossine."}
{"id": "1278540", "revid": "1776051", "url": "https://it.wikipedia.org/wiki?curid=1278540", "title": "Eichfeld (Mureck)", "text": "Eichfeld (fino al 1964 Unterrakitsch) \u00e8 una frazione di 884 abitanti del comune austriaco di Mureck, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Mureck assieme all'altro comune soppresso di Gosdorf."}
{"id": "1278541", "revid": "228587", "url": "https://it.wikipedia.org/wiki?curid=1278541", "title": "Jung (disambigua)", "text": ""}
{"id": "1278542", "revid": "110157", "url": "https://it.wikipedia.org/wiki?curid=1278542", "title": "Gosdorf", "text": "Gosdorf \u00e8 una frazione di 1 152 abitanti del comune austriaco di Mureck, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Mureck assieme all'altro comune soppresso di Eichfeld."}
{"id": "1278544", "revid": "923674", "url": "https://it.wikipedia.org/wiki?curid=1278544", "title": "Marlies G\u00f6hr", "text": "Biografia.\nOttenne la prima vittoria importante in una specialit\u00e0 individuale ai primi Campionati del mondo di atletica leggera di Helsinki, nel 1983, dove vinse i 100 metri. Si classific\u00f2 dodici volte di seguito tra le prime 10 velociste (e per sei volta in testa alla classifica).\n\u00c8 stata inoltre la prima atleta a scendere sotto gli 11 secondi nei 100 metri col cronometraggio elettronico, riuscendo nell'impresa il 1\u00ba luglio 1977 a Dresda, col tempo di 10\"88.\nNel corso della sua carriera Marlies G\u00f6hr ha stabilito diversi record mondiali:"}
{"id": "1278546", "revid": "110157", "url": "https://it.wikipedia.org/wiki?curid=1278546", "title": "Halbenrain", "text": "Halbenrain \u00e8 un comune austriaco di 1 735 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\")."}
{"id": "1278547", "revid": "104265", "url": "https://it.wikipedia.org/wiki?curid=1278547", "title": "Yapoo - Il bestiame umano", "text": " \u00e8 un manga in otto volumi tratto dall'omonimo romanzo di fantascienza dello scrittore giapponese Sh\u014dz\u014d Numa. La sceneggiatura del manga \u00e8 dello stesso Sh\u014dz\u014d Numa, mentre i disegni sono di Tatsuya Egawa.\nIl manga \u00e8 stato edito in Giappone nel 2002 da Gentosha Comics. In Italia \u00e8 stato pubblicato da d/visual nel 2005, nella collana d/books.\nTrama.\nLa storia \u00e8 ambientata in Germania negli anni sessanta. La vacanza della nobile Clara Von Kotowitz e del suo aitante fidanzato giapponese Rinichiro Sebe viene interrotta quando una navicella spaziale proveniente dal futuro piomba sopra il loro chalet.\nAlla guida del velivolo c'\u00e8 Pauline, una ragazza proveniente da un lontano futuro, dove si \u00e8 instaurata una societ\u00e0 matriarcale basata sul predominio assoluto delle donne sugli uomini e della razza bianca su quella nera (ridotta in schiavit\u00f9) e su quella asiatica, i cui componenti sono allevati in riserve alla stregua di animali o peggio, dopo orribili mutilazioni chirurgiche e genetiche, come elementi di arredo.\nPauline non si rende subito conto di essere arrivata nel passato ed \u00e8 convinta che l'asiatico Rinichiro sia sottomesso a Clara, comportandosi di conseguenza e minando il rapporto tra i due fidanzati."}
{"id": "1278549", "revid": "1543377", "url": "https://it.wikipedia.org/wiki?curid=1278549", "title": "Santa Grania", "text": "Biografia.\nSulla vita di Santa Grania si sa solo che mor\u00ec vergine e martire: ci\u00f2 si rileva dalla lapide del suo sepolcro romano che attualmente si trova murata nella parte posteriore dell'altare della cappella della Villa di Bibbiani.\nAnalizzando il corpo, visibilmente esposto nella propositura di Capraia, supponiamo che sia quello di una bambina di circa sei-sette anni.\nIl corpo essendo stato prelevato nelle catacombe di S. Agnese, ci porta a pensare che Grania sia morta in una delle tante persecuzioni a danno dei cristiani e probabilmente sotto l'impero di Diocleziano.\nLa reliquia.\nIl corpo di Santa Grania fu riesumato dalle catacombe il 12 settembre 1646 per volere di papa Innocenzo X e fu consegnato al prelato fiorentino Monsignor Baccio Aldobrandini.\nMonsignor Aldobrandini aveva chiesto la reliquia per Don Giovan Battista Gufoni, nobile capraino e parroco di Sollicciano. La reliquia fu consegnata al Gufoni l'8 novembre dello stesso anno nella citt\u00e0 di Firenze.\nNon siamo a conoscenza di quando la reliquia arriv\u00f2 nella Chiesa di Santo Stefano a Capraia Fiorentina, ma risulta certo che Santa Grania era gi\u00e0 a Capraia nel 1652, la prova veniva da un'epigrafe, oggi scomparsa, collocata nella porta maggiore nell'interno della chiesa. Si dice che sull'epigrafe fosse inciso in latino: \"Questa fu chiesa eretta in Pievania il 10 giugno 1652 per favore dell'Eminentissimo e Reverendissimo Signor Cardinale Baccio Aldobrandini ed io prete Giovan Battista Gufoni, patrizio e primo pievano di questa localit\u00e0, collocai in questa pieve il corpo di Santa Grania Vergine e Martire donato a me da detto eminentissimo signore\".\nVenerazione popolare.\nMoltissimi sono i miracoli a lei attribuiti dal popolo di Capraia, e tutti simili tra loro. \nLa Santa era sempre presente nel proteggere i bambini che si trovavano in pericolo di vita e \nquesti affermavano di essere stati salvati da \"una bambina vestita di rosso\". \nPer la popolazione si trattava sicuramente di Santa Grania.\nDurante la seconda guerra mondiale le donne di Capraia, mettendo le fotografie dei propri cari militari vicino all'urna, chiedevano alla Santa la loro protezione.\nI capraini, anche se con grandi sacrifici, amavano ornare la reliquia della loro Santa. Viene ricordato che dopo il furto del ricco abito del Santo Corpo, ne abbiano fatto un altro pi\u00f9 bello, invitando per\u00f2 la Santa a custodirlo con maggiore attenzione: \"O Santa Granina, guarda di non fartelo rubare, perch\u00e9 senn\u00f2 ti si rif\u00e0 di vergatino\" (stoffa povera).\nUna leggenda, tra le pi\u00f9 suggestive, narra che Santa Grania non amava essere allontanata da Capraia.\nSi racconta che il corpo, portato pi\u00f9 volte a Bibbiani di giorno, di notte faceva sempre ritorno a Capraia.\nFesteggiamenti.\nPer quanto riguarda la festa, originariamente veniva celebrata il 1\u00ba maggio, ma venendo poi a coincidere con la \"Festa del Lavoro\", si ritenne pi\u00f9 opportuno spostarla al giorno successivo, 2 maggio.\nVa ricordato che era molto sentita e che tutti in quel giorno si astenevano dal lavoro per partecipare alla solenne celebrazione eucaristica; sicuramente a questo giorno veniva dato un'importanza pari a quello delle grandi feste.\nDa testimonianze raccolte si narra che il giorno della festa si saliva in processione dal borgo in castello, seguendo un bambino vestito da angelo che cavalcava un asino.\nPer quanto riguarda i \"fochi\", che ancora oggi si accendono la sera della vigilia, non si sa dare un significato particolare, si pensa che essi siano stati un modo di far festa. In passato quella dei \"fochi\" era una usanza molto diffusa in paese, tanto che c'era chi vendeva fascine di legno appositamente preparate. Per qualcuno tale usanza \u00e8 nata quando il corpo della Santa scomparve ed i capraini muniti di torce e fiaccole, per alcune notti, andarono a cercarla."}
{"id": "1278557", "revid": "110157", "url": "https://it.wikipedia.org/wiki?curid=1278557", "title": "Hof bei Straden", "text": "Hof bei Straden \u00e8 una frazione di 847 abitanti del comune austriaco di Straden, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Straden assieme agli altri comuni soppressi di Krusdorf e Stainz bei Straden."}
{"id": "1278559", "revid": "88740", "url": "https://it.wikipedia.org/wiki?curid=1278559", "title": "Townsend", "text": ""}
{"id": "1278561", "revid": "6923", "url": "https://it.wikipedia.org/wiki?curid=1278561", "title": "All I Really Want to Do (album)", "text": "All I Really Want to Do \u00e8 l'album di debutto in qualit\u00e0 di solista della cantante pop statunitense Ch\u00e9r, pubblicato nel 1965 dalle etichette discografiche Imperial Records e Liberty Records.\nIl disco fu prodotto dall'allora marito Sonny Bono.\nRegistrazione e successo.\nL'idea di lanciare Ch\u00e9r come cantante solista (dopo il notevole successo di \"I Got You Babe\", un loro duetto) venne a Sonny che, conoscendo le qualit\u00e0 artistiche della compagna, le fece firmare un contratto con la Imperial Records (mentre per il resto del mondo il disco fu pubblicato, come i successivi, dalla Liberty Records) e di realizzare un 45 giri sotto la sua direzione. Il disco \u00e8 stato registrato in poche settimane e pubblicato nell'autunno del 1965, anticipato dal singolo omonimo, cover di un pezzo di Bob Dylan.\nL'album \u00e8 composto quasi interamente da cover di canzoni folk e rock 'n' roll dell'epoca, tra cui troviamo la gi\u00e0 citata \"All I Really Want to Do\" e un altro pezzo di Dylan, \"Blowin' in the Wind\". Unica eccezione per la canzone \"Dream Baby\", scritta da Bono e incisa da Ch\u00e9r (con lo pseudonimo di Cherilyn) nel 1964.\nIl disco ha avuto un buon successo di vendite nel Regno Unito e negli Stati Uniti e Oggi l'album \u00e8 stato ri-masterizzato e si pu\u00f2 trovare in una versione doppia con il successivo \"The Sonny Side of Ch\u00e9r\"."}
{"id": "1278562", "revid": "287204", "url": "https://it.wikipedia.org/wiki?curid=1278562", "title": "Pablo Garcia", "text": ""}
{"id": "1278568", "revid": "125737132", "url": "https://it.wikipedia.org/wiki?curid=1278568", "title": "Shatterstar", "text": "Shatterstar, il cui vero nome \u00e8 Gaveedra Seven, \u00e8 un personaggio dei fumetti, creato da Fabian Nicieza (testi) e Rob Liefeld (testi e disegni) nel 1991, pubblicato dalla Marvel Comics. La sua prima apparizione avviene in \"New Mutants\" (prima serie) n. 100 (aprile 1991).\nBiografia del personaggio.\nShatterstar venne creato da Mojo, in un futuro ipotetico per lo stesso motivo di Longshot: far divertire i telespettatori del Mojoverso in spettacoli mortali. Fortunatamente riusc\u00ec a fuggire dall'arena e si un\u00ec a dei ribelli che desideravano la caduta di Mojo e che fecero tornare Shatterstar indietro nel tempo affinch\u00e9 chiedesse agli X-Men di aiutarlo a far cadere Mojo.\nHank McCoy dopo un'attenta analisi constat\u00f2 che il suo DNA era simile a quello di Longshot. Durante le sue avventure, assorb\u00ec i ricordi di un mutante chiamato Benjamin Russel e pi\u00f9 tardi quando fu severamente ferito grazie a Longshot lui e Benjamin Russel vennero separati in due corpi diversi.\nShatterstar potrebbe essere il figlio di Longshot avuto da Dazzler o da Spirale.\nNegli anni il suo spirito guerriero lo ha messo in contrasto con altri mutanti come Cannonball e Wolverine mentre ha creato un'amicizia profonda con Cable, lo segu\u00ec nella fondazione di X-Force.\nIl suo orientamento sessuale \u00e8 la bisessualit\u00e0; ha una relazione con Rictor. Durante la sua carriera di supereroe ha fatto parte di X-Factor. Nelle sue prime apparizioni si \u00e8 spesso lasciato intendere che egli possegga due cuori. Inoltre, come Longshot, ha quattro dita per mano.\nCivil War.\nDurante Civil War, assieme a Calibano e Domino, tenta di liberare i 198 mutanti dall'istituto con successo sebbene O*N*E* avesse tentato di fermarli con l'aiuto di Iron Man, Ms. Marvel e Alfiere.\nFerisce gravemente Micromax, riducendolo in fin di vita, e poi scappa con i 198 mutanti in una localit\u00e0 sconosciuta.\nPoteri e abilit\u00e0.\nGli anni in cui era a Mojoworld l'hanno fatto divenire un combattente assai pericoloso, poich\u00e9 era costretto a lottare per la sopravvivenza ed obbligato a correre rischi mortali per divertire il pubblico.\nShatterstar ha molte capacit\u00e0 sovrumane conferitegli artificialmente da Mojo per farlo diventare un guerriero perfetto per i suoi spettacoli: infatti pu\u00f2 produrre delle tossine che non gli fanno sentire la fatica e il dolore per un paio di ore, pu\u00f2 contare su un fattore rigenerante, riesce a sollevare fino a 5 tonnellate, pu\u00f2 emettere dei raggi d'energia bioelettrica che incanala nelle sue spade, manipolare il suono e creare portali di teletrasporto di gruppo. \u00c8 uno spadaccino provetto, nonch\u00e9 un grande acrobata ed esperto nell'uso di molte armi."}
{"id": "1278569", "revid": "767487", "url": "https://it.wikipedia.org/wiki?curid=1278569", "title": "Polycotylidae", "text": "I policotilidi (Polycotylidae) sono una famiglia di rettili marini estinti, appartenenti ai plesiosauri. Vissero nel Cretaceo (circa 130 - 65 milioni di anni fa) e i loro resti fossili sono stati ritrovati in gran parte del mondo (Nordamerica, Europa, Asia, Africa e Sudamerica).\nDescrizione.\nQuesti animali erano molto diversi non solo dai plesiosauri a collo lungo, ma anche dalle forme a collo corto (pliosauri): possedevano una serie di caratteristiche distintive che includevano un collo relativamente snello (comprendente 19 - 26 vertebre), omero e femore corti e ampi, e un cranio con orbite particolarmente grandi, un'alta cresta sagittale e un muso allungato e molto stretto. Le mascelle possedevano denti relativamente piccoli, uniformi e conici, e non vi erano i potenti canini all'inizio del muso che invece si riscontrano nei pliosauri tipici. Il cranio dei policotilidi mostra somiglianze superficiali con quello degli ittiosauri. Oltre al cranio, anche il corpo dei policotilidi era vagamente simile a quello degli ittiosauri: anzich\u00e9 essere piuttosto piatto come quello degli altri plesiosauri, era compatto e idrodinamico; un esemplare in cui si sono conservati i tessuti molli (\"Mauriciosaurus fernandezi\") mostra un corpo a forma di goccia, con la corta coda immobile che andava a costituire un elemento unico insieme al resto del corpo. Le zampe trasformate in pinne, inoltre, erano particolarmente allungate. Poich\u00e9 i policotilidi sono conosciuti principalmente da depositi del Cretaceo superiore, dopo l'estinzione degli ittiosauri, \u00e8 possibile che abbiano sostituito questi ultimi nel ruolo di predatori marini dal nuoto veloce.\nClassificazione.\nLa famiglia Polycotylidae \u00e8 stata definita per la prima volta da Edward Drinker Cope nel 1869, per includere \"Polycotylus\" e tutti i suoi pi\u00f9 stretti parenti. Tradizionalmente i policotilidi sono stati considerati pliosauri di piccole dimensioni, forse derivati dalla famiglia dei pliosauridi (o addirittura pliosauridi anch'essi). Ricerche pi\u00f9 recenti hanno messo in luce possibili legami dei policotilidi con gli elasmosauridi, i grandi plesiosauri la lunghissimo collo tipici del cretaceo. In particolare, uno studio del 2013 ha ipotizzato che i policotilidi formino un clade insieme alla famiglia dei leptocleididi (anch'essi piccoli plesiosauri dal collo corto), accanto agli elasmosauri veri e propri. Questa riclassificazione si basa principalmente su alcune caratteristiche comuni del cranio.\nFilogenesi.\nCladogramma tratto da Albright, Gillette and Titus (2007).\nCladogramma tratto da Ketchum and Benson (2010).\nCladogramma tratto da Ketchum &amp; Benson, 2011.\nPaleoecologia.\nGran parte dei fossili dei policotilidi sono stati ritrovati in Nordamerica; resti pi\u00f9 rari sono stati per\u00f2 ritrovati in tutti i continenti, con l'eccezione dell'Oceania e dell'Antartide. I policotilidi erano veloci predatori marini, che potrebbero aver sostituito gli ittiosauri nei mari verso la fine del Cretaceo, come predatori di piccoli pesci e cefalopodi. Alcuni contenuti fossili rinvenuti nella regione dello stomaco dei policotilidi includono parti di ammoniti."}
{"id": "1278570", "revid": "110157", "url": "https://it.wikipedia.org/wiki?curid=1278570", "title": "Kl\u00f6ch", "text": "Kl\u00f6ch \u00e8 un comune austriaco di 1 213 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\")."}
{"id": "1278573", "revid": "2053458", "url": "https://it.wikipedia.org/wiki?curid=1278573", "title": "Universit\u00e0 telematica UNITELMA Sapienza", "text": "L'Universit\u00e0 telematica Unitelma Sapienza \u00e8 un'universit\u00e0 telematica italiana accreditata dal MIUR.\nStoria.\nIstituita con il D.M. 7 maggio 2004 con la denominazione originaria Universit\u00e0 telematica TEL.M.A., il 31 marzo 2010 a seguito di accordi tra Formez e Sapienza Universit\u00e0 di Roma, assume la nuova denominazione \"Unitelma Sapienza\u201d. \u00c8 controllata da un consorzio che vede Sapienza Universit\u00e0 di Roma come socio di maggioranza e comprende anche Unipaelearning, Accademia Nazionale di Medicina e IAL \u2013 Innovazione, Apprendimento, Lavoro.\nIl primo corso di laurea \u00e8 stato attivato nel novembre 2005. Le lezioni, strutturate in moduli tematici, sono erogate in modalit\u00e0 telematica. Anche l'assistenza agli studenti avviene a distanza mediante un servizio di tutoraggio. \nNel 2016, a seguito di modifiche statutarie, la denominazione cambia in Universit\u00e0 degli Studi di Roma \"Unitelma Sapienza\".\nStruttura.\nLe attivit\u00e0 didattiche e di ricerca dell'ateneo afferiscono all'unico dipartimento di scienze giuridiche ed economiche."}
{"id": "1278574", "revid": "767487", "url": "https://it.wikipedia.org/wiki?curid=1278574", "title": "Gail Carson Levine", "text": "Ha pubblicato il suo primo libro per ragazzi nel 1997 e, oltre a scrivere, dirige un'associazione che soccorre persone bisognose e senzatetto, aiutandoli a trovare casa e lavoro.\nInfanzia e adolescenza.\nGail Carson Levine d\u00e0 il merito della sua creativit\u00e0 ai genitori David e Sylvia. Suo padre era il proprietario di uno studio d'arte e sua madre era un'insegnante che amava scrivere racconti e sceneggiature che faceva interpretare ai suoi studenti. Sua sorella Rani insegna disegno e pittura e le sue opere sono state esibite sia negli U.S.A. sia in Jamaica. Anche Gail amava il disegno e l'arte in generale, ma seguendo un corso di illustrazioni per libri per l'infanzia si rese conto che la sua vocazione era quella per la scrittura.\nBibliografia dei libri tradotti in italiano.\nLe date di pubblicazione si riferiscono alla prima edizione italiana di ogni libro;"}
{"id": "1278575", "revid": "110157", "url": "https://it.wikipedia.org/wiki?curid=1278575", "title": "Mettersdorf am Sa\u00dfbach", "text": "Mettersdorf am Sa\u00dfbach \u00e8 un comune austriaco di 1 299 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\")."}
{"id": "1278576", "revid": "125657427", "url": "https://it.wikipedia.org/wiki?curid=1278576", "title": "Szentendre", "text": "Szentendre, o Sant'Andrea in italiano (in tedesco: \"Sankt Andr\u00e4\"; in slovacco: \"Sv\u00e4t\u00fd Ondrej\"; in croato: \"Senandrija\"; in serbo: \u0421\u0435\u043d\u0442\u0430\u043d\u0434\u0440\u0435\u0458\u0430, \"Sentandreja\"; in latino: \"Ulcisia Castra\", poi \"Castra Constantia\" ed infine \"Sanctus Andreas\"), \u00e8 una citt\u00e0 che si trova lungo il Danubio, nella provincia di Pest, in Ungheria, a circa 20\u00a0km a nord di Budapest. La citt\u00e0 \u00e8 nota per i suoi numerosi musei e gallerie d'arte.\nStoria.\nStoria della citt\u00e0.\nLa zona dove sorge oggi Szentendre era abitata gi\u00e0 in epoca pre-romana prima dagli Illiri e poi dai Celti della trib\u00f9 degli Eravisci. I Romani vi giunsero alla fine del I secolo d.C. sotto l'impero di Traiano e nell'ambito delle fortificazioni del limes costituito dal Danubio, vi costruirono un accampamento fortificato allora chiamato \"Ulcisia Castra\" . Come consueto intorno all'accampamento sorse un villaggio che ospitava le famiglie dei militari, gli artigiani e i mercanti che lavoravano per i militari. Le fortificazioni resistettero fino alla prima met\u00e0 del V secolo. Il campo in pietra, che misurava 134x205 metri, ospit\u00f2 da Traiano al 140 circa la \"cohors I Thracum civium romanorum pia fidelis\", e da Marco Aurelio a Caracalla la \"cohors I milliaria Aurelia Antonina Surorum sagittaria\". Sotto Costantino fu dislocata invece un'unit\u00e0 di \"eques Dalmatae\".\nDopo la caduta dell'impero romano la zona fu occupata prima dagli Unni, poi da varie tribu germaniche, quindi dai Longobardi ed infine dagli Avari che vi restarono per circa 250 anni.\nNel IX secolo il territorio fu occupato dai Magiari, risulta che tale Kurszan, uno di generali dell'esercito degli Arpadi, occup\u00f2 la citt\u00e0 insediandosi in uno dei fortini di osservazione ancora in piedi.\nDopo la conquista di Buda (1541) Szentendre cadde nelle mani dei turchi sotto i quali rimase per circa 150 anni fino a quando venne liberata nel 1684 da Carlo V di Lorena.\nDopo l'ennesima riconquista di Belgrado da parte dei turchi nel 1690, la citt\u00e0 divenne il rifugio di un gran numero di emigranti, in gran parte serbi (circa 6.000), ma anche di altre regioni balcaniche (croati, slovacchi, greci) che fuggivano dalla loro patria a causa delle rappresaglie dei turchi. I gruppi serbi conservarono il ricordo delle loro origini costruendo ciascuno la propria chiesa e stabilendosi attorno ad essa. I loro rappresentanti furono molto attivi presso la corte degli Asburgo ed ottennero diversi privilegi: libert\u00e0 della religione, elezione autonoma dei giudici, una propria scuola, uso della lingua originaria e detrazioni fiscali.\nNella prima met\u00e0 del XIX secolo la citt\u00e0 conobbe gravi difficolt\u00e0, dovute in gran parte a disastri naturali. In primo luogo vi furono varie inondazioni del Danubio, di cui la pi\u00f9 grave il 13 marzo 1838, che la danneggi\u00f2 gravemente. Un altro disastro fu dovuto ad un parassita della vite, la fillossera, che nel 1882 colp\u00ec le piantagioni provocandone la quasi totale distruzione e conseguenti gravissimi danni economici. Alla fine del secolo comunque il declino della citt\u00e0 si era arrestato grazie soprattutto al fatto che l'introduzione della ferrovia locale nel 1888 e l'avvio della navigazione a vapore sul Danubio, consentono a molte persone di trovare occasioni di lavoro nella vicina Budapest che si era rapidamente industrializzata.\nNel XX secolo la cittadina divenne importante grazie anche al fatto che agli inizi degli anni venti ci si trasferirono pittori e scultori, affascinati dall'atmosfera \"mediterranea\" del luogo ed alla ricerca di un posto tranquillo per la loro attivit\u00e0 artistica, formando cos\u00ec una colonia di artisti. Oggi Szentendre \u00e8 diventata meta turistica, ricca di musei e di programmi culturali.\nStoria del nome della citt\u00e0.\nL'antico nome di \"Ulcisia Castra\" (in italiano \"forte del lupo\"), nome che i romani avevano preso dagli Eravisci (popolazione presente sul luogo), aggiungendo \"castra\", che stava ad indicare l'impianto militare che avevano costruito in quella zona di frontiera dell'impero nel I secolo d.C., fu poi cambiato nel IV secolo in \"Castra Constantia\", in onore dell'imperatore Costante I, all'epoca regnante.\nNel medioevo il nome venne nuovamente cambiato in \"Sanctus Andreas\", che diventa nel latino medioevale \"Sanct Andrae\", che poi diverr\u00e0 l'attuale Szentendre. Il nome Sanctus Andreas \u00e8 dovuto al fatto che l'insediamento medievale venne costruito intorno alla collina sulla cui cima si trovava la chiesa eretta in onore di Sant'Andrea, santo che aveva dato il nome anche all'isola nel Danubio di fronte alla cittadina."}
{"id": "1278579", "revid": "913245", "url": "https://it.wikipedia.org/wiki?curid=1278579", "title": "Naoki Tsukahara", "text": "Biografia.\nIl suo primato sui 100 m piani \u00e8 di 10\"23 (19 maggio 2007). Ha vinto i campionati nazionali 2007.\nNel 2006, ha corso i 200 m in 20\"35."}
{"id": "1278580", "revid": "113958", "url": "https://it.wikipedia.org/wiki?curid=1278580", "title": "Ploycolytidae", "text": ""}
{"id": "1278581", "revid": "110157", "url": "https://it.wikipedia.org/wiki?curid=1278581", "title": "Mureck", "text": "Mureck \u00e8 un comune austriaco di 3 567 abitanti nel distretto di S\u00fcdoststeiermark, in Stiria; ha lo status di citt\u00e0 (\"Stadt\"). Il 1\u00ba gennaio 2015 ha inglobato i comuni soppressi di Eichfeld e Gosdorf."}
{"id": "1278582", "revid": "184755", "url": "https://it.wikipedia.org/wiki?curid=1278582", "title": "Universit\u00e0 telematica internazionale &quot;UniNettuno&quot;", "text": "L'Universit\u00e0 telematica internazionale UNINETTUNO (acronimo UTIU), \u00e8 un'universit\u00e0 telematica italiana. \u00c8 un ateneo telematico che eroga corsi in e-learning, istituito con decreto ministeriale il 15 aprile 2005 dal MIUR.\nStoria.\nL'UTIU si ispira al modello didattico del consorzio NETTUNO che ha rilasciato lauree a partire dal 1992 con l'adozione di strumenti telematici, e al progetto internazionale MedNet'U (\"Mediterranean Network of Universities\"), finanziato dalla Commissione europea nell'ambito del programma Eumedis, per la creazione di una Universit\u00e0 Euromediterranea a distanza.\n\u00c8 stata istituita con decreto del 15 aprile 2005 dal Ministero dell'Istruzione, dell'Universit\u00e0 e della Ricerca e rilascia titoli accademici legalmente riconosciuti in Italia, Europa ed alcuni paesi del Mediterraneo.\nModalit\u00e0 didattiche.\nIl processo di insegnamento e apprendimento avviene tramite un portale web. Vengono inoltre utilizzate la televisione satellitare e sistemi di videoconferenza.\nLa rete televisiva satellitare UniNettuno University TV (precedentemente chiamata RAI NETTUNO Sat 1) trasmette 24 ore su 24 lezioni universitarie in chiaro, utilizzando il satellite HotBird 13\u00b0 Est diffuso da Eutelsat, che copre tutto il territorio Europeo, del Nord Africa e del Medio Oriente. In Italia \u00e8 possibile visualizzare UniNettuno University TV sintonizzandosi sul canale 812 di Sky o utilizzando qualsiasi altro decoder.\nFino al 6 ottobre 2014 le lezioni sono state trasmesse anche all'interno del palinsesto notturno di Rai 2.\nStruttura.\nL'ateneo si articola in sei Facolt\u00e0:\nSedi.\nUTIU \u00e8 costituita da una sede centrale che coordina l'attivit\u00e0 dei poli tecnologici. Questi mettono a disposizione le tecnologie necessarie all'erogazione dei corsi a distanza e a sostenere gli esami. I contenuti didattici multimediali sono disponibili, oltre che in italiano, in arabo, inglese e francese.\nOltre ai poli tecnologici situati in Italia, UTIU si appoggia a 31 poli tecnologici e 9 centri di produzione di contenuti didattici presso Universit\u00e0 e Centri di Formazione professionale partner del progetto MedNet'U, situati in 11 paesi dell'area mediterranea."}
{"id": "1278583", "revid": "110157", "url": "https://it.wikipedia.org/wiki?curid=1278583", "title": "Murfeld", "text": "Murfeld \u00e8 un comune austriaco di 1 658 abitanti nel distretto di S\u00fcdoststeiermark, in Stiria."}
{"id": "1278584", "revid": "124123", "url": "https://it.wikipedia.org/wiki?curid=1278584", "title": "Shingo Suetsugu", "text": "Biografia.\nIl suo personale sui 100 m piani \u00e8 di 10\"03 (5 maggio 2003, vento favorevole di 1,8\u00a0m/s). Detiene il primato asiatico sui 200 m piani con 20\"03, corsi ad Yokohama il 7 giugno 2003. Sui 400 m piani, ha corso in 45\"99 nel 2002.\nTra i risultati pi\u00f9 prestigiosi della sua carriera ci sono il bronzo sui 200 metri ai Campionati del mondo di atletica leggera di dietro a John Capel e Darvis Patton e l'oro, sempre sui 200, ai Giochi asiatici a dicembre 2006 con il tempo di 20.71.\nAi Giochi olimpici di , vince la medaglia d'argento con la staffetta 4x100 giapponese."}
{"id": "1278587", "revid": "110157", "url": "https://it.wikipedia.org/wiki?curid=1278587", "title": "Radkersburg Umgebung", "text": "Radkersburg Umgebung \u00e8 stato un comune austriaco nel distretto di S\u00fcdoststeiermark (fino al 31 dicembre 2011 distretto di Radkersburg), in Stiria. \u00c8 stato creato il 1\u00ba gennaio 1969 dalla fusione dei comuni soppressi di Altneud\u00f6rfl, Dedenitz, Goritz bei Radkersburg, Pridahof, Laafeld, Sicheldorf e Zelting e soppresso il 31 dicembre 2014; dal 1\u00ba gennaio 2015 le sue frazioni sono state aggregate al comune di Bad Radkersburg."}
{"id": "1278589", "revid": "599013", "url": "https://it.wikipedia.org/wiki?curid=1278589", "title": "Nery Castillo", "text": "Carriera.\nClub.\nNei primi promettenti anni della sua carriera ha anche fatto parte della Nazionale messicana\nNato in Messico da padre uruguaiano e madre messicana di origini italiane, \u00e8 un attaccante dalla corporatura minuta (170\u00a0cm), dotato di buon fiuto del gol. Ha la tripla cittadinanza uruguaiana, messicana e greca, avendo militato a lungo tra le file del club greco dell'Olympiakos.\nDopo aver debuttato nel 1999 in Uruguay con il Danubio, \u00e8 passato all'Olympiakos, in cui \u00e8 rimasto per sette stagioni. Nel 2007 \u00e8 stato acquistato dallo per 20 milioni di euro diventando l'acquisto pi\u00f9 caro della storia del calcio ucraino. Tra le file degli ucraini gioca poco e da gennaio 2008 fino a dicembre 2008 gioca in prestito nel Manchester City.\nIl 30 luglio 2009 passa in prestito al Dnipro.\nIl 18 luglio 2010 passa in prestito ai Chicago Fire.\nIl 26 gennaio 2011 passa in prestito all'Aris Salonicco. Dopo un torneo nelle file del Pachuca con un solo goal segnato in 13 presenze anche a causa di alcuni problemi fisici, viene ceduto in prestito il 20 dicembre 2012 al Le\u00f3n. Il 10 luglio 2013 viene ufficializzato il suo trasferimento al Rayo Vallecano. Al termine della stagione rimane svincolato.\nNazionale.\nCastillo era ammissibile per la cittadinanza in quattro paesi; Uruguay per via del padre, l'Italia a causa dei suoi nonni materni, Grecia perch\u00e9 ha risieduto per pi\u00f9 di sei anni e il Messico, dove \u00e8 nato.\nLa sua prima esperienza di calcio internazionale \u00e8 avvenuta quando \u00e8 stato chiamato a un campo di addestramento Uruguay U-17. Tuttavia, egli \u00e8 stato svincolato dopo aver giocato un paio di partite amichevoli. Successivamente l'allenatore greco Otto Rehhagel ha cercato di assicurarsi i suoi servizi per la nazionale di calcio della Grecia. La Grecia era disposta a pagare a Castillo $ 800,000, tra cui la cittadinanza accelerata come parte dell'offerta. \nIn definitiva, Castillo ha deciso di giocare per il paese della sua nascita cio\u00e8 il Messico con il quale ha disputato da protagonista prima la Gold Cup 2007 e poi la Copa Am\u00e9rica 2007\nIn occasione del primo match del Messico contro il Brasile, ha messo a segno una rete pregevole. Nella stessa competizione ha messo a segno altre tre reti, che ne hanno fatto la principale rivelazione del torneo."}
{"id": "1278592", "revid": "110157", "url": "https://it.wikipedia.org/wiki?curid=1278592", "title": "Campionato del mondo di calcio da tavolo 2006 - Categoria squadre open", "text": "Il Campionato del Mondo di Calcio da tavolo di Dortmund in Germania.\nFasi di qualificazione ed eliminazione diretta della gara a squadre della Categoria Open (18 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1278593", "revid": "110157", "url": "https://it.wikipedia.org/wiki?curid=1278593", "title": "Ratschendorf", "text": "Ratschendorf \u00e8 una frazione di 611 abitanti del comune austriaco di Deutsch Goritz, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Deutsch Goritz."}
{"id": "1278594", "revid": "125967936", "url": "https://it.wikipedia.org/wiki?curid=1278594", "title": "Cemento armato (film)", "text": "Cemento armato \u00e8 il film d'esordio di Marco Martani, sceneggiatore di molti dei successi natalizi della coppia Boldi - De Sica e dei due \"Notte prima degli esami\", tutti in coppia con Fausto Brizzi.\nSi tratta di un film che vuole riscoprire la tradizione del cinema di genere degli anni settanta italiani, traendo ispirazione anche da molta letteratura noir nostrana. Dalla sceneggiatura, Sandrone Dazieri ha tratto l'omonimo romanzo.\nIl film \u00e8 uscito nelle sale italiane il 5 ottobre 2007 distribuito da 01 Distribution. Ha diviso la critica specializzata: dalle critiche molto positive di alcuni quotidiani (\"la Repubblica\", \"Il Mattino\", \"Il Tempo\"), si passa ad altre decisamente negative (\"Corriere della Sera\", \"Il Messaggero\", \"La Stampa\"). Nel primo fine settimana ha incassato oltre 400.000 euro, fermandosi a 897.000 euro nell'incasso complessivo.\nIl film vince numerosi festival internazionali, ta cui il Miami film festival e l\u2019International film Fest di Braunschweig.\nTrama.\nDiego Santini \u00e8 un ragazzo di circa vent'anni che vive di piccoli crimini e divide l'appartamento con la fidanzata Asia, che invece fa la cameriera e vorrebbe che anche il ragazzo si desse da fare per trovare una occupazione onesta. Una mattina Diego rimane bloccato nel traffico in sella ad uno scooter rubato. Per farsi strada comincia a spaccare con il piede gli specchietti delle auto ferme. Fra le auto che danneggia c'\u00e8 anche la Mercedes di Franco Zorzi, detto il \"Primario\", boss della mafia di Roma che ha in mano il crimine della Capitale, dalla droga alla prostituzione. L'uomo, infastidito dal gesto, si intestardisce a volersi fare giustizia, e cerca di rintracciare il ragazzo tramite la targa grazie ad un suo infiltrato nella polizia, l'agente Cola, corrotto ed indebitato col \"Primario\", il quale gli rivela che il motorino \u00e8 rubato. Il \"Primario\" allora sguinzaglia i suoi uomini alla ricerca del ragazzo.\nDi l\u00ec a poco, il \"Primario\" e la sua guardia del corpo Said sono a cena in un ristorante, temuti e rispettati dal proprietario. Asia, cameriera del locale, non accetta le pesanti avance del boss, ignaro del fatto che la ragazza sia la fidanzata dell'uomo che sta cercando, e involontariamente lo sfida. Finisce stuprata dal \"Primario\" e da Said, sotto lo sguardo impotente del proprietario del ristorante. Asia torna a casa da Diego, e ancora sconvolta racconta al fidanzato cosa \u00e8 accaduto, ma lo prega di non fare nulla. Diego inizia a raccogliere informazioni su chi fossero i due uomini. Lo illumina \"Pompo\", ricettatore e sfasciacarrozze, che avvisa Diego di lasciar perdere quella gente, avendo intuito di chi si tratta. Ma Diego, aiutato da Samuele, il fratello minore di Asia, continua la sua caccia all'uomo. Intanto il \"Primario\" incarica Puccio e Unca, due amici di Diego, di dare fuoco all'automobile dell'agente Cola per vendicarsi del mancato favore ricevuto.\nL'agente Cola, quando scopre perch\u00e9 il \"Primario\" sia cos\u00ec ossessionato da quella targa di motorino, ricorda di avere avuto a che fare con un crimine simile tempo prima, e fa il nome di Diego Santini. Il \"Primario\" manda quindi Said a spezzare le gambe del ragazzo. Said sorprende Diego mentre torna a casa, ma Diego riesce a disarmarlo. L'intervento di Samuele \u00e8 risolutivo, perch\u00e9 Diego ha l'occasione di prendere la pistola di Said e sparare all'uomo alla schiena, uccidendolo. Conscio della gravit\u00e0 della situazione, Diego si d\u00e0 alla fuga, mentre Asia e Samuele vengono portati alla centrale di Polizia, ed interrogati. Il \"Primario\" inferocito sguinzaglia i suoi uomini alla ricerca di Diego. Uno di loro uccide Italia, l'ignara madre del ragazzo, mentre il \"Primario\" in persona, in cerca di informazioni, uccide Unca e fa spezzare un braccio a Puccio. Diego non fa in tempo ad aiutare la madre, ma trovato il suo assassino lo assale ferocemente senza piet\u00e0, uccidendolo con un posacenere.\nDiego alla fine affronta il \"Primario\", rimasto isolato dopo aver mobilitato i suoi uomini per trasferire un carico di droga e uccide a sangue freddo un suo uomo. Si scopre anche che il padre di Diego anni prima fu ucciso proprio dal \"Primario\". Diego sta per sparargli, ma l'intervento dell'agente Cola lo fa desistere e buttar via la pistola. Quando le cose volgono al peggio per il ragazzo interviene la Polizia che lo salva. Il \"Primario\", ammanettato, prende in giro Diego ed il commissario di polizia, nella sicurezza di essere in breve nuovamente libero per mancanza di prove. Accecato dall'odio, Diego gli si scaglia addosso, precipitando assieme a lui gi\u00f9 dal ponte sul quale aveva avuto luogo la consegna di droga e finendo cos\u00ec entrambi uccisi.\nColonna sonora.\nLa colonna sonora del film comprende testi dei Negramaro, tra cui \"Senza fiato\", tratto dall'album \"La Finestra\", in collaborazione con la cantante irlandese Dolores O'Riordan."}
{"id": "1278596", "revid": "110157", "url": "https://it.wikipedia.org/wiki?curid=1278596", "title": "Sankt Peter am Ottersbach", "text": "Sankt Peter am Ottersbach \u00e8 un comune austriaco di 3 005 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Bierbaum am Auersbach e Dietersdorf am Gnasbach."}
{"id": "1278599", "revid": "831312", "url": "https://it.wikipedia.org/wiki?curid=1278599", "title": "Tom Steels", "text": "Carriera.\nSteels fu, sul finire degli anni novanta, uno fra i velocisti rivali di Mario Cipollini, Erik Zabel e J\u00e1n Svorada.\n\u00c8 stato per quattro volte Campione belga e si \u00e8 aggiudicato per due volte la prestigiosa Gand-Wevelgem.\nPu\u00f2 vantare anche nove successi di tappa al Tour de France e due alla Vuelta di Spagna.\nNegli ultimi anni il corridore belga ha intrapreso una parabola discendente che lo porta a cogliere vittorie in corse di secondo piano, complice anche l'et\u00e0 piuttosto avanzata per un velocista, tanto da decidere di ritirarsi a met\u00e0 stagione 2008.\nIn quindici stagioni da professionista ha vinto 76 corse su strada.\nDal 2011 ricopre l'incarico di direttore sportivo nella squadra professionistica belga Quick Step."}
{"id": "1278601", "revid": "110157", "url": "https://it.wikipedia.org/wiki?curid=1278601", "title": "Straden", "text": "Straden \u00e8 un comune austriaco di 3 647 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Hof bei Straden, Krusdorf e Stainz bei Straden."}
{"id": "1278602", "revid": "84184", "url": "https://it.wikipedia.org/wiki?curid=1278602", "title": "Lancia Appia berlina", "text": "La Lancia Appia berlina \u00e8 una autovettura prodotta dalla Lancia dal 1953 al 1963 in tre serie successive.\nLa prima serie Appia.\nLa nuova \"piccola\" di casa Lancia - battezzata Appia in armonia con la serie di modelli individuati con il nome di strade consolari italiane (serie aperta con l'Aurelia) - viene presentata al XXXV Salone dell'automobile di Torino inauguratosi il 22 aprile 1953. Sua pi\u00f9 diretta concorrente \u00e8 la nuova Fiat 1100 modello 103 immessa sul mercato qualche settimana prima: la differenza di prezzo tra le due \u00e8 per\u00f2 molta, visto che la Fiat viene proposta a 975.000 Lire (addirittura 945.000 Lire nella versione \"economica\") mentre la nuova Lancia costa la bellezza di 1.331.500 Lire. Giustificano solo in parte tale differenza le soluzioni tecniche piuttosto sofisticate ed una pretesa maggiore accuratezza di costruzione della carrozzeria.\nIl motore dell'Appia \u00e8 un 4 cilindri a V stretto con misure di alesaggio e corsa dei pistoni identiche a quelle del modello Fiat per una cilindrata totale di cm\u00b3 1089,51.\nLa disposizione dei gruppi meccanici \u00e8 quella classica del periodo, con gruppo motore, frizione e cambio (in blocco) in posizione anteriore e trazione sulle ruote posteriori. La frizione \u00e8 monodisco a secco. Il cambio \u00e8 di tipo normale (albero secondario ed ingranaggi sempre in presa) e dispone di quattro rapporti avanti pi\u00f9 la retromarcia, con le tre marce superiori sincronizzate. La quarta marcia \u00e8 in \"presa diretta\". Il comando \u00e8 mediante leva al volante, ma la posizione delle varie marce \u00e8 diversa rispetto a quella prevista in tutte le altre pi\u00f9 note vetture del periodo. L'albero di trasmissione \u00e8 unico (non sdoppiato).\nLa scocca dell'Appia \u00e8 del tipo portante, la sospensione anteriore \u00e8 del tipo classico Lancia a ruote indipendenti; posteriormente, invece, troviamo un pi\u00f9 classico assale rigido.\nAnche l'impianto frenante non presenta caratteristiche particolari: il sistema presenta freni a tamburo mentre il freno di stazionamento agisce sulle ruote posteriori.\nLa posizione di guida \u00e8 a destra (a sinistra solo su richiesta).\nLe dimensioni dell'Appia prima serie sono: passo cm 248,00; carreggiata anteriore cm 117,8; carreggiata posteriore cm 118,2; la carrozzeria, a 4 porte, ha una lunghezza di cm 386,5 ed una larghezza di cm 142,0; la vettura, scarica, \u00e8 alta cm 142,2; il diametro di sterzata \u00e8 inferiore ai 10 metri (mt 9,70 dichiarati); il peso in ordine di marcia \u00e8 di kg 820 (quello massimo ammesso \u00e8 di kg 1160). Il serbatoio del carburante ha una capacit\u00e0 di 38 litri.\nLe prestazioni dichiarate dalla Lancia per l'Appia sono di una velocit\u00e0 massima 120\u00a0km/h e un consumo secondo norme CUNA di 8 litri 100 chilometri (12,5 chilometri con un litro).\nIl successo di questa prima serie Appia - costruita in appena 20.025 esemplari - non \u00e8 eccezionale: la Fiat 1100-103 \u00e8 una concorrente davvero forte e, nel 1955, sul mercato si affaccia la berlina Giulietta dell'Alfa Romeo che offre, a parit\u00e0 di prezzo, prestazioni su strada decisamente superiori.\nLe concorrenti della prima serie.\nNell'aprile del 1953, quando l'Appia prima serie vede la luce, la sua concorrente per antonomasia - la Fiat 1100 - \u00e8 appena stata rinnovata ed immessa sul mercato come \"modello 103\".Anche questo nuovo prodotto Fiat, naturalmente, si presenta con parecchie innovazioni, ed in primo luogo con l'adozione della carrozzeria a struttura portante.&lt;br&gt;\nBench\u00e9 all'Appia possa venir riconosciuta una maggiore raffinatezza tecnica (in particolare per il motore a V stretto) e, sulla carta, un migliore grado di finitura, la Lancia Appia e la Fiat 1100-103 hanno caratteristiche e prestazioni veramente assai simili. Ma ci\u00f2 che maggiormente differenzia la macchina della Lancia dalla 1100-103 \u00e8 il prezzo: l'Appia costa quasi il 40% in pi\u00f9. Il primo listino Lancia \u00e8 infatti fissato in Lire 1.331.500 mentre il prodotto Fiat antagonista \u00e8 proposto a sole 975.000 Lire (addirittura 945.000 Lire nella versione economica, quella che oggi - nel terzo millennio - definiremmo come \"base\"). Sul mercato italiano, altre concorrenti vere non esistono: la berlina Giulietta dell'Alfa Romeo giunge in effetti sul mercato quando ormai l'Appia prima serie sta per lasciare il posto alla seconda serie, mentre un'altra vetture con prezzo vicino a quello dell'Appia \u00e8 la Moretti 750, una piccola quattro posti che, costruita a Torino con metodi artigianali, viene prodotta in piccolissima serie e presenta cilindrata, potenza e prestazioni assai pi\u00f9 ridotte e quindi non pu\u00f2 impensierire la Fiat o la Lancia. Per la cronaca, nel 1954 il modello \"Alger Le Cap\" ha un prezzo di 1.160.000 Lire (quindi intermedio rispetto a quello delle due 1100 Fiat e Lancia), ha una potenza di 27 HP ed \u00e8 accreditata di una velocit\u00e0 massima di 110\u00a0km/h. Tornando alla lotta commerciale tra Fiat e Lancia, c'\u00e8 da dire che nel 1954 la gamma Fiat si amplia e la 1100-103 viene anche proposta nella versione \"sportiva\" definita con la sigla TV (Turismo Veloce) e per l'Appia la situazione si fa ancora pi\u00f9 critica. Questo comunque il quadro della situazione nazionale, fotografata nel 1954:\nNote:&lt;br&gt;\n[a] Telaio con longheroni a \"X\" e piattaforma\nSul libero mercato svizzero, dove, in assenza di qualsiasi balzello doganale, tutti i costruttori automobilistici sono commercialmente in condizioni di assoluta parit\u00e0, a causa della elevatezza del prezzo l'Appia si trova a competere con vetture di pi\u00f9 grande cilindrata e classe. Non fa meraviglia dunque constatare come l'esportazione del modello Appia si sia limitata a qualche centinaio di esemplari.\nNel 1954, considerando le vetture con cilindrata e prestazioni vicine a quelle dell'Appia troviamo una ventina di teoriche concorrenti.\nLe Ford Prefect e la Hillman Minx e la Morris Oxford presentano un motore con valvole laterali, tutte le altre presentano valvole in testa.\nProve su strada della prima serie.\nOltre alla celebre testata italiana Quattroruote, che pubblica il rendiconto della prova su strada completa nel suo fascicolo numero 2 del 1956, l'Appia prima serie berlina risulta sottoposta a test dalla rivista inglese The Motor (il relativo resoconto appare nel fascicolo recante la data del 27 giugno 1954).\nAnalizzando i dati rilevati (che appaiono nelle sottostanti tabelle e che sono posti a raffronto con quelli misurati in test effettuati su altre vetture della medesima categoria o classe) si pu\u00f2 osservare che le prestazioni dell'Appia non paiono particolarmente brillanti (anche i consumi non sono contenuti): a favore della macchina della Lancia rimangono le migliori finiture ed una maggiore raffinatezza tecnica d'insieme. Ma queste due pur allettanti qualit\u00e0 sono in un certo qual modo vanificate dalla elevatezza del prezzo d'acquisto, per cui non meraviglia lo scarso successo di vendita incontrato anche sul mercato nazionale dall'Appia prima serie.\nLa seconda serie.\nLa prima realizzazione del professor Antonio Fessia, entrato in servizio presso la casa torinese nei primi mesi del 1955, \u00e8 una edizione aggiornata e migliorata del modello Appia: la seconda serie. Questa nuova serie viene presentata a sorpresa al Salone dell'automobile di Ginevra nel marzo del 1956.\nNessuna notizia trapela prima del debutto ufficiale grazie al fatto che i dirigenti Lancia dislocano i tecnici in locali distaccati riuscendo cos\u00ec ad evitare il filtrare di indiscrezioni, sempre controproducenti ai fini commerciali. Per realizzare il prototipo ci si rivolge ad una piccola carrozzeria i cui tre operai mai immaginano di star lavorando alla creazione di una nuova Lancia. Anche per i pezzi e le parti staccate, si ricorre a carrozzieri amici esterni, chiedendo loro di inoltrare le ordinazioni senza far apparire il nome Lancia.\nTenendo conto delle richieste e lamentele della clientela e delle esperienze maturate nei primi tre anni, la nuova Appia presenta modifiche di non poco conto, tanto all'estetica quanto alla meccanica.\nIl motore \u2013 di cilindrata immutata \u2013 eroga una potenza di 43,5 HP a 4800 giri/minuto (contro i 38 precedenti) e dispone di una coppia massima di kgm 7,8 a 3000 giri/minuto (anzich\u00e9 7,2) malgrado una lieve riduzione del rapporto di compressione (da 7,4:1 a 7,2:1) grazie ad una nuova fusione della testata e ad una diversa disposizione del cinematismo della distribuzione (con steli valvole tutti di uguale lunghezza e con nuove molle). Nell'alimentazione, troviamo un nuovo carburatore con pompetta di ripresa.\nIl cambio presenta nuove fusioni esterne e nuovi rapporti ma, soprattutto, la posizione dell'inserimento delle marce \u00e8 ora modificata e resa conforme a quella utilizzata da tutte le principali case europee. La frizione \u00e8 rafforzata. Il rapporto finale di riduzione passa da 4,556:1 (9/41) a 4,222:1 (9/38) . Lo sterzo (che ora ha la guida a sinistra mentre quella a destra \u00e8 disponibile solo su richiesta), presenta migliorie alla tiranteria. Modificati anche i freni, che hanno tamburi anteriori in alluminio con fascia interna riportata in ghisa.\nLe variazioni pi\u00f9 \u201cevidenti\u201d riguardano per\u00f2 naturalmente la carrozzeria, dove si nota immediatamente la nuova coda, caratterizzata da due pinne arrotondate e da un baule-bagagliaio ampliato, che conferiscono alla vettura la fisionomia di una vera \u201ctre volumi\u201d. Tutto il corpo vettura subisce dei miglioramenti: incrementata la capienza del vano bagagli (che ora ha la serratura sul pulsante d'apertura e l'interno foderato), ampliato sensibilmente il lunotto, rinnovata tutta la fanaleria, montati nuovi paraurti in acciaio inossidabile (muniti di rostri) e nuovi cerchi e coppe ruote in acciaio inossidabile, aggiunti profili lucidi agli sgocciolatoi, alle cornici del parabrezza e del lunotto ed alla base della fiancata, montate nuove maniglie esterne alle portiere, in ottone cromato. Il serbatoio del carburante, spostato sulla fiancata destra, ha un bocchettone protetto da un piccolo sportello con serratura.\nPassando all'esame dell'abitacolo, si osserva che plancia, volante, strumentazione e selleria sono state rinnovate e decisamente migliorate anche in virt\u00f9 dell'impiego di materiali di qualit\u00e0 pi\u00f9 elevata. La strumentazione (ora a due strumenti circolari affiancati) \u00e8 molto pi\u00f9 elegante, il volante \u00e8 in plastica nera ed \u00e8 dotato di avvisatore acustico a settore semicircolare inferiore, l'avviamento del motore avviene ora con la stessa chiave quadro, il comando degli indicatori di direzione avviene ora tramite la levetta a sinistra del volante (che comanda comunque anche le luci).\nTra gli accessori, si notano: l'illuminazione interna automatica all'apertura della portiera del guidatore, l'aggiunta dello spruzzatore lava-parabrezza e la modifica dello specchietto retrovisore interno, che ora ha due posizioni.\nPer finire, una variazione non da tutti apprezzata: l'adozione del sedile anteriore a panchina unica in luogo delle due poltroncine. Le dimensioni d'ingombro sono leggermente maggiori, il passo aumenta di cm 3 (da cm 248 a cm 251) la lunghezza \u00e8 ora di cm 401 anzich\u00e9 387,7 mentre la larghezza passa da cm 142 a cm 148,5. L'altezza della vettura scende invece da cm 142,2 a cm 140 anche perch\u00e9 diminuisce il valore dell'altezza minima da terra (da cm 16 a cm 14).\nIl peso della vettura sale a 900\u00a0kg anche perch\u00e9 l'impiego dell'alluminio \u00e8 ora limitato al cofano motore ed alle porte. Migliorano infine le prestazioni: l'accelerazione \u00e8 pi\u00f9 vivace, la velocit\u00e0 massima passa da 120 a 128\u00a0km all'ora ed il consumo \u00e8 invariato. Anche iI prezzo di listino rimane immutato, ed \u00e8, al momento del lancio, di lire 1.328.600.\nFiniture tali da accontentare anche il pi\u00f9 severo tra i \u201clancisti\u201d e affidabilit\u00e0 da primato (la prova di resistenza su oltre 160.000 chilometri cui la gi\u00e0 diffusissima, celebre e quotata rivista \u201cQuattroruote\u201d sottopone una normale berlina di serie, ne \u00e8 la conferma migliore, ma di questo tratteremo pi\u00f9 diffusamente alla voce \u201cprove su strada\u201d) sono i punti di forza su cui poggia il successo di questa Appia: un successo che non trova riscontro nel numero di unit\u00e0 vendute (poco pi\u00f9 di 22.000) anche a causa del fatto che la fabbrica \u2013 alle prese con problemi finanziari ed organizzativi \u2013 non riesce a far fronte agli ordini con la necessaria tempestivit\u00e0.\nLa berlina seconda serie viene anche allestita, sia pure in quantit\u00e0 estremamente limitata, nella versione per l'esportazione negli Stati Uniti, riconoscibile per una fanaleria lievemente modificata e per il montaggio di paraurti pi\u00f9 robusti e con rostri di foggia diversa.\nCome gi\u00e0 la \u201cprima serie\u201d, anche questa \u201cseconda serie\u201d \u00e8 oggetto, nel triennio di vita (1956/1959) di innumerevoli aggiornamenti: tra i tanti, si segnalano quelli, numerosi, apportati nell'estate del 1957 ad alcuni particolari pi\u00f9 visibili: aggiunta del termometro acqua alla strumentazione (strumento di sinistra), di braccioli alle portiere posteriori e di vani portaoggetti ai fianchi pedane, sostituzione dell'unico portacenere centrale con due piccoli circolari ai due lati della plancia (al posto del precedente portacenere c'\u00e8 un coperchio con la scritta \u201cLancia\u201d che copre il vano per l'eventuale autoradio). Altre modifiche: miglioramenti all'impianto di aerazione e riscaldamento dell'abitacolo, aggiunta di un giunto elastico alla scatola dello sterzo e di guarnizioni in gomma allo snodo della leva del cambio, onde evitare colamenti di grasso. Vengono anche adottati cerchi ruota con tallone senza risvolto e viene modificata la pompa dell'acqua. Esteriormente, la sola modifica riguarda la eliminazione della luce rossa sotto la scritta \u201cAppia\u201d sopra la targa posteriore, sostituita da un pannello cromato di identica forma e con la scritta \u201cAppia\u201d in ottone.\nAlla fine del 1958 la Lancia introduce la possibilit\u00e0 di applicare la frizione automatica Saxomat ai modelli Flaminia ed Appia: \u00e8 per\u00f2 da escludere che siano state vendute Appia seconda serie equipaggiate con questo automatismo, poich\u00e9 il montaggio \u00e8 previsto per l'aprile 1959, quando sul mercato \u00e8 gi\u00e0 stata immessa la \u201cterza serie\u201d.\nMalgrado le vendite di questa seconda serie non mostrino alcun sintomo di rallentamento, al Salone di Ginevra del marzo 1959 \u2013 a tre anni esatti dalla nascita \u2013 la seconda serie lascia il posto alla nuova terza serie, una berlina la cui linea far\u00e0 discutere.\nLe concorrenti della seconda serie.\nNel marzo del 1956, quando sul mercato si affaccia la seconda serie Appia, la sua concorrente per antonomasia \u00e8 e rimane la Fiat 1100, che sar\u00e0 oggetto di rinnovamenti nell'estate del 1956 (serie \"E\") e alla fine del 1957 (serie \"D\"). Ma in questa seconda met\u00e0 degli anni'50 il mercato nazionale annovera anche la nuovissima Giulietta berlina dell'Alfa Romeo (lanciata nel'55) che, venduta ad un prezzo quasi identico a quello dell'Appia, offre prestazioni assai pi\u00f9 brillanti e, dal 1958, la nuova 1200 berlina Granluce della Fiat, dotata di una carrozzeria molto pi\u00f9 moderna ed elegante: tanto questa nuova 1200 Fiat quanto la Giulietta si annunciano come una pericolosissime rivali dell'Appia. Il listino italiano include anche la Moretti 750 - munita ora di una nuova carrozzeria a tre volumi pi\u00f9 tradizionale e denominata \"Tour de Monde\" - una vetturetta che, se pure dal 1960, dopo essere stata ribattezzata Superpanoramica, potr\u00e0 montare motori di maggior cilindrata (820 e 1000\u00a0cm\u00b3), non pu\u00f2 impensierire Fiat, Lancia ed Alfa Romeo per via dei volumi produttivi assolutamente artigianali, quindi davvero minimi. Da notare che, a partire dall'autunno-inverno 1957, la Giulietta Alfa Romeo viene anche venduta nella versione TI (Turismo Internazionale): esteticamente quasi identica alla berlina normale (a parte le \"codine\" posteriori pi\u00f9 pronunciate) consente per\u00f2 prestazioni davvero eccezionali a fronte di un prezzo superiore di appena l'11% (150.000 Lire).\nQuesto dunque il quadro della situazione nazionale, cos\u00ec come si presenta nella primavera del 1958:\nGrazie ad un opportuno ribasso di prezzo, l'Appia seconda serie si affaccia al mercato svizzero con qualche maggiore possibilit\u00e0 di penetrazione: mentre la \"prima serie\" aveva un costo d'acquisto veramente proibitivo, questa nuova Appia, pur mantenendo il poco invidiabile record di \"1100 pi\u00f9 cara del mercato\", trover\u00e0 alcune centinaia di acquirenti, disposti a sborsare qualche migliaio di franchi in pi\u00f9 pur di possedere un gioiellino di casa Lancia.\nProve su strada della seconda serie.\nLa seconda serie Appia viene sottoposta ad approfonditi \"test\" da un nutrito numero di riviste specializzate, italiane e non. Resoconti di prove su strada appaiono infatti su almeno cinque testate, tre nazionali (Auto Italiana, Motor Italia e Quattroruote) e due americane (Road and Track e Sport Cars Illustrated).&lt;br&gt;\nAlla fine dell'importante test (su quasi 4.800\u00a0km di percorso), Quattroruote emette la sua \"pagella\", in base alla quale definisce lodevoli la finitura, la tenuta di strada, il confort, buoni l'estetica, l'accessibilit\u00e0, la velocit\u00e0 massima, il consumo ed il cambio. Discreti o mediocri vengono invece giudicati l'assetto di guida, la strumentazione, la capacit\u00e0 del bagagliaio, la dotazione di accessori, la ripresa, lo sterzo, le sospensioni, la frizione ed i freni. Insufficiente viene infine valutata la visibilit\u00e0.&lt;br&gt;\nPer completezza d'informazione, va ancora riferito che \"Ruoteclassiche\" (la rivista \"sorella\" di Quattroruote nata alla fine degli anni'80 e dedicata alle auto d'epoca) \"testa\" due volte (nel 1989 e nel 1994) un'Appia seconda serie con oltre trent'anni sul groppone: malgrado la veneranda et\u00e0, in entrambe le occasioni l'Appia si comporta in maniera eccezionale, tanto che nel corso della prova effettuata nel 1989 ottiene prestazioni ancora migliori rispetto a quelle rilevate nel 1956, segnando un eccellente 41,3\" nella prova sul chilometro da fermo (44\" nel 1956) e raggiungendo una velocit\u00e0 massima di 132 chilometri all'ora.\nOltre a ci\u00f2, non pu\u00f2 essere sottaciuta la grande prova di resistenza organizzata e realizzata dalla gi\u00e0 celebre rivista \"Quattroruote\" nell'estate del 1957 col dichiarato fine di \"verificare il comportamento di una vettura media italiana, guidata con giudizio ma brillantemente e con uso quotidiano continuo per un chilometraggio notevole\".&lt;br&gt;\nAcquistata un'Appia berlina seconda serie, ad iniziare dal 1\u00ba luglio 1957, la si sottopone ad un test massacrante lungo un tracciato che non prevede tratti autostradali (all'epoca ancora rari) e che - includendo parecchi attraversamenti urbani - tocca Milano, Piacenza, Bologna, Ancona, Pescara, Rieti, Roma, Grosseto, Firenze, ancora Bologna, Padova, Verona, Milano.\nPer poter esporre la macchina al Salone di Torino, la prova viene fermata alla fine di ottobre, quando la macchina ha percorso la bellezza di 161.512 chilometri in 2.805 ore lorde (2.292 ore nette, media oraria corrispondente km 70,468) senza accusare alcuna avaria. Bisogna rimarcare che, al termine della prova, l'Appia \u00e8 ancora in piena efficienza, tanto che viene cronometrata sul chilometro lanciato a pi\u00f9 di 128 chilometri all'ora. Per portare a compimento i 161.512 chilometri, vengono consumati 13.646 litri di carburante (consumo medio: km. 11,836 con 1 litro).\nNella tabella sottoesposta sono raggruppati, oltre a quelli dell'Appia, i dati dei principali rilevamenti di vetture simili per prezzo e/o classe a quelli della piccola Lancia che, nella seconda parte degli anni'50, vennero pubblicati dalle pi\u00f9 note riviste specializzate (Auto Italian, Motor Italia, The Motor, Quattroruote, Revue Automobile, Road and Track, S.C.I.)\nLa terza serie.\nBench\u00e9 le vendite della seconda serie non mostrino sintomi di cedimento, quindi un po' inaspettatamente, la Lancia espone al Salone dell'Automobile di Ginevra del marzo 1959 la terza serie dell'Appia.\nLa differenza pi\u00f9 appariscente \u2013 che sconcerta e fa discutere gli addetti ai lavori ed i lancisti \u2013 sta nella linea della carrozzeria (sempre dovuta al designer Piero Castagnero, gi\u00e0 autore della seconda serie) linea che, alternando parti arrotondate ad altre pi\u00f9 tese e squadrate, risulta forse pi\u00f9 moderna della serie precedente ma sicuramente \u00e8 disarmonica.\nAnzitutto viene abbandonata la maschera a scudetto per una presa d'aria a sviluppo orizzontale di forma trapezoidale (somigliante a quella della Flaminia e delle \u201csorelle\u201d Appia Coup\u00e9 Pininfarina e Convertibile Vignale). Altre differenze di carrozzeria sono l'abbassamento del profilo del cofano motore, la modifica dei parafanghi posteriori (ora con rilievo pi\u00f9 accentuato), la rinnovata forma dei paraurti (a lama squadrata) ed i nuovi gruppi ottici (di dimensioni pi\u00f9 generose e, posteriormente, di forma pi\u00f9 squadrata). Anche la zona della targa posteriore \u00e8 oggetto di variazioni: la luce per l'illuminazione della targa \u00e8 spostata sul paraurti e, di conseguenza, un nuovo profilo - con la ascritta Appia in corsivo - sovrasta la targa stessa. Una piccola \u201cchicca\u201d: la modanatura cromata che corre al centro del cofano motore reca, in punta, una lettera \u201cA\u201d in ottone. La gamma colori comprende ora anche alcune tinte metallizzate. All'interno viene aumentato lo spazio utile per i passeggeri (grazie ad una sistemazione \u201cincassata\u201d dei rivestimenti delle portiere) ed abbassato di 2 centimetri il sedile anteriore. Tra le altre modifiche minori vanno annoverati il potenziamento dell'impianto di riscaldamento, il montaggio del cosiddetto \u201cspecchietto di cortesia\u201d sul retro della aletta parasole del passeggero, la nuova imbottitura delle citate alette parasole, e, al cruscotto, un diverso disegno del coperchio del vano per l'inserimento dell'eventuale autoradio.\nA proposito di autoradio: \u00e8 anche possibile montare un nuovo ed originale apparecchio radio a transistor (Voxson tipo \u201cVanguard\u201d) sprovvisto della solita antenna ed incorporato nello specchietto retrovisore. All'elenco degli optionals disponibili si aggiunge la frizione automatica Saxomat (90.000 lire il sovrapprezzo) e l'interno in pelle (gi\u00e0 previsto per le ultime \u201cseconda serie\u201d): c'\u00e8 da rilevare tuttavia che probabilmente la disponibilit\u00e0 della frizione automatica \u00e8 rimasta a livello teorico in quanto pare non sia mai stata effettivamente montata su esemplari di Appia.\nAnche la meccanica subisce a sua volta parecchi interventi: la potenza del motore, grazie anche all'aumento del valore del rapporto di compressione (da 7,2:1 a 7,8:1) sale a 48 HP, mentre la testa, la distribuzione, l'alimentazione ed il sistema di raffreddamento vengono lievemente modificati. Il ponte posteriore ha un nuovo rapporto di 4,182:1 (11/46). Le ruote hanno un diametro inferiore e gli pneumatici hanno nuove misure (155 \u00d7 14 in luogo dei 155 \u00d7 15 precedenti). L'impianto frenante appare migliorato grazie ai nuovi tamburi anteriori doppio-avvolgenti. Modesto l'incremento delle prestazioni, con la velocit\u00e0 massima che passa da 128 a 132\u00a0km orari.\nRinnovata la gamma colori, che comprende anche tre vernici metallizzate (verde medio, celeste e grigio chiaro): altri colori si sono aggiunti successivamente e tra questi va segnalato un originale ma vistoso \"oro Longchamps\".\nA meno di un anno dall'uscita, agli inizi degli anni '60, la terza serie \u00e8 oggetto delle prime variazioni di rilievo: l'adozione del circuito frenante sdoppiato tipo \u201cDuplex\u201d (esattamente dalla vettura n\u00b0 58778), una modifica ai mozzi delle ruote (le cui guarnizioni difettavano di tenuta provocando perdite d'olio) e la aggiunta dei ripetitori laterali indicatori di direzione (di forma rettangolare) in ossequio alle nuove norme del Codice della strada.\nSul finire del 1960, dalla lista degli optionals sparisce la frizione automatica Saxomat \u2013 che, probabilmente mai montata sull'Appia, neppure sulla grossa Flaminia ha avuto la diffusione ipotizzata data anche l'avversione dei guidatori italiani per gli automatismi \u2013 ma, per contro, si pu\u00f2 avere il sedile anteriore con schienale ribaltabile. Dall'ottobre del 1961 si rileva il montaggio di un nuovo tipo di candele, le Marelli CW 225 L.\nNel 1961 la domanda di Appia inizia ad affievolirsi, nel 1962 la discesa si accentua: gli anni cominciano a pesare, la concorrenza \u00e8 agguerrita ed ormai - grazie al Mercato Comune Europeo \u2013 non \u00e8 pi\u00f9 limitata alle \u201csolite\u201d Fiat ed Alfa Romeo ma proviene anche dalle marche estere, francesi e tedesche soprattutto. L'erede \u00e8 comunque alle porte: nel mese di aprile del 1963 esce infatti la \u201cFulvia\u201d, una \u201ctutto-avanti\u201d destinata a far strada, specie nella quasi mitica versione \u201cCoup\u00e9\u201d.\nLe concorrenti della terza serie.\nLa progressiva liberalizzazione dei mercati europei, con la conseguente diminuzione delle imposizioni doganali, amplia considerevolmente la gamma delle vetture concorrenti della \"terza serie\" Appia, che ormai non \u00e8 pi\u00f9 costituita da sole vetture di costruzione nazionale (come di fatto era accaduto per le due serie precedenti) ma annovera anche unit\u00e0 provenienti dall'estero.&lt;br&gt;\nSe scorriamo i listini dei prezzi praticati in Italia nel 1961 dai pi\u00f9 importanti costruttori europei, rileviamo che l'Appia terza serie berlina \u00e8 posta in vendita a 1.215.000 Lire e che le berline offerte ad un prezzo compreso tra 1.000.000 e 1.400.000 Lire sono ben 23, di 16 Marche diverse (in rigoroso ordine alfabetico: Alfa Romeo Giulietta berlina normale, Alfa Romeo Giulietta berlina T.I., Auto Union 1000, Fiat 1100-103 Special, Fiat 1200 Granluce, Fiat 1300 berlina, Fiat 1500 berlina, Ford Taunus 12M, Ford Taunus 12M Super, Ford Nuova Anglia, Ford Prefect, Goliath Hansa 1100 normale, Hillman Minx, Innocenti-Austin A40, Moretti Superpanoramica (ottenibile con motori da 750, 820 e 1000\u00a0cm\u00b3), Morris Minor 1000, Opel 1200 berlina, Panhard PL17 (\"normale\" e \"Tigre\", con motore potenziato), Peugeot 403-1300, Simca Aronde (in due diversi allestimenti), Simca Ariane, Triumph Herald, Volkswagen De Luxe). Da notare che in tre casi, le menzionate vetture vengono offerte addirittura ad un prezzo lievemente inferiore al milione di Lire (Fiat 1100-103 Speciale a 990.000 Lire, Ford Nuova Anglia a 975.000 Lire, Innocenti A40 a 930.000 Lire)\nQuesto dunque il quadro della situazione nazionale, cos\u00ec come si presenta nella primavera del 1961:\nNote&lt;br&gt;\n[a]: Le potenze sono quelle misurate secondo le norme CUNA oppure DIN (praticamente equivalenti); in alcuni casi (opportunamente indicati) la potenza \u00e8 quella misurata secondo le norme SAE, che determinano un valore maggiore perch\u00e9 la misurazione si intende con motore privo di tutti gli organi accessori.&lt;br&gt;\n[b]: Il peso indicato si riferisce in genere a vettura \"a secco\" (vettura vuota e senza carburante, n\u00e9 acqua n\u00e9 olio).\nProve su strada della terza serie.\nThe Autocar e Quattroruote sono le due principali testate che, all'inizio degli anni'60, provano l'Appia terza serie berlina. Nel caso della celebre rivista italiana, i giudizi espressi possono cos\u00ec sintetizzarsi: lodevoli il grado di finitura, il consumo ed il cambio, buone la strumentazione, la tenuta all'acqua del corpo vettura, la velocit\u00e0 massima, la marcia in salita, il confort di marcia e il motore.\nSoltanto discrete la capacit\u00e0 di trasporto di persone e bagagli, l'assetto di guida, i comandi, la visibilit\u00e0, la dotazione di accessori, la piccola manutenzione, la ripresa, la tenuta di strada, lo sterzo, la frizione ed i freni. Giudicata scarsa la validit\u00e0 estetica.&lt;br&gt;\nNella tabella sottoesposta sono raggruppati, oltre a quelli dell'Appia, i dati dei principali rilevamenti di vetture simili per prezzo e/o classe a quelli della piccola Lancia che, in quei primi anni '60, vennero pubblicati dalle pi\u00f9 note riviste specializzate (The Autocar, Auto-Parata, Autorama, The Motor, Quattroruote, Revue Automobile)\nDati produttivi Appia berlina.\nNote:\n[a][b] : Secondo alcune fonti il totale di berlina terza serie sarebbe di 55577 (anzich\u00e9 55550) ed il totale generale di berline 98027 (anzich\u00e9 98000).\nDati vendite per \"serie\" e per anno.\nEscludendo dal computo i cosiddetti \"veicoli commerciali\" (Autolettighe, Camioncini e Furgoncini) per i quali non si hanno dati precisi concernenti le vendite in Italia, le \"Appia\" immatricolate nuove in Italia, dal 1953 al 1963, risultano 97.026.\nPoich\u00e9 le unit\u00e0 costruite sono invece 103.161 (98.000 berline e 5.161 \"speciali\" ovvero coup\u00e9, spider, berlinette Zagato, Giardinette e Lusso), se ne deduce che l'esportazione ha assorbito poco pi\u00f9 di 6.000 unit\u00e0 (6135 pezzi) vale a dire un 6% scarso della produzione.\nUna stima del dato per ciascuna serie conduce a questi numeri:\nNote:&lt;br&gt;\n[a] Il totale annuo (5250 unit\u00e0) \u00e8 un dato certo, mentre la ripartizione tra \"I serie\" (849) e \"II serie\" (4401) \u00e8 un dato stimato anche se certamente prossimo alla realt\u00e0;&lt;br&gt;\n[b] Il totale annuo (9455 unit\u00e0) \u00e8 un dato certo, mentre la ripartizione tra \"II serie\" (1569) e \"III serie\" (7886) \u00e8 un dato stimato anche se certamente prossimo alla realt\u00e0;&lt;br&gt;\n[c] La ripartizione nelle tre serie \u00e8 frutto di stima (ved. precedenti note [a] e [b]) anche se i dati dovrebbero essere assai prossimi alla realt\u00e0."}
{"id": "1278604", "revid": "110157", "url": "https://it.wikipedia.org/wiki?curid=1278604", "title": "Tieschen", "text": "Tieschen \u00e8 un comune austriaco di 1 281 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\")."}
{"id": "1278606", "revid": "110157", "url": "https://it.wikipedia.org/wiki?curid=1278606", "title": "Tr\u00f6ssing", "text": "Tr\u00f6ssing \u00e8 una frazione di 270 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Aug-Radisch, Baumgarten bei Gnas, Grabersdorf, Maierdorf, Poppendorf, Raning e Unterauersbach e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1278608", "revid": "767487", "url": "https://it.wikipedia.org/wiki?curid=1278608", "title": "Fran\u00e7oise Atlan", "text": "Ha iniziato a studiare pianoforte all'et\u00e0 di sei anni, proseguendo gli studi musicali presso i conservatori di Saint-\u00c9tienne e Aix-en-Provence, dove ha completato la propria formazione riportando la medaglia d'oro in pianoforte e d'argento in musica da camera. Ha inoltre compiuto studi musicologici presso l'universit\u00e0 di Aix-en-Provence. Contemporaneamente si \u00e8 formata nella tecnica vocale a Parigi con Andr\u00e9a Guiot, presso la scuola dell'Op\u00e9ra.\nDotata di una voce chiara e limpida, interpreta i \"nawbas\" di solito riservati agli uomini. La sua carriera internazionale l'ha condotta a esibirsi con successo in USA, Giappone, Spagna, Portogallo, Italia, Gran Bretagna, Marocco (in particolare al Festival di F\u00e8s delle musiche incoronate del mondo), Tunisia, ex Jugoslavia, Paesi Bassi, Belgio, Norvegia ed Israele, sia nel repertorio della musica antica occidentale che nel repertorio delle musiche tradizionali arabo-andaluse.\nCarriera.\nLa Atlan \u00e8 un'artista poliedrica: canta con il chitarrista flamenco Juan Carmona, con l'ensemble di musica medioevale Gilles Binchois e con la Camerata di Boston.\nDal 1987 al 1989, \u00e8 stata solista dell'insieme vocale Musicatreize, specializzato nellesecuzione di musica contemporanea (Ohana, Ligeti, Nono).\nIl suo primo album, registrato nel 1992, s'intitola \"Romances sephardies\", ed \u00e8 stato accolto da un grande consenso della critica, mentre il secondo \"Entre la Rose et le Jasmin\" ha ottenuto nel 1994 il diapason d'oro.\nLa Atlan canta in varie lingue: in ladino le romanze sefardite delle comunit\u00e0 ebree dell'Africa del Nord o dell'Andalusia, in occitano gli antichi lamenti dei trovatori, in Arabo le melodie arabo-andaluse. Le sue interpretazioni sono sempre supportate da accurate ricerche musicologiche per ottenere la massima autenticit\u00e0 nell'approccio ai generi interpretati."}
{"id": "1278610", "revid": "913245", "url": "https://it.wikipedia.org/wiki?curid=1278610", "title": "Nobuharu Asahara", "text": "I suoi personali sono:"}
{"id": "1278611", "revid": "226458", "url": "https://it.wikipedia.org/wiki?curid=1278611", "title": "Weinburg am Sa\u00dfbach", "text": "Weinburg am Sa\u00dfbach \u00e8 una frazione di 1 029 abitanti del comune austriaco di Sankt Veit in der S\u00fcdsteiermark, nel distretto di Leibnitz (Stiria). Gi\u00e0 comune autonomo nel distretto di S\u00fcdoststeiermark, il 1\u00ba gennaio 2015 \u00e8 stato fuso con gli altri comuni soppressi di Sankt Nikolai ob Dra\u00dfling e Sankt Veit am Vogau per costituire il nuovo comune mercato (\"Marktgemeinde\")."}
{"id": "1278612", "revid": "767487", "url": "https://it.wikipedia.org/wiki?curid=1278612", "title": "Il figlio della Pantera Rosa", "text": "Il figlio della Pantera Rosa (\"Son of the Pink Panther\") \u00e8 un film del 1993 diretto da Blake Edwards, ultimo capitolo della saga originale della Pantera Rosa. Il film vede Roberto Benigni nel ruolo del figlio illegittimo del noto Ispettore Clouseau. Appaiono inoltre gli attori Herbert Lom, Burt Kwouk, Graham Stark e la star del film originale del 1963, Claudia Cardinale. Fu l'ultimo film al quale collaborarono Blake Edwards e il compositore Henry Mancini, Edwards si ritir\u00f2 come regista, mentre Mancini mor\u00ec l'anno successivo.\nTrama.\nLa principessa Yasmin del Lugash viene rapita nelle acque territoriali francesi al largo della costa di Nizza da terroristi guidati da un mercenario di nome Hans per costringere suo padre ad abdicare e consentire all'amante della sua matrigna disgraziata, un generale militare con legami terroristici con un regno vicino ostile, di rivendicare il trono. Il commissario di polizia Dreyfus ha il compito di risolvere il caso della principessa rapita. Mentre indaga sulla sua scomparsa nel sud della Francia, ha uno scontro con i rapitori e un gendarme locale, di nome Jacques Gambrelli. Gambrelli apre il bagagliaio del furgone del rapitore e inconsapevolmente spia la principessa che crede sia la sorella dell'autista in viaggio verso l'ospedale.\nHans si rende conto che Gambrelli ha visto la principessa nel retro del suo furgone e manda i suoi scagnozzi a uccidere Gambrelli come precauzione di routine. Dreyfus segue Gambrelli all'ospedale dove osserva le buffonate del maldestro Gambrelli con l'inciampare e la sua bicicletta bloccata in un marciapiede di cemento bagnato fuori dall'ospedale. Quando gli scagnozzi di Hans arrivano e inseguono Gambrelli in bicicletta, Dreyfus interviene e salva il goffo poliziotto. Quindi porta Gambrelli a casa sua dove vive con sua madre Maria che Dreyfus riconosce come sospettata in un caso di omicidio 30 anni fa. Durante l'incontro casuale con Maria, Dreyfus apprende da lei che Gambrelli \u00e8 in realt\u00e0 il figlio illegittimo del defunto ispettore Jacques Clouseau. Quando gli uomini di Hans tentano di piazzare una bomba sotto casa Gambrelli, la portano invece a Dreyfus che viene ferito e mandato in ospedale. Mentre Maria decide di stare accanto a Dreyfus ferito all'ospedale per vederlo guarire, entrambi gli rivelano le origini di Gambrelli come unico figlio conosciuto del defunto ispettore Clouseau. Gambrelli decide finalmente di partire per salvare la principessa Yasmin e dimostrare di essere il vero erede ed ottnere l'eredit\u00e0 di suo padre. Gambrelli riconosce uno degli scagnozzi di Hans in ospedale mentre questi sta cercando un medico per Hans che \u00e8 rimasto ferito dopo che Yasmin aveva tentato di fuggire. Impersonando un medico, Gambrelli ottiene l'accesso al nascondiglio di Hans e maldestri tentativi di curarlo, rendono chiara ad Hans la vera identit\u00e0 di Gambrelli che lo fa rinchiudere insieme alla principessa.\nHans decide di spostare la residenza fuori dalla Francia nel Lugash, e manda i suoi uomini a uccidere Gambrelli mettendolo in un furgone e facendolo rotolare lungo una ripida strada gi\u00f9 da una scogliera, ma Gambrelli riesce a fuggire. In cerca di aiuto, Gambrelli si reca a Parigi per cercare i vecchi amici di Clouseau e presto incontra l'ex servitore di suo padre Cato Fong che lo indirizza dal professor Auguste Palles, ex costumista dell'ispettore Clouseau, per aiutarli a trovare nuovi travestimenti per loro stessi per recarsi nel Lugash a salvare la principessa Yasmin. Gambrelli e Cato volano nel Lugash dove incontrano un agente del governo in un ristorante locale che gli indica la posizione del nuovo nascondiglio di Hans.\nPur essendo seguito dall'esercito del Lugash, Gambrelli si avventura in un castello situato fuori dalla capitale del Lugash dove in uno scontro a fuoco, Gambrelli ottiene l'accesso al castello con l'assistenza dell'esercito e dopo aver sconfitto Hans e i suoi scagnozzi, con un po' d'aiuto di Cato, salva la principessa Yasmin.\nDopo essere tornato in Francia, Gambrelli viene promosso detective e si trasferisce alla polizia metropolitana di Parigi come ispettore di polizia a pieno titolo. Partecipa al matrimonio di Maria e Dreyfus che si sono fidanzati durante il tempo trascorso insieme mentre Dreyfus era ricoverato in ospedale. Durante il ricevimento, Dreyfus resta scioccato quando compare la sorella gemella di Gambrelli, Jacqueline Gambrelli, che si rivela essere goffa ed ottusa come suo fratello.\nLa scena finale vede l'ispettore Gambrelli partecipare a una cerimonia nel Lugash alla presenza del re Haroak e della principessa Yasmin che gli conferiscono una medaglia speciale per il salvataggio della principessa a cui partecipano Maria, Dreyfus, Cato, il prof. Palles e Jacqueline Gambrelli.\nProduzione.\nQuesto fu il primo film della serie della Pantera Rosa realizzato dopo un decennio, oltre che il secondo di due tentativi senza successo di continuare il \"franchise\" dopo la morte di Peter Sellers, il primo storico interprete dell'ispettore Clouseau. Pensato come un rilancio della serie originale, il piano iniziale era quello di continuare con Roberto Benigni ci\u00f2 che era stato lasciato con Sellers. \"Il figlio della Pantera Rosa\" fu un fallimento sia di critica che di botteghino, dimostrando ancora una volta come l'eredit\u00e0 lasciata da Sellers era troppo grande. Benigni non fu la prima scelta per il ruolo di protagonista. Kevin Kline, Rowan Atkinson, G\u00e9rard Depardieu e Tim Curry vennero tutti considerati prima che Benigni ottenesse la parte.\nIl budget di 28 milioni di dollari del film venne diviso tra la MGM e la Filmauro di Aurelio De Laurentiis. Le riprese partirono l'8 giugno del 1992 e si conclusero 14 mesi dopo, e vennero effettuate ai Pinewood Studios e nella contea di Jordan. La sequenza animata con la Pantera Rosa che apre il film, realizzata dalla Desert Music Pictures, cost\u00f2 una somma stimata di 1 milione di dollari. Alla fine l'incasso del film non riusc\u00ec a coprire le spese di realizzazione, venendo dunque considerato un fallimento finanziario.\nDistribuzione.\nSale cinematografiche.\nIl film \u00e8 uscito il 27 agosto 1993 nelle sale statunitensi, in Italia il 17 dicembre dello stesso anno.\nHome video.\nIn Italia la pellicola \u00e8 stata distribuita unicamente su videocassetta della MGM/UA Home Video curata dalla Warner Home Video e DVD della Filmauro Home Video. Il Blu-ray della versione in alta definizione, tuttora, non esiste. Soltanto il primo capitolo della saga, \"La Pantera Rosa\" (1963) \u00e8 stato distribuito in formato Blu-ray per il mercato italiano.\nIl DVD italiano presenta delle differenze rispetto all'edizione americana: alcune sequenze sono pi\u00f9 lunghe e varie riprese sono montate con angolazioni diverse da quelle utilizzate nella versione internazionale. \nAccoglienza.\nIl film ottenne scarsi risultati di botteghino e pessime recensioni dai critici, questi ultimi convinti che la serie della Pantera Rosa avesse ormai fatto il suo tempo. Il film doveva inoltre rappresentare la consacrazione di Roberto Benigni a livello internazionale, invece cost\u00f2 all'attore una nomination ai Razzie Awards come peggior esordiente del 1993.\nReboot.\nQuesto fu l'ultimo film della saga de \"La Pantera Rosa\" a venire diretto da Blake Edwards, \u00e8 inoltre l'ultimo film in assoluto della sua carriera registica. La saga venne ripresa nel 2006 con un reboot che ottenne maggiori successi al botteghino, \"La Pantera Rosa\", con Steve Martin nel ruolo dell'ispettore Clouseau. Di questo film venne realizzato un seguito nel 2009, \"La Pantera Rosa 2\", sempre con Steve Martin nei panni di Clouseau."}
{"id": "1278613", "revid": "438678", "url": "https://it.wikipedia.org/wiki?curid=1278613", "title": "Il dolce e l'amaro", "text": "Il dolce e l'amaro \u00e8 un film italiano del 2007 diretto da Andrea Porporati, presentato in concorso alla 64\u00aa Mostra del Cinema di Venezia.\nTrama.\nSaro \u00e8 il figlio di un delinquente siciliano, morto durante l'occupazione avvenuta nel carcere nel quale scontava la pena. Suo padre era tuttavia molto rispettato nell'ambiente paesano, e il suo Padrino, vecchio caro amico, inizia il giovane figlio Rosario alla vita mafiosa, conferendogli diversi \"lavoretti\" da portare a termine.\nSaro si rivela sveglio, e questo fa s\u00ec che in men che non si dica riesca a scalare i vertici della piramide gerarchica di Cosa Nostra, divenendo \"uomo d'onore\". Ma l'intrigo delle attivit\u00e0 svolte dall'associazione a delinquere gli si ritorce contro, quando guadagnata la gelosia di Mimmo, figlio del Padrino di Saro, si ritrova immischiato in un delitto che lo porta a divenire scomodo per il clan, un \"morto che cammina\", come lui stesso si definisce nel film.\nFugge dunque al Nord, sotto la protezione della legge ricostruendosi una vita altrove.\nProduzione.\nGirato tra la Sicilia e il Piemonte, il film \u00e8 recitato quasi interamente in lingua siciliana."}
{"id": "1278614", "revid": "75421", "url": "https://it.wikipedia.org/wiki?curid=1278614", "title": "Il figlio della pantera rosa", "text": ""}
{"id": "1278615", "revid": "110157", "url": "https://it.wikipedia.org/wiki?curid=1278615", "title": "B\u00e4rnbach", "text": "B\u00e4rnbach \u00e8 un comune austriaco di 5 697 abitanti nel distretto di Voitsberg, in Stiria; ha lo status di citt\u00e0 (\"Stadt\"). Il 1\u00ba gennaio 2015 ha inglobato il comune soppresso di Piberegg."}
{"id": "1278617", "revid": "767487", "url": "https://it.wikipedia.org/wiki?curid=1278617", "title": "Trinacromerum", "text": "Il trinacromero (gen. Trinacromerum) \u00e8 un rettile marino estinto, appartenente ai plesiosauri. Visse nel Cretaceo superiore (Cenomaniano - Turoniano, circa 95 - 90 milioni di anni fa) e i suoi resti fossili sono stati ritrovati in Nordamerica. \nDescrizione.\nQuesto animale \u00e8 noto per alcuni scheletri completi, e quindi \u00e8 stato possibile per i paleontologi ricostruire adeguatamente \"Trinacromerum\". Era un plesiosauro di dimensioni medio - piccole, lungo circa 3 metri, caratterizzato da un collo corto (circa 20 vertebre) e un cranio sottile e allungato, lungo circa 55 centimetri. Era presente una notevole cresta sagittale. Il corpo era notevolmente compatto, ed equipaggiato con quattro arti trasformati in strutture simili a pinne, molto allungati e stretti. L'aspetto \"compatto\", il rostro allungato e le pinne lunghe hanno portato il divulgatore scientifico Richard Ellis a definire \"Trinacromerum\" simile a un \"pinguino con quattro ali\".\nClassificazione.\nQuesto animale venne descritto per la prima volta nel 1888 da Cragin, sulla base di uno scheletro quasi completo con tanto di cranio ritrovato in Kansas, che denomin\u00f2 Trinacromerum bentonianum. Lo studioso not\u00f2 una caratteristica struttura delle zampe simili a pagaie: omero e femore possedevano tre distinte faccette articolari che si connettevano alle prime tre ossa metacarpali e metatarsali. Un successivo studio di Williston (1908) non riscontr\u00f2 questa caratteristica, e in seguito l'esemplare tipo and\u00f2 perduto; nel 1976 i fossili vennero ritrovati alla Smithsonian Institution e furono oggetto di ulteriori studi. \nOltre alla specie tipo, \u00e8 nota principalmente un'altra specie di \"Trinacromerum\": T. kirki, proveniente dal Turoniano del Manitoba, basato su uno scheletro privo di cranio descritto da Loris Russell nel 1935. Questa specie differisce dalla specie tipo per la forma dei coracoidi, dell'ilio e dell'ischio. La specie \"Trinacromerum bonneri\", decisamente pi\u00f9 recente (Campaniano), inizialmente descritta in maniera non ufficiale, \u00e8 stata poi attribuita al genere \"Dolichorhynchops\".\n\"Trinacromerum\" \u00e8 stato spesso considerato identico a \"Dolichorhynchops\", ma i due generi sono chiaramente distinguibili per alcune caratteristiche: secondo Carpenter (1996), i denti di \"Dolichorhynchops\" erano sottili e dotati di fini solchi, mentre quelli di \"Trinacromerum\" erano robusti e con solchi grossolani. La forma delle finestre temporali nel cranio, inoltre, era larga e corta in \"Dolichorhynchops\" e lunga e stretta in \"Trinacromerum\". I due generi, inoltre, sono stati ritrovati in terreni di et\u00e0 differente: i resti di \"Trinacromerum\" si rinvengono in un range temporale di circa 3,5 milioni di anni tra il Cenomaniano e il Turoniano, mentre \"Dolichorhynchops\" \u00e8 pi\u00f9 recente (Campaniano). \n\"Trinacromerum\" e \"Dolichorhynchops\" sono considerati tipici rappresentanti della famiglia dei policotilidi, che comprende numerose forme di plesiosauri di piccole dimensioni e dotati di un cranio lungo e sottile.\nStile di vita.\nCon tutta probabilit\u00e0 \"Trinacromerum\" era un veloce nuotatore che si muoveva agilmente nelle acque del Mare interno occidentale, spingendosi e manovrando grazie alle pinne lunghe e sottili. A differenza di quello di molti altri plesiosauri, il corpo era compatto e altamente idrodinamico. La testa allungata e sottile, munita di denti conici, era ideale per catturare prede scivolose e guizzanti come i pesci."}
{"id": "1278619", "revid": "110157", "url": "https://it.wikipedia.org/wiki?curid=1278619", "title": "Edelschrott", "text": "Edelschrott \u00e8 un comune austriaco di 1 766 abitanti nel distretto di Voitsberg, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Modriach."}
{"id": "1278621", "revid": "120819043", "url": "https://it.wikipedia.org/wiki?curid=1278621", "title": "Lancia Appia Zagato", "text": "La Lancia Appia Zagato \u00e8 la versione sportiva con carrozzeria coup\u00e9 della Lancia Appia prodotta dal 1956 al 1963 dalla Lancia. Per la precisione, le prime Appia Zagato (sino al dicembre 1958, quando esce la GTE) sono da considerare alla stregua di versioni \"fuori serie\" dell'Appia, non trattandosi ancora di un modello costruito o commercializzato dalla Lancia.\nLe numerazioni degli autotelai delle Appia Zagato.\nAnche se la situazione sottoriportata \u00e8 da considerare frutto di stima, \u00e8 verosimile che la numerazione degli autotelai Appia speciali realizzati da Zagato abbia seguito i seguenti criteri:\nLa numerazione prosegue, ad iniziare dal 2757 per concludersi con il numero 5662 (per un totale dunque di 2906 pezzi) e, nel caso delle Appia Zagato, viene utilizzata per i seguenti autotelai:\nAltra numerazione \"ex novo\", iniziante quindi dal numero 1001 come nella tradizione Lancia, viene invece destinata alla Berlinetta Sport Zagato a passo corto; eccone il dettaglio:\nDati produttivi Appia fuori serie e \"speciali\" (Zagato incluse).\nNote:&lt;br&gt;\n[a] : ripartizione stimata per modello : 21 \"fuoriserie\", 153 Berlinette Zagato (GT, GTS, GTE) e 1581 tra Coup\u00e9 2+2 Pininfarina e Convertibili Vignale;\n[b] : ripartizione stimata per modello: 368 Berlinette Zagato GTE, 200 Berlinette Sport Zagato a passo corto, 300 \"Giardinette\" Viotti, 478 \"Lusso\" Vignale e 2060 tra Coup\u00e9 2+2 Pininfarina e Convertibili Vignale;\n[c] : ripartizione stimata per modello: 21 fuoriserie, 521 Berlinette Zagato (GT, GTS, GTE), 200 Berlinette Sport Zagato a passo corto, 478 Berline \"Lusso\" di Vignale, 300 Giardinette Viotti, 3641 tra Coup\u00e9 2+2 Pininfarina/Viotti e Convertibili Vignale.\n\"Da sottolineare tuttavia che i dati \"certi\" sono soltanto i quattro sottoindicati:\" &lt;br&gt;\n\"1. il totale (5161);\"&lt;br&gt;\n\"2. il numero di Zagato del tipo Sport a passo corto (200).\"\n\"3. il numero di Appia \"Lusso\" (478);\"&lt;br&gt;\n\"4. il numero di \"Giardinette\" (300);\"&lt;br&gt;\n\"Si possono poi individuare (ma si tratta di stime):\"&lt;br&gt;\n\"- n 21 \"fuoriserie\" (10 di Motto, 4 di Vignale, 4 di Allemano, 1 di Boano, 1 di Ghia e 1 di Pininfarina);\"&lt;br&gt;\n\"- n 521 Berlinette Zagato (GT, GTS, GTE);\"&lt;br&gt;\n\"- n 3641 unit\u00e0 rimanenti, costituite da Coup\u00e9 2+2 Pininfarina/Viotti e Convertibili Vignale;\"\nDati vendite per \"serie\" e per anno.\nEscludendo dal computo i cosiddetti \"veicoli commerciali\" (Autolettighe, Camioncini e Furgoncini) per i quali non si hanno dati precisi concernenti le vendite in Italia, le \"Appia\" immatricolate nuove in Italia, dal 1953 al 1963, risultano 97.026.&lt;br&gt;\nPoich\u00e9 le unit\u00e0 costruite sono invece 103.161 (98.000 berline e 5.161 \"speciali\" ovvero coup\u00e9, spider, berlinette Zagato, Giardinette e Lusso), se ne deduce che l'esportazione ha assorbito poco pi\u00f9 di 6.000 unit\u00e0 (6135 pezzi) vale a dire un 6% scarso della produzione.&lt;br&gt;\nUna stima del dato per ciascuna serie conduce a questi numeri:&lt;br&gt;\nPrima serie: 20.025 costruite (esclusivamente berline), 19.700 vendute in Italia, 325 esportate (1,6%)&lt;br&gt;\nSeconda serie: 24.180 costruite (22.425 berline e 1.755 \"speciali\"), 22.100 vendute in Italia, 2.080 esportate (8,6%)&lt;br&gt;\nTerza serie: 58.956 costruite (55.550 berline e 3.406 \"speciali\"), 55.226 vendute in Italia, 3.730 esportate (6,3%)\nNote:&lt;br&gt;\n[a] Il totale annuo (5250 unit\u00e0) \u00e8 un dato certo, mentre la ripartizione tra \"I serie\" (849) e \"II serie\" (4401) \u00e8 un dato stimato anche se certamente prossimo alla realt\u00e0;&lt;br&gt;\n[b] Il totale annuo (9455 unit\u00e0) \u00e8 un dato certo, mentre la ripartizione tra \"II serie\" (1569) e \"III serie\" (7886) \u00e8 un dato stimato anche se certamente prossimo alla realt\u00e0;&lt;br&gt;\n[c] La ripartizione nelle tre serie \u00e8 frutto di stima (ved. precedenti note [a] e [b]) anche se i dati dovrebbero essere assai prossimi alla realt\u00e0.\nLe coup\u00e9 Zagato.\nL'Appia \"cammello\" del 1956.\nEsposta al Salone di Torino dell'aprile'56 la capostipite di tutte le Appia Zagato - tinteggiata in bicolore (tetto e parte inferiore delle fiancate in azzurro, in blu scuro il resto) - desta subito una gran curiosit\u00e0 per via delle \"gobbe\" (sul tetto, sul cofano motore e sul coperchio del vano bagagli) che contraddistinguono la sua carrozzeria e che le valgono immediatamente il soprannome di \"Appia-cammello\": da essa trae origine una serie di berlinettesportive che rimarranno sulla scena - su quella agonistica in particolare - per quasi un decennio.\nIl pianale utilizzato da Zagato per questo primo prototipo - che per la cronaca reca il numero 812.01.1005 - \u00e8 uno dei primi tra quelli messi a disposizione dalla Lancia con motore potenziato (53 CV) e cambio con comando a leva centrale.\nQuesto primo esemplare, con alcune modifiche di carrozzeria e probabilmente elaborato meccanicamente, prende il via in alcune corse : da segnalare la partecipazione, con Giorgio Lurani alla guida, alla XXIV edizione della Mille Miglia (maggio 1957), dove si classifica al 3\u00ba posto di classe.\nLe prime Zagato (GT e GTS) 1957/58.\nL'Appia-cammello costruita nel 1956 rimane un esemplare unico, ma l'anno successivo vede la luce la prima Appia Zagato pensata per essere messa seriamente in commercio.\nA differenza della Coup\u00e9 2+2 di Pininfarina e della Convertibile di Vignale che dal maggio 1957 vengono incluse nel listino ufficiale Lancia, la coup\u00e9 Zagato \u2014 che si palesa con un corpo vettura decisamente pi\u00f9 conformista (dove le gobbe rimangono soltanto sul tetto) \u2014 \u00e8 venduta direttamente dalla Carrozzeria Zagato come una normale \"fuoriserie\" ed \u00e8 presente sul mercato gi\u00e0 nei primi mesi di quello stesso 1957.\nIn questa fase i rapporti tra il carrozziere milanese e la casa madre torinese prevedono l'acquisto da parte del primo degli autotelai, sui quali ha libert\u00e0 d'azione (i soli limiti imposti sono quelli relativi al peso ed all'ingombro). In qualche caso, pare che sia addirittura il cliente destinatario finale della vettura ad acquistare in prima persona l'autotelaio, che poi gira alla carrozzeria Zagato.\nAl debutto, l'Appia Zagato viene presentata in abiti per cos\u00ec dire \"borghesi\", con una normale fanaleria (arricchita per\u00f2 da una coppia di fari antinebbia), due sedili a poltroncina ribaltabili, due posti posteriori di fortuna: la macchina assume comunemente la denominazione di Appia Zagato GT.\nNel marzo del '57 \u2014 al Salone di Ginevra \u2014 appare la prima Zagato in veste corsaiola (detta anche \"GTS\") : il motore \u00e8 potenziato e la carrozzeria \u2014 il cui abitacolo prevede due soli posti \u2014 si distingue per i passaruota non pi\u00f9 perfettamente rotondi ma \"sagomati\", per l'aggiunta di \"pinne\" sui parafanghi posteriori, per il montaggio di una fanaleria anteriore pi\u00f9 \"incassata\", per i paraurti lievemente diversi e per un equipaggiamento pi\u00f9 spartano. La modifica ai passaruota interessa peraltro anche la normale GT.\nMalgrado la concorrenza dell'Alfa, la cui Giulietta Sprint costa pi\u00f9 o meno come l'Appia Zagato ma ha prestazioni velocistiche migliori, molti piloti-\"gentlemen\" clienti Zagato \u2014 abbandonate le pi\u00f9 anziane Fiat 1100-103 TV carrozzate coup\u00e9 da questo stesso carrozziere \u2014 prendono a guardare con interesse al coup\u00e9 Appia: ci\u00f2 accade soprattutto dopo le ottime prestazioni che la vettura fornisce alla Mille Miglia del '57 dove i 4 esemplari che si presentano alla partenza da Brescia giungono compatti al traguardo finale occupando il 1\u00ba, 2\u00ba, 3\u00ba e 5\u00ba posto nella classe di appartenenza (Gran Turismo da 1001 a 1100\u00a0cm\u00b3) e sbaragliando le pur veloci Fiat 1100-103 Zagato. Fra tutti, il pi\u00f9 veloce \u00e8 il bravo Luciano Mantovani che \u2014 aiutato dalla particolare \"preparazione\" del motore realizzata appositamente da Facetti \u2014 copre i 1597 chilometri del percorso in 13 ore, 20 minuti e 22 secondi, alla media cio\u00e8 di 119,720 chilometri all'ora. E non \u00e8 tutto perch\u00e9, in alcuni tratti tormentati , le prestazioni dell'Appia Zagato sono ancora pi\u00f9 stupefacenti: sui 107 chilometri di Appennino che separano Bologna da Firenze, Mantovani marcia a pi\u00f9 di 89\u00a0km di media oraria, grosso modo la stessa ottenuta dalla Ferrari 2000 Testa Rossa Sport di Gino Munaron e dalla Porsche 1500 sport di Strahle. Ma la vettura, nell'occasione, si difende bene anche nei tratti pianeggianti dove, tra Bologna e Brescia tiene una media di quasi 143\u00a0km all'ora.\nA prescindere dalla gi\u00e0 citata differenziazione tra il modello GT (due posti pi\u00f9 due, motore da 53 HP) ed il pi\u00f9 potente GTS (preparato per le corse o comunque per clienti desiderosi di prestazioni superiori, a due posti \"secchi\" e con preparazioni meccaniche non standardizzate che ne elevano la potenza sino alla soglia dei 60 CV ed oltre), le Appia Zagato costruite nel biennio '57/'58 sono spesso diverse le une dalle altre negli equipaggiamenti: la linea d'assieme rimane per\u00f2 sostanzialmente inalterata, anche se non mancano particolari disomogenei, quali \u2014 solo per fare un esempio \u2014 i parafanghi posteriori che in molti casi sono privi di \"pinne\".\nPare che le Appia Zagato costruite nei due anni (1957 e 1958) siano state una cinquantina appena, di cui poco pi\u00f9 della met\u00e0 nella versione \"GTS\". \nNel numero di settembre 1971 della nota rivista Quattroruote, nella rubrica \"Il mercato delle speciali\", a pagina 242, apparve l'annuncio di una Appia GTS che montava il motore elaborato da Dagrada che equipaggi\u00f2 le monoposto Junior di quel periodo. Accreditata di una velocit\u00e0 massima di 220\u00a0km/h, aveva una pompa della benzina elettrica Bendix e lo scarico laterale. Posta in vendita da un appassionato di Messina, se ne sono perse le tracce.\nLa vita di queste coup\u00e9 Zagato, costruite artigianalmente in piccola serie, procede sino alla fine del 1958 quando al Salone di Torino fa la sua comparsa una nuova versione, la GTE\nLa GTE (Gran Turismo Esportazione).\nLa vita della coup\u00e9 Zagato, sempre costruita artigianalmente in piccola serie, procede senza scosse sino alla fine del 1958 quando al Salone di Torino fa la sua comparsa una nuova versione, dalla linea allungata, pi\u00f9 armonica ed aerodinamica e caratterizzata dal tetto ormai privo di \"gobbe\", da un frontale con fari incassati protetti da una carenatura in plexiglas, molto simile a quello della contemporanea Flaminia Sport presentata sempre da Zagato.\nAlla sua uscita, il modello GTE viene anche definito col termine di \"bassotto\", vuoi perch\u00e9 un cane di quella razza appariva nei primi d\u00e9pliant della vettura, ma soprattutto per via della sua linea (bassa e lunga).\nDenominata GTE (Gran Turismo Esportazione) la nuova coup\u00e9 va comunque ad inserirsi nel listino ufficiale Lancia, a partire dal gennaio 1959, accanto alle altre Appia derivate. Viene cos\u00ec a trasformarsi e rafforzarsi il rapporto tra Lancia e la Carrozzeria Zagato, la quale diventa diretta responsabile del prodotto finito.\nDopo l'uscita della terza serie berlina, anche le GTE subiscono alcuni mutamenti, tra cui un quasi impercettibile incremento della potenza (da 53 a 54 HP).\nLa GTE - il cui ultimo esemplare (numero 812.03.5245) esce di produzione nell'aprile del 1962 ma figura nel listino sino al successivo mese di settembre cio\u00e8 probabilmente fino all'esaurimento delle scorte - subisce, nei suoi quattro anni scarsi di vita, le modifiche meccaniche proprie di tutte le Appia sportive (con potenza che arriva a 60 CV nel maggio/giugno del '60) mentre per quanto riguarda la carrozzeria gli aggiornamenti sono di lieve entit\u00e0 (fari, ripetitori laterali, maniglie delle porte) anche se \u00e8 un po' difficile definire esattamente queste variazioni dal momento che gli allestimenti variano spesso da un esemplare all'altro.\nAnche la GTE naturalmente viene spesso elaborata e potenziata, il che consente ai clienti di disporre di un'arma in grado di scendere in gara con successo.\nLa prima GTE, derivata dalla seconda serie.\nLa vita della coup\u00e9 Zagato, sempre costruita artigianalmente in piccola serie, procede senza scosse sino alla fine del 1958 quando al Salone di Torino fa la sua comparsa una nuova versione - meccanicamente invariata - dalla linea allungata, pi\u00f9 armonica ed aerodinamica e caratterizzata dal tetto ormai privo di \"gobbe\", da un frontale con fari incassati protetti da una carenatura in plexiglas, molto simile a quello della contemporanea Flaminia Sport presentata sempre da Zagato.\nIn realt\u00e0 almeno un esemplare con una linea assai simile era gi\u00e0 stato costruito, dal momento che se ne ha un'immagine ripresa in pista (forse a Monza, agli inizi di giugno) e che \u00e8 apparso sicuramente in gara sulla pista monzese il 4 novembre in occasione della disputa della Coppa Sant'Ambroeus.\nDenominata GTE (Gran Turismo Esportazione) la nuova coup\u00e9 va comunque ad inserirsi nel listino ufficiale Lancia, a partire dal gennaio 1959, accanto alle altre Appia derivate dalla seconda serie, tuttora in produzione. Viene cos\u00ec a trasformarsi e rafforzarsi il rapporto tra Lancia e la Carrozzeria Zagato, la quale diventa diretta responsabile del prodotto finito.\nLa vita delle GTE derivate dalla seconda serie \u00e8 piuttosto breve, in quanto in quello stesso 1959, sia pure con qualche mese di ritardo rispetto all'uscita della terza serie berlina, anche le GTE subiscono alcuni aggiornamenti tecnici.\nLa GTE derivata dalla terza serie.\nNel corso del 1959, qualche mese dopo l'uscita della terza serie berlina, anche il modello GTE subisce alcuni mutamenti, tra cui un quasi impercettibile incremento della potenza (da 53 a 54 HP) e di altri piccoli aggiornamenti tecnici, quali le modifiche alla testata motore , alla distribuzione (con nuovi dati per messa in fase), all'impianto di raffreddamento ed a quello di alimentazione; anche l'impianto frenante viene migliorato grazie ai nuovi tamburi anteriori doppio-avvolgenti.\nLa GTE - il cui ultimo esemplare (numero 812.03.5245) esce di fabbrica nell'aprile del 1962 ma figura nel listino sino al successivo mese di settembre - cio\u00e8 probabilmente fino all'esaurimento delle scorte - subisce, nei suoi quattro anni scarsi di vita, le modifiche meccaniche proprie di tutte le Appia sportive.\nNel corso del'60 viene adottato il doppio circuito frenante. Nella primavera del '60 (dal numero motore 3701) importanti aggiornamenti tecnici : una nuova testata, un nuovo collettore con condotti di alimentazione separati, un nuovo carburatore e variazioni alla distribuzione ne incrementano la potenza, che arriva cos\u00ec a 60 CV.\nPer quanto riguarda la carrozzeria gli aggiornamenti sono di lieve entit\u00e0 (fari, ripetitori laterali, maniglie delle porte) anche se \u00e8 praticamente impossibile definire esattamente queste variazioni dal momento che gli allestimenti sono spesso dissimili, per cui alcuni esemplari montano paraurti senza rostri, altri non hanno i vetri in plexiglas, altri montano il volante a tre razze con corona in legno (in luogo di quello nero dell'Appia berlina) e via di questo passo.\nCerto \u00e8 che a partire dalla vettura con telaio 812.01 numero 3816 (prodotta probabilmente nel luglio 1960) le GTE presentano i fari posizionati a filo di mascherina (come sar\u00e0 sulla Sport a passo corto), in posizione meno \"incassata\" (la parte superiore del parafango anteriore, conseguentemente, si prolunga di qualche centimetro) e non hanno pi\u00f9 le caratteristiche cupoline in plexiglass ai fari anteriori: sembra anche che la scomparsa delle cupoline in plexiglas sia da mettere in relazione con le norme imposte dal nuovo Codice della Strada entrato in vigore nel 1960. Un'altra modifica che interessa le ultime GTE riguarda le maniglie esterne delle porte, che diventano di tipo tradizionale (ovvero con impugnatura fissa e pulsante per apertura).\nUn'altra variazione - apportata quasi certamente nel corso del 1961 - \u00e8 nella misura dei cerchi delle ruote, che passano dai precedenti 15\" a 14\". Da segnalare infine che dal giugno del 1961 le GTE vengono contraddistinte dalla sigla 812.03 e subiscono un irrobustimento d'assieme del pianale; la prima GTE siglata 812.03 reca il numero 5022.\nUltima necessaria precisazione: poich\u00e9 molti acquirenti di Appia GTE Zagato intendevano utilizzare la vettura in competizione, \u00e8 evidente che le caratteristiche indicate - che si riferiscono ad esemplari di serie - potevano variare anche sensibilmente, in particolare per potenza e coppia del motore, equipaggiamenti, pesi e prestazioni.\nLa Sport a passo corto.\nL'ultima evoluzione dell'Appia Zagato reca la data del marzo 1961 quando al Salone dell'automobile di Ginevra vede la luce la \"Sport\" con passo accorciato e con conseguente modifica della linea, ora pi\u00f9 rastremata: naturalmente anche il peso diminuisce leggermente (20\u00a0kg in meno).\nLa linea di questa nuova (ed ultima) versione sportiva dell'Appia \u00e8 attribuita ad Ercole Spada, giovane designer assunto in Zagato nel marzo del 1960, destinato ad un luminoso avvenire (sue saranno, solo per fare due esempi, le Alfa Romeo Giulia della serie TZ e le Lancia Flaminia Supersport).\nTra le \"novit\u00e0\" che appaiono su questa versione, da citare le maniglie esterne delle porte, che non sono pi\u00f9 ad incasso (a bacchetta) ma del tipo con impugnatura fissa e pulsante per l'apertura.\nL'Appia \"Sport\" sar\u00e0 costruita sino a tutto gennaio 1963 (e venduta sino alla primavera) ma calcher\u00e0 la scena sportiva, facendosi onore, ancora due anni.\nA proposito di attivit\u00e0 agonistica, rimane da segnalare che di questa \"Appia Sport\" viene realizzata - per iniziativa della stessa Lancia - anche una vera e propria versione \"competizione\", debitamente potenziata (grazie anche a modifiche all'alimentazione) ed alleggerita (quasi mezzo quintale in meno): questa vettura, quando dotata del rapporto al ponte pi\u00f9 \"lungo\" disponibile (il 10/39) e munita di cerchi e gomme da 15\" (contro i 14\" delle Sport normali), arriva a toccare i 190\u00a0km orari. La mancanza di una documentazione adeguata, rende arduo il compito di definire il valore della potenza massima erogata dal motore di questa versione: la si pu\u00f2 stimare attorno ai 75-80 HP, mentre il regime di rotazione massimo \u00e8 a sua volta collocabile attorno ai 6500 giri al minuto.\nCostruita certamente in pochi esemplari, l'Appia Sport competizione monta anche una strumentazione modificata adeguatamente, con contagiri avente fondo scala a 7000 giri (anzich\u00e9 5500) e tachimetro sino a 200\u00a0km orari (anzich\u00e9 160).\nLe concorrenti dell'Appia Zagato.\nLe concorrenti, nel 1957/58.\nCome gi\u00e0 accaduto con le versioni \"berlina\" dove la pi\u00f9 agguerrita concorrente dell'Appia \u00e8 la Fiat 1100-103, anche nel caso della coup\u00e9 sportiva Zagato \u00e8 piuttosto naturale immaginare una lotta a tu per tu con l'analogo coup\u00e9 che la carrozzeria milanese Zagato realizza su meccanica Fiat 1100-103. la realt\u00e0 \u00e8 tuttavia diversa, in quanto la Fiat Zagato 1100, uscita un po' di anni prima, non infiamma gli animi dei clienti Zagato e, appena l'Appia comincia a mietere successi agonistici nella categoria Gran Turismo, mostra una particolare attrazione per questa unit\u00e0 pi\u00f9 moderna e dalla linea accattivante, mentre la Fiat-Zagato perde fascino (malgrado l'uscita del modello Fiat-Siata-Zagato con cilindrata maggiorata a 1229\u00a0cm\u00b3).&lt;br&gt;\nIncompresa e costruita in poche unit\u00e0 anche la derivata Fiat 1100-103 TV realizzata da Pininfarina, che avrebbe meritato maggior fortuna e che avrebbe potuto seriamente impensierire l'Appia Zagato.\nLa concorrenza pi\u00f9 pericolosa e consistente viene dunque dalle pi\u00f9 veloci Alfa Romeo Giulietta Sprint e Sprint Veloce - presenti nel listino dell'Alfa Romeo dal 1955 (la Sprint) e dal 1956 (la alleggerita e potenziata Sprint Veloce) - che possono contare anche su una linea particolarmente indovinata.&lt;br&gt;\nNel 1957/58 - quando l'Appia Zagato ancora non appare nel listino Lancia ed \u00e8 disponibile come \"fuori serie\" nelle due versioni \"GT\" e \"GTS\" - la gamma delle rivali \u00e8 pertanto questa:&lt;br&gt;\nAlfa Romeo Giulietta Sprint&lt;br&gt;\nAlfa Romeo Giulietta Sprint Veloce&lt;br&gt;\nFiat 1100-103 TV Pininfarina&lt;br&gt;\nFiat 1100-103 TV Zagato&lt;br&gt;\nFiat-Siata 1250 Zagato&lt;br&gt;\nLancia Appia GT&lt;br&gt;\nLancia Appia GTS\nNote:&lt;br&gt;\n[***] Peso in ordine di marcia, con vettura parzialmente rifornita&lt;br&gt;\n[a] Valore indicativo&lt;br&gt;\n[b] Versione con motore di serie&lt;br&gt;\n[c] Versione con motore non particolarmente \"preparato\"&lt;br&gt;\n[d] Vale per vettura priva di paraurti&lt;br&gt;\n[e] Vettura ufficialmente dichiarata a due posti, ma che pu\u00f2 comunque ospitare posteriormente - pur sacrificati - uno/due passeggeri\nLe concorrenti, nel 1961.\nQuattro anni dopo, nel 1961, la situazione \u00e8 completamente variata.&lt;br&gt;\nZagato fa comunque la parte del leone, essendo presente sul mercato con vetture Abarth-Fiat, Alfa Romeo e Lancia da lui stesso carrozzate. Resiste poi, comunque, la rinnovata Giulietta Sprint (nelle due tradizionali versioni, Sprint e Sprint Veloce), che rimane la pi\u00f9 diffusa e quella venduta nel maggior numero di esemplari.&lt;br&gt;Curiosamente, all'appello manca la Fiat, la quale non ha un proprio modello da proporre in questa fascia di mercato: soltanto Pininfarina propone un valido coup\u00e9 (derivato dalla Fiat 1500 cabriolet, della quale adotta la meccanica) che di fatto pu\u00f2 essere considerata una \"fuori serie\".\nL'Alfa Romeo si presenta, come gi\u00e0 detto, con le Giulietta Sprint ma anche con la sportivissima coup\u00e9 Zagato, che tuttavia \u00e8 venduta ad un prezzo nettamente superiore, come del resto la Fiat Abarth Zagato 1000 bialbero ,che \u00e8 sostanzialmente una vettura \"da competizione\" e che va a coprire una nicchia di mercato decisamente particolare. L'Appia, infine, \u00e8 ora offerta in due versioni, la pi\u00f9 \"borghese\" GTE e la pi\u00f9 sportiva \"Sport\" (a passo corto): entrambe, per\u00f2, hanno prestazioni inferiori rispetto alle rivali Abarth ed Alfa Romeo.\nNote:&lt;br&gt;\n[***] Peso in ordine di marcia&lt;br&gt;\n[a] Vale per versione con motore non preparato per le competizioni&lt;br&gt;\n[b] Vettura ufficialmente dichiarata a due posti, ma che pu\u00f2 comunque ospitare posteriormente - pur sacrificati - uno/due passeggeri\nLe Appia Zagato scendono in gara.\nNell'estate del '55 la Lancia, anche a seguito della tragica morte del suo pilota di punta Alberto Ascari, decide di porre fine a qualsiasi attivit\u00e0 sportiva e dona a Ferrari le sue monoposto. Da quel momento allori significativi sui campi di gara sono raccolti soltanto dalle Aurelia GT dei privati.&lt;br&gt;\nLa \"carriera\" dell'Appia Zagato inizia nel maggio 1957: in data 4-5-57, la C.S.A.I. (Commissione Sportiva Automobilistica Italiana) \"omologa\" infatti nella categoria \"Gran Turismo\" le Appia con carrozzeria speciale, giusto in tempo per poter consentir loro di partecipare alla Mille Miglia in calendario nei giorni 11-12 maggio.&lt;br&gt;\nCome s'\u00e8 detto, la prima grande affermazione di questo piccolo coup\u00e9 risale proprio alla Mille Miglia '57: da allora, per pi\u00f9 di otto anni, la vettura - almeno in Italia - non ha rivali nella sua classe della categoria Gran Turismo. Lo dimostra la sfilza di campionati che i suoi piloti si aggiudicano : si comincia con il 1958 allorch\u00e9 il pilota-carrozziere (o carrozziere-pilota...) Elio Zagato si vede privare del titolo - senza dubbio meritato stando ai risultati ottenuti in gara con una Appia recante il suo nome - per motivi per cos\u00ec dire formali (incompatibilit\u00e0 con la carica di membro dell'ANFIAA, la Associazione nazionale che rappresenta i costruttori). Le cose vanno meglio negli anni successivi, quando vengono vinti ben 9 titoli italiani : nel '59 Enrico Agostini e Giovanni Kerschbaumer (rispettivamente nel Campionato della Montagna e in quello di Velocit\u00e0, classi 1100 cc), nel '60 Herbert Demetz di Ortisei, nel '61 Cesare Fiorio (il futuro direttore sportivo Ferrari), nel '62 e '63 Silvano Stefani, nel '64 Giovanni Marini. Gli ultimi due titoli sono appannaggio di Enzo Romanini che, nel '65, porta a casa la classe 1150 della categoria Gran Turismo e il Trofeo della Montagna.&lt;br&gt; Ad onor del vero, bisogna per\u00f2 anche dire che l'Appia Zagato non ha mai trovato avversarie in grado di impensierirla: solo le 1100 Fiat Zagato riescono nei primi anni a soffiar loro qualche successo, dopodich\u00e9 l'Appia corre contro se stessa, ottenendo per\u00f2 ugualmente prestazioni di rilievo.\nProve su strada.\nA quanto consta, una sola rivista si \u00e8 occupata a fondo dell'Appia Zagato, ed \u00e8 l'italica \"Auto Italiana Sport\", la quale, ha trattato di questo modello due volte. Nel numero 8 del 1\u00ba luglio 1957, la rivista pubblica un dettagliato resoconto di una lunga prova su strada eseguita al volante dell'esemplare Appia Zagato protagonista dell'ultima edizione della pi\u00f9 grande corsa italiana su strada, la Mille Miglia, mentre quattro anni dopo, nel numero 12 del 15 giugno 1961, \u00e8 la volta della rastremata \"Sport\" a passo corto, nelle due versioni (normale di serie e da competizione).\nQuesta versione \u2014 probabilmente equipaggiata con un carburatore Weber doppio corpo orizzontale DCO-E2 e con il motore opportunamente elaborato \u2014 ha ottenuto invece una velocit\u00e0 massima effettivamente cronometrata di 190,122 chilometri all'ora (motore ruotante a 6.400 giri/minuto e rapporto al ponte \"lungo\" ovvero 10/39), con un consumo minore rispetto a quello,gi\u00e0 non elevato, della versione \"di serie\" ."}
{"id": "1278624", "revid": "287204", "url": "https://it.wikipedia.org/wiki?curid=1278624", "title": "Futbol Club Santa Coloma", "text": "Il Futbol Club Santa Coloma, meglio noto come FC Santa Coloma, \u00e8 una societ\u00e0 calcistica andorrana con sede nella citt\u00e0 di Santa Coloma. Milita nella Primera Divisi\u00f3, la massima divisione del campionato andorrano di calcio che ha vinto dodici volte, oltre alla coppa nazionale vinto nove volte.\nStoria.\nNell'edizione 2010-2011 si qualifica per i preliminari di Champions League contro il Birkirkara, ma causa campo dell'Estadi Comunal d'Aixovall impraticabile a causa delle forti piogge cadute su Andorra nei giorni precedenti e la tardiva manutenzione del manto erboso da parte della societ\u00e0 di Andorra hanno reso impossibile disputare la gara. L'UEFA, riconoscendo alla societ\u00e0 andorrana la colpa di non aver garantito la praticabilit\u00e0 del campo da gioco, oltre alla sconfitta a tavolino ha comminato anche euro di multa, come punizione, sospesa per un periodo probatorio di due anni.\nNel primo turno preliminare della Champions League 2014-2015 ottiene una storica qualificazione eliminando gli armeni del Banants con una vittoria casalinga per 1-0 e una sconfitta esterna per 3-2, con il gol decisivo per la qualificazione segnato al 95\u00b0 dal portiere Casals.\nVinto il campionato locale 2017-2018, il club prende parte ai nuovi preliminari di UEFA Champions League 2018-2019, che vedono i campioni di San Marino, Kosovo e Gibilterra (oltre che, appunto, Andorra) sfidarsi in un \"mini torneo\" in gare secche, in programma. Al Victoria Stadium di Gibilterra, nella semifinale, gli andorrani incontrano i campioni kosovari del , che si impongono per 2-0, sbloccando la partita solo ai tempi supplementari. Si conclude cos\u00ec il brevissimo cammino europeo degli andorrani.\nUn altro successo in campionato nel 2018-2019 consente al Santa Coloma di accedere nuovamente ai preliminari di UEFA Champions League 2018-2019, in programma allo Stadio Fadil Vokrri di Pristina tra i campioni kosovari, andorrani, sammarinesi e gibilterrini. Dopo aver vinto la semifinale contro il per 1-0, il Santa Coloma perde per 2-3 la finale contro i kosovari del .\nOrganico.\nRosa 2020-2021.\n\"Aggiornata al 6 dicembre 2020.\""}
{"id": "1278625", "revid": "1776051", "url": "https://it.wikipedia.org/wiki?curid=1278625", "title": "Gallmannsegg", "text": "Gallmannsegg \u00e8 una frazione di 305 abitanti del comune austriaco di Kainach bei Voitsberg, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Kainach bei Voitsberg assieme all'altro comune soppresso di Kohlschwarz."}
{"id": "1278627", "revid": "913245", "url": "https://it.wikipedia.org/wiki?curid=1278627", "title": "Christian Blum", "text": "I suoi personali sono:\n\u00c8 arrivato terzo in Coppa Europa sui 100 m piani nel 2007 (anche con la staffetta). Ha vinto l'oro agli Europei juniores 2005."}
{"id": "1278628", "revid": "1776051", "url": "https://it.wikipedia.org/wiki?curid=1278628", "title": "Geistthal", "text": "Geistthal \u00e8 una frazione di 1 617 abitanti del comune austriaco di Geistthal-S\u00f6dingberg, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di S\u00f6dingberg per costituire il nuovo comune."}
{"id": "1278632", "revid": "110157", "url": "https://it.wikipedia.org/wiki?curid=1278632", "title": "G\u00f6\u00dfnitz (Maria Lankowitz)", "text": "G\u00f6\u00dfnitz \u00e8 una frazione di 441 abitanti del comune austriaco di Maria Lankowitz, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Maria Lankowitz assieme all'altro comune soppresso di Salla."}
{"id": "1278633", "revid": "298229", "url": "https://it.wikipedia.org/wiki?curid=1278633", "title": "David Alerte", "text": "Ha vinto il bronzo agli Europei 2006 a G\u00f6teborg nella staffetta.\nCon la staffetta 4x100 francese, ha ottenuto 37\"40 e il secondo posto in Coppa Europa di atletica leggera nel 2007 a Monaco di Baviera.\nFa parte della selezione francese dei Campionati del mondo di atletica leggera 2007."}
{"id": "1278634", "revid": "1776051", "url": "https://it.wikipedia.org/wiki?curid=1278634", "title": "Graden", "text": "Graden \u00e8 una frazione di 480 abitanti del comune austriaco di K\u00f6flach, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a K\u00f6flach."}
{"id": "1278635", "revid": "697352", "url": "https://it.wikipedia.org/wiki?curid=1278635", "title": "Campionato del mondo di calcio da tavolo 2006 - Categoria squadre Under-19", "text": "Il Campionato del Mondo di Calcio da tavolo di Dortmund in Germania.\nFasi di qualificazione ed eliminazione diretta della gara a squadre della Categoria Under19 (18 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1278636", "revid": "767487", "url": "https://it.wikipedia.org/wiki?curid=1278636", "title": "Hirschegg", "text": "Hirschegg \u00e8 una frazione di 653 abitanti del comune austriaco di Hirschegg-Pack, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Pack per costituire il nuovo comune, del quale Hirschegg \u00e8 il capoluogo.\nDurante la seconda guerra mondiale Hirschegg fu sede di internamento nazista in cui furono trasferiti il generale Giorgio Carlo Calvi di Bergolo, genero del re d'Italia Vittorio Emanuele III, alcuni membri della famiglia reale, il capo della polizia Carmine Senise e lo statista lucano Francesco Saverio Nitti, dopo essere passato dal lager di Itter."}
{"id": "1278637", "revid": "22475", "url": "https://it.wikipedia.org/wiki?curid=1278637", "title": "Anime nere (antologia)", "text": "Anime nere \u00e8 un'antologia del 2007 curata da Alan D. Altieri che raccoglie 18 racconti che spaziano dal genere noir, al thriller all'horror. Il filo conduttore della raccolta \u00e8 la frase: \u00ab\"Abbiamo incontrato il nemico, e il nemico siamo noi\"\u00bb.\nNota editoriale.\nAl primo volume ha fatto seguito una seconda antologia di racconti di analogo tenore, di nuovo scritti da autori italiani:\nGli autori del secondo volume sono: Astori, Bortolotti, Cacciatore, Cappi, Coata, Colitto, Colombo, Cotti, Cartoni, Forte, Genna, Grugni, Lama, Lippi, Lombardi, Maggi, Marcialis, Narciso, Tani, Teodorani, Vallarino, Zarini &amp; Novelli."}
{"id": "1278639", "revid": "767487", "url": "https://it.wikipedia.org/wiki?curid=1278639", "title": "Kainach bei Voitsberg", "text": "Kainach bei Voitsberg \u00e8 un comune austriaco di 1 679 abitanti nel distretto di Voitsberg, in Stiria. Il 1\u00ba gennaio 2015 ha inglobato i comuni soppressi di Gallmannsegg e Kohlschwarz."}
{"id": "1278643", "revid": "110157", "url": "https://it.wikipedia.org/wiki?curid=1278643", "title": "K\u00f6flach", "text": "K\u00f6flach \u00e8 un comune austriaco di 10 084 abitanti nel distretto di Voitsberg, in Stiria, del quale \u00e8 centro maggiore; ha lo status di citt\u00e0 (\"Stadt\"). Il 1\u00ba gennaio 2015 ha inglobato il comune soppresso di Graden."}
{"id": "1278644", "revid": "599013", "url": "https://it.wikipedia.org/wiki?curid=1278644", "title": "Marlon Devonish", "text": "Biografia.\nSempre con la staffetta ha vinto una medaglia d'argento e due di bronzo ai campionati del mondo di atletica leggera.\nNel 2007, ha vinto la Coppa Europa di atletica leggera del 2007 a Monaco di Baviera con 10\"15."}
{"id": "1278647", "revid": "1776051", "url": "https://it.wikipedia.org/wiki?curid=1278647", "title": "Kohlschwarz", "text": "Kohlschwarz \u00e8 una frazione di 705 abitanti del comune austriaco di Kainach bei Voitsberg, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Kainach bei Voitsberg assieme all'altro comune soppresso di Gallmannsegg."}
{"id": "1278648", "revid": "697352", "url": "https://it.wikipedia.org/wiki?curid=1278648", "title": "Campionato del mondo di calcio da tavolo 2006 - Categoria squadre Under-15", "text": "Il Campionato del Mondo di Calcio da tavolo di Dortmund in Germania.\nFasi di qualificazione ed eliminazione diretta della gara a squadre della Categoria Under15 (18 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1278651", "revid": "767487", "url": "https://it.wikipedia.org/wiki?curid=1278651", "title": "Chi nasce tondo...", "text": "Chi nasce tondo... \u00e8 un film del 2008 diretto da Alessandro Valori.\nTrama.\nMario e Righetto sono due cugini trentenni alla disperata ricerca della nonna ultraottantenne, fuggita da una casa di cura dopo averne svaligiato la cassa.\nMario ha la necessit\u00e0 di tenere nascosta l'esistenza della nonna ladra alla futura moglie, Flaminia, e alla famiglia di lei. Il suocero, infatti, \u00e8 il titolare di una ditta di antifurto e porte blindate, dove Mario lavora.\nRighetto, invece, \u00e8 un cialtrone che occupa e gestisce vecchi edifici abbandonati per poi riaffittarli a peso d'oro a disgraziati senzatetto provenienti da ogni parte del mondo.\nDopo cinque anni di assoluto silenzio, un bel giorno Mario piomba nel palazzo occupato dal cugino, per coinvolgerlo nella ricerca della nonna. Righetto si lascia convincere con la speranza che il bottino rubato a Villa Quiete possa finire nelle sue tasche.\nAmbientazioni.\nIl film si snoda tra le borgate di una Roma popolare. In particolar modo, la casa di cura da dove evade nonna Italia si trova in Via Francesco Paciotti 23 (Mandrione), la bisca gestita dalla Sora Ines \u00e8 in via Gustavo Bianchi 44 (Testaccio), l'edificio occupato e gestito da Righetto \u00e8 la Palazzina Liuzzi in via del Casale de Merode 8 (Ardeatino), Il ristorante \"Dar Moschino\" si trova in Piazza Benedetto Brin (Garbatella), mentre la chiesa di Padre Ignazio \u00e8 la Basilica Parrocchiale S. Maria della Salute, situata in Via Tommaso De Vio 5 (Primavalle). Casa di Flaminia invece, \u00e8 nella \"Piccola Londra\", nel quartiere Flaminio, in via Bernardo Celentano.\nCuriosit\u00e0.\nL'attore che interpreta il Moschino \u00e8 il reale proprietario del ristorante ovvero Franco Perugino, il cui soprannome, datogli in giovent\u00f9, nasce in virt\u00f9 del suo carattere vivace. Lo stesso Perugino era un ex fantino, e questa sua \"passione\" \u00e8 stata trasposta anche nel film quando con Righetto, a pranzo, parlano proprio di cavalli."}
{"id": "1278654", "revid": "3115", "url": "https://it.wikipedia.org/wiki?curid=1278654", "title": "Domino (Marvel Comics)", "text": "Domino, il cui vero nome \u00e8 Neena Thurman, \u00e8 un personaggio dei fumetti creato da Fabian Nicieza (testi) e Rob Liefeld (disegni), pubblicato dalla Marvel Comics. Apparsa per la prima volta sulle pagine di \"X-Force\" n. 11 (giugno 1992), Domino, oltre alle sue eccezionali abilit\u00e0 in campo spionistico e del combattimento corpo-a-corpo, \u00e8 in grado di alterare le probabilit\u00e0 della realt\u00e0 creando un campo di fortuna.\nBiografia del personaggio.\nOrigini.\nRisultato di un progetto top-secret del governo mirante alla creazione, tramite l'accoppiamento di soggetti dotati di gene X, di un'arma vivente perfetta, Domino fu l'unica sopravvissuta grazie ai suoi poteri mutanti. Dopo averla trovata, la madre l'aiut\u00f2 a fuggire dai responsabili del progetto e l'affid\u00f2 alle cure di padre Rudolpho Boschelli, della chiesa del Sacro Cuore di Chicago. Successivamente, Domino abbandon\u00f2 la chiesa e divenne una mercenaria per il governo. Una delle sue prime missioni consistette nel fermare la cosiddetta \"Operazione: Jericho\" finalizzata alla costruzione di robot senzienti: messi fuori combattimento gli automi, il successivo incarico consistette nella protezione del Dr. Milo Thurman, veggente in grado di prevedere eventi su scala mondiale. Presto, i due s'innamorarono e poco dopo si sposarono. Tuttavia non conoscendo il vero nome di Domino, e avendo una passione per la Divina Commedia di Dante, Milo diede alla donna il nome fittizio di \"Beatrice\". Dopo un attentato rivendicato da un'organizzazione rivale, i superiori di Milo gli comunicarono la notizia della morte della moglie convinti che la presenza della donna fosse un rischio, cercando nel contempo di allontanare Domino dal marito. Ripreso il lavoro di mercenaria, divenne membro dei \"Six-Pack\" dove incontr\u00f2 il mutante Cable. Lavor\u00f2 con il team per parecchio tempo e, nonostante la manifesta crudelt\u00e0 della squadra contro qualsiasi ostacolo si frapponesse sulla loro strada, non si fece alcuno scrupolo morale e continu\u00f2 a eseguire gli ordini che le venivano impartiti senza protestare. Quando Cable prese il comando dei Nuovi Mutanti e li trasform\u00f2 in X-Force, Domino, in realt\u00e0 la mutaforma Copycat, entr\u00f2 nella formazione come membro fondatore. Pi\u00f9 tardi tuttavia, si scopr\u00ec che la vera Domino era prigioniera da pi\u00f9 di un anno dal malvagio Tolliver e, dopo che X-Force cacci\u00f2 Copycat e la salv\u00f2, questa venne subito ammessa all'interno del team instaurando una profonda e ambigua amicizia con Cable. Quando si sciolse X-Force, Domino si un\u00ec alla \"X-Corporation\" dislocata a Hong Kong e, a s\u00e8guito dell'assassinio della collega Risque, chiam\u00f2 in soccorso Wolverine, Ciclope, Bestia ed Emma Frost. Insieme indagarono su John Sublime, ricco uomo d'affari che impiantava organi mutanti in comuni esseri umani per dare vita alla \"Terza Specie\" o \"U-Mani\". Scoperto che l'uomo intendeva acquistare la prigione nella quale era tenuto segregato Xorn, gli X-Men e Domino fermarono i piani di Sublime e liberarono il prigioniero.\nDopo gli eventi di \"House of M\" e la decimazione, Domino fu una dei pochi mutanti a mantenere i propri poteri.\nCivil War.\nDurante \"Civil War\" assieme a Shatterstar e Calibano attacc\u00f2 lo Xavier Institute liberando i 198 mutanti rimasti sull'intero pianeta dopo l'operato di Scarlet. Tornata agli ordini di Cable, con l'aiuto dei Six Pack provvede alla sicurezza sull'isola di Providence, tuttavia la battaglia con l'alieno \"Ecatombe\" la obblig\u00f2 a tornare sulla terra-ferma proprio quando l'intervento dei Marauders Gambit e Sole Ardente, oltre a provocare l'apparente morte di Cable, caus\u00f2 anche la distruzione dell'isola. Fu pi\u00f9 tardi reclutata dall'amico di lunga data G.W. Bridge per essere, assieme a Silver Sable e Contessa, parte di una nuova task force, impegnata nella lotta contro Punisher. Ciononostante, quando Castle cominci\u00f2 a sparare sui civili, Domino rimase l'unica a credere nella sua innocenza.\nPoteri e abilit\u00e0.\nDomino possiede l'abilit\u00e0 di modificare inconsciamente le probabilit\u00e0 in suo favore, piegando gli avvenimenti della realt\u00e0 in modo da causare \"fortuna\" o \"sfortuna\". Il suo campo di probabilit\u00e0 pu\u00f2 interferire con qualsiasi tipo di arma o congegno facendolo inceppare o funzionare, tuttavia la piena portata dei suoi poteri \u00e8 ancora sconosciuta. Questa sua abilit\u00e0 emerge prepotentemente quando si ritrova in situazioni di stress, mentre l'aura di buona fortuna emana costantemente dal suo corpo. Come bioprodotto della capacit\u00e0 di manipolare le probabilit\u00e0, la sua corteccia cerebrale \u00e8 incessantemente percorsa da pulsazioni elettriche che guidano i suoi movimenti durante i combattimenti.\nDomino \u00e8 inoltre una formidabile combattente sia corpo-a-corpo che con l'ausilio d'armi da fuoco. \u00c8 un'ottima atleta, nuotatrice, artificiera e poliglotta.\nAltre versioni.\nUltimate.\nIn questo universo alternativo, Domino entra in scena nella seconda parte dell'arco di storie intitolato \"Cable\", e sia fisicamente che caratterialmente \u00e8 assimilabile alla sua controparte originale.\nEra di Apocalisse.\nQui Domino \u00e8 una sadica cacciatrice di mutanti al soldo di Apocalisse. Fu mandata a dare la caccia a Nate Grey, figlio di Jean Grey e Scott Summers, che la uccise facendole provare tutta la sofferenza che aveva provocato nelle sue vittime.\nX-Men: The End.\nIn questo futuro alternativo, Domino, Rictor e Feral sono gli ultimi superstiti di X-Force dopo il brutale attacco da parte degli Skrull. Colpito il loro jet, subiscono un'imboscata da parte di un falso Wolverine, e la fortuna di Domino viene meno quando gli artigli di quest'ultimo le trapassano il torace.\nAltri media.\nCinema.\nDomino appare nell'universo cinematografico degli X-Men dove \u00e8 interpretata da Zazie Beetz, \u00e8 una carismatica ed eroica mutante con l'abilit\u00e0 di manipolare la propria fortuna ed \u00e8 un membro dell'X-Force e un'amica stretta di Deadpool.\nTelevisione.\nDomino appare nella serie animata \"Insuperabili X-Men\" degli anni novanta nell'episodio intitolato \"Slave Island\", oltre che nella recente \"Wolverine e gli X-Men\"."}
{"id": "1278655", "revid": "111768169", "url": "https://it.wikipedia.org/wiki?curid=1278655", "title": "Campionato del mondo di calcio da tavolo 2006 - Categoria squadre veterans", "text": "Il Campionato del Mondo di Calcio da tavolo di Dortmund in Germania.\nFasi di qualificazione ed eliminazione diretta della gara a squadre della Categoria Veterans (18 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1278656", "revid": "110157", "url": "https://it.wikipedia.org/wiki?curid=1278656", "title": "Krottendorf-Gaisfeld", "text": "Krottendorf-Gaisfeld \u00e8 un comune austriaco di 2 433 abitanti nel distretto di Voitsberg, in Stiria; capoluogo comunale \u00e8 Krottendorf."}
{"id": "1278657", "revid": "110157", "url": "https://it.wikipedia.org/wiki?curid=1278657", "title": "Ligist", "text": "Ligist \u00e8 un comune austriaco di 3 276 abitanti nel distretto di Voitsberg, in Stiria; ha lo status di comune mercato (\"Marktgemeinde\")."}
{"id": "1278660", "revid": "767487", "url": "https://it.wikipedia.org/wiki?curid=1278660", "title": "Maria Lankowitz", "text": "Maria Lankowitz \u00e8 un comune austriaco di 2 858 abitanti nel distretto di Voitsberg, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di G\u00f6\u00dfnitz e Salla."}
{"id": "1278662", "revid": "697352", "url": "https://it.wikipedia.org/wiki?curid=1278662", "title": "Campionato del mondo di calcio da tavolo 2006 - Categoria squadre femminile", "text": "Il Campionato del Mondo di Calcio da tavolo di Dortmund in Germania.\nFasi di qualificazione ed eliminazione diretta della gara a squadre della Categoria Femminile (18 giugno).\nPer la classifica finale vedi Classifica.\nPer le qualificazioni delle altre categorie:"}
{"id": "1278663", "revid": "1762097", "url": "https://it.wikipedia.org/wiki?curid=1278663", "title": "How I Met Your Mother", "text": "How I Met Your Mother, nota anche con l'acronimo HIMYM o, in Italia, come E alla fine arriva mamma, \u00e8 una sitcom statunitense creata da Craig Thomas e Carter Bays, in onda sulla CBS dal 19 settembre 2005 al 31 marzo 2014, per un totale di 208 episodi distribuiti in nove stagioni.\nLa serie racconta le vicissitudini sociali e sentimentali dei cinque amici Ted, Marshall, Robin, Barney e Lily nella New York d'inizio III millennio. All'interno di una cornice narrativa ambientata nel futuro, la trama principale \u00e8 costituita dalla ricerca, da parte di Ted, dell'anima gemella con cui sposarsi e metter su famiglia; accanto a lui si snodano le vicende dei giovani innamorati Marshall e Lily, del donnaiolo Barney e di Robin, molto pi\u00f9 di un'amica per Ted.\nTrama.\nNell'anno 2030 Ted Mosby, un affermato architetto, inizia a raccontare ai suoi due figli gli eventi che, a partire da venticinque anni prima, lo hanno portato a conoscere quella che sarebbe diventata la sua futura moglie e loro madre. Ted inizia cos\u00ec a ricordare di quando, nel 2005, era soltanto un giovane single a New York, ancora alla ricerca dell'anima gemella. All'epoca viveva insieme ai suoi storici amici Marshall Eriksen e Lily Aldrin, una giovane coppia di innamorati, fidanzati dai tempi del college. La loro combriccola era completata da Barney Stinson, un ricco e impenitente donnaiolo conosciuto per caso. Ted inizia il suo racconto dal giorno in cui ha conosciuto Robin Scherbatsky, una ragazza canadese appena arrivata in citt\u00e0, reporter in una piccola emittente televisiva locale, che presto si unisce al loro gruppo e con la quale il giovane instaura un complicato rapporto di amicizia/amore. Usando come pretesto il ricordo del primo incontro con la loro madre, Ted racconta ai figli la sua vita e quella dei suoi amici all'inizio del XXI secolo, e tutte le difficolt\u00e0 sentimentali che ha dovuto affrontare prima di incontrare la donna dei suoi sogni.\nPrima stagione.\nLa decisione di Marshall e Lily di sposarsi porta improvvisamente Ted a riflettere sul matrimonio e sulla ricerca della dolce met\u00e0; ci\u00f2 con il disappunto del suo amico Barney, un vero e proprio sciupafemmine seriale sempre disposto a tutto pur di vivere l'avventura di una notte. La sera stessa conosce una giovane ragazza canadese, Robin, cui alla loro prima uscita rivela subito d'essere innamorato. Ma Robin, dal canto suo, intimorita, non vuole una storia seria, pertanto i due decidono di essere solo amici. In seguito Ted inizia a frequentare una pasticciera, Victoria; questo porta Robin a capire di essere gelosa della relazione di Ted. Alla ragazza, per\u00f2, qualche mese dopo viene offerta una borsa di studio culinaria in Germania sicch\u00e9 decide di partire, ma lei e Ted decidono di provare comunque ad avere una relazione a distanza. Ted, avendo scoperto da Lily che Robin prova qualcosa per lui, mente alla ragazza, dicendo di aver chiuso con la fidanzata. Ted e Victoria rompono, e una delusa Robin decide di prendere le distanze dall'amico. I due non riescono per\u00f2 a soffocare il loro reciproco sentimento e, dopo vari tentativi, alla fine Ted riesce a conquistarla. Intanto, nella mente di Lily inizia a maturare l'idea di aver perso molte occasioni, in passato, a causa della sua storia con Marshall, e la ragazza comincia ad avere forti dubbi e ripensamenti sul suo futuro da sposa; decisa a realizzare il suo vecchio sogno d'artista, la giovane scappa da New York andando a frequentare un corso d'arte a San Francisco, annullando le nozze e lasciando Marshall.\nSeconda stagione.\nTed e Robin trascorrono la loro prima estate come una coppia, mentre un Marshall comatoso, con il cuore spezzato, prova a vivere la sua vita senza Lily. Gli amici si decidono, allora, a far qualcosa per rimetterlo in pista con l'altro sesso \u2014 in particolare Barney. Alla fine dell'estate, Lily, dopo aver finalmente compreso che non potr\u00e0 mai essere un'artista, torna a New York per riprendersi Marshall, il quale, dopo un breve periodo di tentennamenti, perdona Lily. I due ritornano cos\u00ec insieme, progettando di nuovo le nozze. Intanto gli amici scoprono che tempo addietro, in Canada, Robin era una famosa popstar per teenager, sotto lo pseudonimo di Robin Sparkles; Marshall e Barney avevano scommesso sulla cosa e, in quanto vincitore, il primo ottiene il diritto di poter dare cinque sberle all'amico. Gli storici fidanzati riescono finalmente a sposarsi, coronando il loro legame, mentre l'altra coppia del gruppo arriva al capolinea, rendendosi conto di non avere gli stessi progetti per il futuro.\nTerza stagione.\nRobin, dopo un lungo viaggio in Argentina a seguito della rottura con Ted, ritorna in citt\u00e0 con un nuovo fidanzato, Gael, che fa ingelosire a dismisura l'ex. Intanto Marshall e Lily decidono di andare a vivere per conto proprio, iniziando a cercare casa. Robin scopre poi che Lily soffre della sindrome da acquisto compulsivo, e cerca d'aiutare l'amica a uscirne. Ted, invece, comincia a corteggiare Stella, una dermatologa che gli ha rimosso un imbarazzante tatuaggio, frutto di una notte brava. Nello stesso periodo, Robin finisce a letto con Barney, dopo che quest'ultimo l'aveva confortata dopo una cocente rottura; la cosa finisce l\u00ec, ma Ted \u00e8 infuriato quando la ex glielo confessa, e decide di troncare l'amicizia con Barney. Come se ci\u00f2 non bastasse, una donna sconosciuta inizia a sabotare tutti i corteggiamenti di Barney, e solo dopo molto tempo il ragazzo scopre che si tratta di Abby, la segretaria di Stella, infuriata perch\u00e9 il ragazzo non si \u00e8 pi\u00f9 fatto sentire con lei. Nonostante l'acredine, l'amicizia ha il sopravvento e alla fine Ted perdona Barney, dopo che l'amico aveva quasi rischiato la vita per lui. Mentre Barney capisce di provare qualcosa per Robin, Ted chiede a Stella di sposarlo.\nQuarta stagione.\nStella accetta la proposta di matrimonio di Ted, ma il giorno delle nozze lo lascia all'altare per tornare col suo ex marito Tony. Intanto Robin ottiene un lavoro in Giappone, lasciando temporaneamente i suoi amici. Barney, che \u00e8 intanto alle prese con i suoi sentimenti per Robin, rivela che la sua azienda ha acquisito la Goliath National Bank, societ\u00e0 presso la quale Marshall trova un buon impiego; i due diventano cos\u00ec colleghi inseparabili. Lily e Marshall vanno a vivere nel loro nuovo appartamento, e iniziano a discutere se sia il caso di allargare la famiglia. Robin, tornata a New York, diventa coinquilina di Ted, e ottiene anche un nuovo lavoro come conduttrice. In seguito Ted scopre che Lily in passato ha sabotato quasi tutte le sue relazioni che non le andavano a genio, e che indirettamente ha interferito anche nella rottura con Robin. Lo stesso Ted reincontra Stella e Tony: in colpa per avergli portato via la ragazza, l'uomo gli offre un lavoro come professore universitario, che Ted accetta. Robin scopre infine che Barney la ama e i due, in segreto, si mettono insieme.\nQuinta stagione.\nTed inizia il suo nuovo lavoro come professore universitario, tra alterne fortune. Nel frattempo, dopo che Robin e Barney hanno avuto in segreto per tutta l'estate un rapporto di solo sesso, quando vengono scoperti da Lily, questa li costringe a definire la loro relazione; dopo tre mesi per\u00f2 i due decidono di rompere, poich\u00e9 hanno entrambi caratteri dominanti che li portano a star male con se stessi. Intanto Ted inizia a frequentare una studentessa di nome Cindy, la coinquilina della futura madre dei suoi figli, che per\u00f2 Ted non riesce a incontrare in quell'occasione. Dopo la rottura con Barney, Robin conosce Don, il suo nuovo co-conduttore, e i due iniziano a uscire assieme; quando la storia diventa importante, il collega accetta per\u00f2 un nuovo lavoro a Chicago e, preferendo la carriera all'amore, la lascia. Pochi giorni prima, Ted \u2014 in crisi sul lato sentimentale, anche per via del nuovo matrimonio della madre \u2014 aveva comprato d'impulso una casa: la stessa nella quale, successivamente, vivr\u00e0 con sua moglie e coi loro figli. Lily e Marshall, invece, sono ancora insicuri sul fatto di allargare la famiglia, ma decidono di rompere gli indugi dopo un bizzarro patto.\nSesta stagione.\nTed ha l'occasione della vita quando viene incaricato di progettare la nuova sede della GNB al posto di un antico albergo in rovina, l'Arcadian; in questo frangente incontra Zoey, una donna che protesta contro il progetto. Nonostante le molte divergenze e i diversi caratteri, i due s'innamorano, cercando di portare avanti un difficile rapporto. Contemporaneamente, Lily e Marshall hanno deciso che \u00e8 ora di provare davvero a metter su famiglia, ma incontrano vari problemi. Lo stesso Marshall si ritrova ad affrontare il momento pi\u00f9 difficile della sua vita, quando il padre Marvin muore improvvisamente per un infarto. Barney scopre intanto che il suo vero padre \u00e8 Jerry, colui che aveva sempre creduto essere suo zio, cercando quindi di riallacciare i rapporti con l'uomo; nello stesso tempo conosce anche Nora, una collega di Robin, della quale s'infatua perdutamente. Dal canto suo, l'amica trova finalmente lavoro in un network nazionale, World Wide News, dove reincontra Sandy Rivers, un suo vecchio collega. Dopo vari tentativi, Lily riesce finalmente a rimanere incinta, mentre Marshall, scosso dalla scomparsa del padre, decide di licenziarsi dalla GNB per coronare il suo vecchio sogno di diventare un avvocato ambientalista. Quando Ted capisce che Zoey ha pi\u00f9 a cuore le sorti dell'Arcadian piuttosto che la loro relazione, la lascia e porta avanti il suo progetto, abbattendo lo storico palazzo.\nSettima stagione.\nRobin capisce di essere ancora innamorata di Barney, ma nonostante ci\u00f2 l'aiuta a far funzionare la sua relazione con Nora. Marshall e Lily decidono inizialmente di tenere segreta agli amici la sua gravidanza, ma desistono poco tempo dopo. Intanto Robin incomincia a uscire con Kevin, uno psicologo, mentre i nonni di Lily lasciano alla nipote la loro casa a Long Island e, nonostante la lontananza da Manhattan, lei e il marito decidono di trasferirsi per crescere laggi\u00f9 il figlio in arrivo \u2014 pentendosi per\u00f2 molto presto. Nel frattempo Marshall trova il lavoro dei suoi sogni, in uno studio legale ambientalista. Pur impegnati in altre relazioni, Barney e Robin finiscono nuovamente a letto insieme, ma mentre lui lascia Nora, lei decide di continuare la storia con Kevin; quando per\u00f2 lui le chiede di sposarla, lei gli confessa di non volere (e non poter avere) figli, e Kevin ritira la proposta, rompendo la loro storia. Intanto la stessa Robin inizia a farsi un nome alla WWN, complice le pessime abitudini del collega Sandy Rivers. Col bambino in arrivo, Lily riesce a riappacificarsi col padre Mickey. Ted prosegue invece la sua ricerca dell'anima gemella e, quando Robin viene lasciata da Kevin, si dichiara a sorpresa: in seguito, comprendono entrambi di aver fatto un errore, cosa che porta a un raffreddamento del loro rapporto; Robin lascia cos\u00ec l'appartamento di Ted, cosa che poco tempo dopo fa lo stesso ragazzo, regalando la storica casa a Lily e Marshall. Barney intanto inizia a frequentare Quinn, una spogliarellista del suo abituale night club, con cui va presto a vivere insieme. Quinn lascia a Ted il suo vecchio appartamento, mentre Robin diventa finalmente anchorwoman di WWN. Mentre Lily d\u00e0 alla luce suo figlio tra mille difficolt\u00e0, Robin e Ted tornano a essere amici. Sul versante sentimentale, Barney chiede a Quinn di sposarlo, ricevendo una risposta positiva; Ted capisce invece di avere ancora una possibilit\u00e0 con la sua ex ragazza Victoria, mai dimenticata.\nOttava stagione.\nTed sembra felice con la ritrovata Victoria, ma la loro nuova relazione non riesce a soddisfare appieno entrambi; la ragazza decide di lasciarlo, non riuscendo ad accettare la presenza della ex Robin nella vita di Ted. Intanto Lily e Marshall iniziano faticosamente a calarsi nel ruolo di genitori, mentre Robin pare aver superato la cotta per Barney e riallaccia un rapporto con Nick, una vecchia fiamma, che per\u00f2 ha vita corta; Barney \u00e8 invece alle prese coi preparativi del suo futuro matrimonio con Quinn, ma una serie d'incomprensioni pone bruscamente fine alla loro unione: dopo tutto ci\u00f2, tra Barney e Robin riaffiora il vecchio sentimento d'amore e, pur tra ciclici dubbi, i due decidono di sposarsi \u2014 la sera stessa in cui Ted vede finalmente porre la sua firma nello skyline della grande mela, con l'inaugurazione della GNB Tower. Nel frattempo Lily, grazie a un incontro col Capitano (l'ex marito di Zoey), realizza il vecchio sogno di lavorare nel mondo dell'arte, diventando sua consulente nell'acquisto di opere; ci\u00f2 la porta anche ad accettare la prospettiva di un lavoro annuale a Roma. Nell'imminenza del matrimonio tra Barney e Robin, si snodano vari bivi per il resto del gruppo: a Marshall, arrivato a un punto morto nella sua attivit\u00e0 d'avvocato, viene offerta la possibilit\u00e0 di diventare giudice, ma ci\u00f2 compromette il progetto di andare a vivere in Italia con la consorte. Da par suo Ted \u2014 che ancora nutre qualcosa per Robin, e ormai disilluso dalla ricerca dell'amore \u2014 prende la decisione di lasciare definitivamente New York per trasferirsi a Chicago. In tutto questo, mentre i cinque amici si mettono in marcia per le nozze dei due fidanzati, una ragazza con l'ombrello giallo si sta dirigendo nello stesso luogo: sia lei che Ted, non sanno ancora che saranno destinati a incontrarsi.\nNona stagione.\nIl gruppo di amici si riunisce a Farhampton, localit\u00e0 fuori New York dov'\u00e8 in programma il matrimonio tra Barney e Robin. Nell'arco delle 56 ore precedenti la cerimonia, ognuno di loro vive una serie di eventi che, ancora inconsapevolmente, finiranno per incidere in maniera significativa sul loro futuro. Mentre i due fidanzati sono in preda a dubbi e ripensamenti \u2014 con Barney scioccato dal divorzio di suo fratello James, e Robin che non riesce a trovare punti d'incontro con la suocera \u2014, Marshall e Lily entrano improvvisamente in crisi dopo che il ragazzo ha accettato il nuovo lavoro di giudice all'insaputa della moglie, che vede cos\u00ec naufragare il suo sogno di trasferirsi a Roma. In tutto ci\u00f2, Ted \u00e8 ormai stanco di dividersi tra l'amicizia con Barney e i sentimenti mai sopiti per Robin, attendendo con impazienza la fine del weekend per poter iniziare una nuova vita a Chicago; a sconvolgere questi piani arriva una giovane ragazza, chiamata a suonare al matrimonio con la sua band, che negli anni passati Ted aveva pi\u00f9 volte sfiorato \u2014 senza mai incontrarsi \u2014 lungo la sua strada.\nEpisodi.\nLa serie viene trasmessa per la prima volta nel 2005 dalla rete televisiva statunitense CBS. Per quanto concerne la platea italofona, la serie \u00e8 trasmessa in Italia dai canali Mediaset a partire dall'11 febbraio 2008; inizialmente le prime tre stagioni sono andate in onda in prima visione su Italia 1 col titolo \"E alla fine arriva mamma!\" (in seguito accantonato), mentre dalla quarta stagione la serie \u00e8 stata trasmessa in prima visione a pagamento da Joi col nome originale \"How I Met Your Mother\", e successivamente replicata in chiaro da Italia 1 con lo stesso titolo. In Svizzera, il canale RSI LA1 manda invece in onda la serie col primo nome italiano \"E alla fine arriva mamma\". L'edizione home video in lingua italiana della serie ha poi utilizzato il titolo \"How I Met Your Mother - Alla fine arriva mamma\".\nProduzione.\nIdeazione.\nIspirata dall'idea \u00abscriviamo sui nostri amici e le cose stupide che abbiamo fatto a New York\u00bb, la serie televisiva \"How I Met Your Mother\" nasce da un progetto di Carter Bays e Craig Thomas. I due ricalcarono la propria amicizia nella creazione dei personaggi della serie, con il personaggio di Ted basato su Bays, e quelli di Marshall e Lily tratteggiati su Thomas e sua moglie.\nCasting.\nLa CBS ordin\u00f2 la produzione di un episodio pilota nel febbraio del 2005 e il successivo 2 marzo Josh Radnor fu il primo attore a entrare nel cast, per il ruolo di Ted Mosby. La moglie di Craig Thomas, Rebecca, venne inizialmente reclutata per interpretare se stessa, ma alla fine gli autori furono d'accordo sullo scegliere Alyson Hannigan per il ruolo di Lily Aldrin. L'attrice era disponibile, e stava cercando proprio un ruolo comico del genere; fu quindi ingaggiata nello stesso mese di marzo assieme a Neil Patrick Harris, Jason Segel e Cobie Smulders, rispettivamente nei ruoli di Barney Stinson, Marshall Eriksen e Robin Scherbatsky.\nBob Saget \u00e8 invece il narratore (non accreditato) di tutta la sitcom, nei panni del Ted del futuro che racconta ai suoi figli la lunga storia. L'attore venne ingaggiato per il ruolo dopo essere stato contattato telefonicamente da Bays e Thomas, i quali gli espressero il desiderio di averlo come voce narrante dell'episodio pilota: Saget era per\u00f2 impegnato in uno spettacolo a New York, cos\u00ec registr\u00f2 le sue battute da uno studio della citt\u00e0. Nella settima stagione, per la prima volta sono stati realizzati degli episodi (\"The Stinson Missile Crisis\" e \"Symphony of Illumination\") in cui la narrazione principale degli eventi non \u00e8 affidata al Ted del futuro, ma invece a Robin.\nCamei.\nUna delle \"tradizioni\" della serie consiste nell'utilizzare guest star provenienti dalle produzioni di Joss Whedon, tra cui molti degli attori che hanno affiancato Alyson Hannigan nella serie \"Buffy l'ammazzavampiri\"; Carter Bays ha dichiarato di essere un grande fan di quella serie, composta da attori di grande talento. Tra questi, Alexis Denisof (Wesley Wyndam-Pryce nel Buffyverse, oltre che marito della stessa Hannigan nella vita reale) interpreta il ruolo ricorrente di Sandy Rivers, collega ed ex fiamma di Robin.\nTra gli altri personaggi ricorrenti, David Burtka (nella realt\u00e0 il compagno e poi marito di Neil Patrick Harris) \u00e8 Scooter, l'ex fidanzato di Lily, mentre Taran Killam (compagno di Cobie Smulders) \u00e8 Blauman, un collega di Barney e Marshall.\nLocation.\nIl \"MacLaren's\", pub nel quale \u00e8 ambientata una parte delle vicende della serie, si ispira a un vero pub di New York chiamato \"McGee's\"; era un locale che piaceva sia a Carter Bays che a Craig Thomas, ed entrambi hanno voluto inserirlo nella serie. Il nome del bar deriva dall'assistente di Carter Bays, Carl MacLaren, e in suo onore il barista del \"MacLaren's\" si chiama Carl.\nRiprese.\nIl pilota fu girato nella prima parte del mese di aprile e il 18 maggio 2005 la CBS approv\u00f2 la produzione di una prima stagione, che esord\u00ec nei palinsesti statunitensi il 19 settembre 2005.\nA differenza degli altri attori, Bob Saget non ha partecipato sempre alle letture degli episodi prima della registrazione. Solitamente ogni episodio \u00e8 stato girato in tre giorni (la maggior parte delle sitcom girano un episodio al giorno), e ogni episodio \u00e8 composto da circa 50 scene, con veloci transizioni e flashback. Le risate di fondo sono state aggiunte successivamente utilizzando risate registrate; il coautore Thomas sosteneva che girare gli episodi di fronte al pubblico non era possibile. Alcuni episodi, realizzati in set pi\u00f9 piccoli, sono stati per\u00f2 ripresi di fronte a un pubblico.\nLa stragrande maggioranza degli episodi \u00e8 stata diretta dalla regista Pamela Fryman; Neil Patrick Harris ha invece diretto l'episodio \"Gelosia\" della quinta stagione.\nSequenza d'apertura.\nLa sigla di apertura \u00e8 la parte finale della canzone \"Hey Beautiful\" dei The Solids, gruppo musicale del quale fanno parte Bays e Thomas, i due creatori della serie. Gli episodi della prima stagione generalmente iniziano direttamente con la sigla. A partire dalla seconda stagione \u00e8 stato inserito un breve prologo, dove gli spettatori vedono i figli di Ted su un divano mentre lo ascoltano raccontare la storia di come ha incontrato la loro madre; in alternativa, ci sono spezzoni tratti da episodi precedenti o immagini di New York. Thomas ha ammesso esplicitamente che il Ted del futuro \u00e8 un narratore poco credibile visto che sta cercando di ricordare una storia a distanza di vent'anni dalla stessa, quindi tende a raccontare gli eventi passati in maniera errata e/o distorta, a volte anche mentendo; questo espediente narrativo \u00e8 stato un punto chiave di molti episodi della serie. Una scena direttamente collegata con l'identit\u00e0 della madre, scena che coinvolge il futuro di Ted, \u00e8 stata girata all'inizio della seconda stagione per essere poi eventualmente riutilizzata nell'episodio finale della serie; questo \u00e8 stato fatto principalmente perch\u00e9 gli attori che recitano il ruolo dei figli sarebbero diventati adulti entro la fine della stessa.\nTrasmissione.\nSciopero degli sceneggiatori.\nDurante lo sciopero degli sceneggiatori del 2007-2008, \"How I Met Your Mother\" si ferm\u00f2, ma dopo la fine dello sciopero la serie torn\u00f2 in onda il 17 marzo 2008 con nove nuovi episodi. Venne anche annunciato un cambiamento negli orari di trasmissione, con lo spostamento alle 20:30, scambiandosi l'orario con la serie \"The Big Bang Theory\". La serie venne rinnovata per la quarta stagione il 14 maggio 2008, e il primo episodio della nuova stagione venne trasmesso il 22 settembre dello stesso anno.\nNegli Stati Uniti.\nNel settembre del 2008 \u00e8 stato annunciato che l'emittente televisiva Lifetime ha acquistato da CBS i diritti per replicare \"How I Met Your Mother\" al costo di 725.000 dollari a episodio. Il contratto sulla ritrasmissione delle repliche, della durata di quattro anni, prevede la replica di 110 episodi da trenta minuti da consegnare entro il 2010, ed \u00e8 presente anche un accordo per arrivare fino all'ottava stagione della serie; alla fine della quarta stagione erano stati prodotti solo 88 episodi, rendendo cos\u00ec necessaria una quinta stagione di 22 episodi per rispettare il contratto. Il 19 maggio 2009 venne annunciato che la serie sarebbe stata rinnovata per la quinta stagione. Il 12 gennaio 2010 la serie ha superato il traguardo del 100\u00ba episodio, ed \u00e8 stata contemporaneamente confermata la produzione di una sesta stagione. In risposta alla ritrasmissione di repliche, il coautore della serie Craig Thomas ha dichiarato di aver apprezzato il forte desiderio che si \u00e8 creato attorno alla serie, anche se gli stessi membri del cast hanno suggerito che la serie non debba superare le otto stagioni.\nIl 13 settembre 2010 \u00e8 ricominciata la replica della serie su televisioni minori statunitensi e sul canale via cavo di Chicago WGN America: sono presenti delle immagini precedentemente non inserite nella trasmissione originale della CBS e di Lifetime: presenti tra i titoli di coda finali, queste immagini mostrano una parte del cosiddetto \"Bro-code\", ovvero la lista di regole che vengono frequentemente citate da Barney Stinson su come gli uomini si dovrebbero comportare tra di loro. La sigla iniziale per le repliche \u00e8 stata anch'essa lievemente modificata, pi\u00f9 corta e con meno immagini rispetto a quelle mostrate nella serie iniziale proposta dalla CBS e presente nelle edizioni home video.\nIl 4 marzo 2011 la CBS ha annunciato di aver rinnovato la serie per due ulteriori anni, fino alla stagione televisiva 2012-2013; la settima stagione ha debuttato negli Stati Uniti il 19 settembre 2011, mentre l'ottava stagione viene trasmessa dal 24 settembre 2012. Il 21 dicembre dello stesso anno la serie, in scadenza di contratto con l'ottava stagione, \u00e8 stata ufficialmente rinnovata per una nona stagione, raggiungendo un accordo tra la CBS, gli autori e il cast \u2014 in particolare con Jason Segel, che in precedenza aveva invece maturato l'intenzione di lasciare la sitcom alla scadenza del suo contratto; durante la negoziazione dell'accordo, per cautelarsi, Carter Bays e Craig Thomas si erano premurati di sviluppare l'ottava stagione come fosse l'ultima, ma avevano ugualmente concepito un \"piano B\" che permettesse di proseguire il racconto delle vicende, nel caso il rinnovo fosse andato a buon fine.\nIl 30 gennaio 2013 viene annunciato ufficialmente che la nona sarebbe stata la stagione conclusiva dell'intera serie. Con la sicurezza di quest'accordo, nelle settimane successive sono iniziati, lontano da sguardi indiscreti, i colloqui per scovare l'attrice interprete della ragazza con l'ombrello giallo, ovvero la misteriosa futura moglie di Ted, personaggio ricorrente ma fin qui \"invisibile\" di tutta la sitcom: la scelta finale \u00e8 caduta su Cristin Milioti, in ballottaggio fino all'ultimo con altre due candidate; la Milioti \u00e8 apparsa per la prima volta in \"HIMYM\" il 13 maggio 2013, nel finale di stagione, in un cameo nei secondi finali dell'ultimo episodio. Prima di quella data, il ruolo dell'attrice era stato tenuto sotto stretto riserbo, e la sua breve scena filmata il 27 marzo precedente alla presenza di pochi addetti ai lavori \u2014 con la stessa Milioti che aveva dovuto siglare una clausola in cui s'impegnava a non rendere nota la sua partecipazione allo show, fino al momento della messa in onda dell'episodio.\nNell'estate del 2013, in occasione del Comic-Con, e nell'approssimarsi della nona e ultima stagione di \"How I Met Your Mother\", la CBS ha realizzato un breve e ironico video introduttivo con protagonisti Lyndsy Fonseca e David Henrie, i due storici interpreti dei figli di Ted che, nel 2038, sono ormai adulti e stanchi di ascoltare il lungo racconto del padre. La stagione conclusiva ha debuttato in patria il 23 settembre, con Cristin Milioti che \u00e8 contestualmente entrata a far parte del cast principale della sitcom: nella storia della serie, si \u00e8 trattato del primo e unico caso di cambiamento tra le file dei protagonisti.\nNel mondo.\nLa sitcom \u00e8 conosciuta internazionalmente come:\nEdizioni home video.\nDVD-Video.\nOvunque la prima stagione sia stata pubblicata in DVD il formato video \u00e8 pan and scan, rispetto all'originale . All'infuori degli Stati Uniti, i contenuti speciali dei DVD originali sono presenti solo per la prima e terza stagione (nell'edizione in plastica della seconda sono segnalati nella cover, ma non presenti all'interno di alcun disco).\nAccoglienza.\nAscolti.\nLa stagione che ha ottenuto pi\u00f9 audience \u00e8 la nona, con una media di circa 10,51 milioni di telespettatori per episodio. Fa parte invece dell'ultima stagione l'episodio pi\u00f9 seguito, il ventitreesimo e ventiquattresimo, intitolato \"Last Forever\", che ha ottenuto una media di 13.300.000 telespettatori.\nCritica.\nSin dalla prima stagione la sitcom ha ottenuto buoni ascolti e un'accoglienza prevalentemente positiva, nonch\u00e9 vari riconoscimenti. Per location, comicit\u00e0 e dinamiche di gruppo molti critici hanno eletto \"How I Met Your Mother\" come l'erede ideale di \"Friends\", sitcom simbolo degli anni 1990 e conclusasi l'anno prima.\nRiconoscimenti.\nLa serie nel corso degli anni ha ottenuto diversi riconoscimenti:\nInside joke.\nSaltuariamente sono presenti nella sitcom alcuni casi di \"inside joke\" riferiti a precedenti interpretazioni di Neil Patrick Harris e Alyson Hannigan, entrambi gi\u00e0 famosi al grande pubblico anche prima di \"How I Met Your Mother\":\nTie-in.\nUn particolare aspetto di \"How I Met Your Mother\", molto apprezzato dai fan, \u00e8 stato l'inserimento di numerosi \"tie-in\" all'interno degli episodi. Nello specifico, i creatori della serie amavano inventare numerosi siti web falsi che venivano poi puntualmente nominati nel corso degli episodi, generando un curioso fenomeno di marketing virale; Carter Bays e Craig Thomas hanno rivelato che ogni qual volta veniva messo in linea un nuovo falso sito, questo andava in \"crash\" in appena 15 minuti a causa dei troppi accessi.\nIl caso pi\u00f9 famoso di \"tie-in\" nella sitcom \u00e8 il \"Barney's Blog\", periodicamente citato e aggiornato da Barney stesso, ospitato all'interno del sito della CBS. Sempre a Barney \u00e8 dedicato \"The Bro Code\", il libro contenente le regole di vita del personaggio, che \u00e8 stato realmente pubblicato. Marshall e Lily sono invece stati protagonisti di alcuni video, distribuiti in Internet dalla CBS nell'intervallo tra la seconda e terza stagione, che raccontano la loro luna di miele in Scozia. Ha avuto molto successo anche il finto profilo Myspace di Robin Sparkles, tant'\u00e8 che il videoclip di \"Lets Go to the Mall\" ha ricevuto in breve tempo oltre 430\u00a0000 visualizzazioni su YouTube.\nLibri.\nTre opere letterarie fittizie, citate nel corso delle varie stagioni della serie da Barney, sono state poi realmente pubblicate:\nProgetti cancellati.\n\"How I Met Your Dad\".\nIl 15 novembre 2013 viene annunciato che la CBS e la 20th Century Fox avrebbero lavorato su uno spin-off al femminile della serie, dal titolo \"How I Met Your Dad\", con una trama a s\u00e9 stante rispetto alla serie madre. I membri principali del cast sarebbero dovuti essere Greta Gerwig, Drew Tarver, Nicholas D'Agosto ed Andrew Santino. La protagonista si sarebbe dovuta chiamare Sally, e la voce narrante, dunque della Sally del futuro, sarebbe stata di Meg Ryan.\nNel 2014, la CBS boccia l'episodio pilota, in quanto non all'altezza delle aspettative, e gli showrunner Craig Thomas e Carter Bays si rifiutano di girare un altro episodio pilota. L'11 luglio 2014 Bays conferma la totale cancellazione del progetto.\nRevival.\nNel 2017, Dana Walden, la CEO di Fox, dichiara di essere intenzionata a fare un revival della serie, non appena Thomas e Bays avessero avuto l'opportunit\u00e0 di farlo. Tuttavia nel 2018, Cobie Smulders, l'attrice interprete di Robin Scherbatsky nella serie, ne smentisce la realizzazione, quantomeno nel breve periodo.\nSpin-off.\n\"How I Met Your Father\".\nIl 14 dicembre 2016 viene annunciato che Isaac Aptaker e Elizabeth Berger stavano lavorando su una nuova versione dello spin-off cancellato, reintitolato \"How I Met Your Father\", con Carter Bays e Craig Thomas nei ruoli di produttori esecutivi. Il 6 marzo 2017, Aptaker e Barger vengono promossi al ruolo di showrunner della serie \"This Is Us\", al fianco di Dan Fogelman, e, a fronte dei loro nuovi impegni, il progetto di \"How I Met Your Father\" viene inizialmente messo in secondo piano per poi essere abbandonato di l\u00ec a breve.\nDopo quattro anni di silenzio, il 21 aprile 2021 viene annunciata la ripresa dello sviluppo dello spin-off grazie a Hulu, che ordina una stagione completa con Hilary Duff come protagonista.\nCitazioni e riferimenti.\nCitazioni da altre opere.\nOltre alle singole citazioni sopracitate, nel corso delle varie stagioni di \"HIMYM\" sono presenti ciclici riferimenti a delle specifiche opere di fantasia, o a fatti realmente accaduti:"}
{"id": "1278664", "revid": "1776051", "url": "https://it.wikipedia.org/wiki?curid=1278664", "title": "Modriach", "text": "Modriach \u00e8 una frazione di 203 abitanti del comune austriaco di Edelschrott, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Edelschrott."}
{"id": "1278669", "revid": "110157", "url": "https://it.wikipedia.org/wiki?curid=1278669", "title": "Mooskirchen", "text": "Mooskirchen \u00e8 un comune austriaco di 2 213 abitanti nel distretto di Voitsberg, in Stiria; ha lo status di comune mercato (\"Marktgemeinde\")."}
{"id": "1278674", "revid": "125707070", "url": "https://it.wikipedia.org/wiki?curid=1278674", "title": "Pack (Hirschegg-Pack)", "text": "Pack \u00e8 una frazione di 417 abitanti del comune austriaco di Hirschegg-Pack, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Hirschegg per costituire il nuovo comune."}
{"id": "1278675", "revid": "933835", "url": "https://it.wikipedia.org/wiki?curid=1278675", "title": "\u00c9lisabeth Guigou", "text": "Biografia.\nLaureata in lettere, diplomata all\"'Institut d'\u00e9tudes politiques\" di Aix-en-Provence. Ha una specializzazione in letteratura americana e in scienze economiche. Diplomata all'\u00c9cole nationale d'administration di Parigi. \nAttivit\u00e0 politica.\nInizialmente vicina al Parti Socialiste Unifi\u00e9 (PSU) di Michel Rocard, aderisce successivamente al Parti Socialiste (PS). Dopo aver lavorato nell'amministrazione finanziaria e presso il corpo diplomatico, nel 1982 entra nello staff del ministro dell'economia e delle finanze Jacques Delors. Dal 1982 al 1990 \u00e8 una delle principali collaboratrici del presidente della repubblica Fran\u00e7ois Mitterrand. Dal 2 ottobre 1990 al 28 marzo 1993 \u00e8 ministro delegato presso il ministro degli affari esteri, con l'incarico degli affari europei nel secondo governo Rocard, nel governo Cresson e nel governo B\u00e9r\u00e9govoy.\nEuroparlamentare.\nGuigou \u00e8 stata eletta al Parlamento europeo alle elezioni del 1994. Per tutto il tempo che ha ricoperto in parlamento, \u00e8 stata vicepresidente della commissione per gli affari istituzionali. Tra il 1994 e il 1995 \u00e8 stata membro del gruppo Tindemans. Insieme a Elmar Brok ha rappresentato il Parlamento europeo nei negoziati che hanno prodotto il Trattato di Amsterdam ed \u00e8 stata Ministro degli Affari europei (1990-1993), durante la campagna sul Trattato di Maastricht.\nMinistro del governo Jospin, 1997-2002.\nNel 1997, Guigou \u00e8 stata eletta all'Assemblea Nazionale nel dipartimento del Vaucluse ed \u00e8 entrata nel gabinetto del primo ministro Lionel Jospin, come ministro della Giustizia (1997-2000) e poi come ministro del lavoro (2000-2002). Si \u00e8 dimessa subito da deputato per incompatibilit\u00e0 con l'incarico di governo ma \u00e8 stata nuovamente eletta nel 2002 e nel 2007\nDurante il suo mandato, Guigou co-sponsorizz\u00f2 diverse leggi che divennero legge tra cui una legge del 1998 che ha abrogato il requisito della \"manifestazione della volont\u00e0\" per i bambini nati in Francia da genitori stranieri di ottenere la cittadinanza. Sempre alla fine degli anni '90, \u00e8 stata intrapresa un'azione per concedere ai magistrati inquirenti maggiore indipendenza; allo stesso tempo, ha dato al Ministero della Giustizia la possibilit\u00e0 di intervenire. \nGuigou ha anche co-sponsorizzato una legge del 2000 che articolava la politica francese sulla presunzione di innocenza nei media vietando a riviste e giornali di pubblicare fotografie di persone accusate che indossavano manette o altre scene che potrebbero \"mettere a repentaglio la dignit\u00e0 di una vittima\". Vietata anche la pubblicazione di fotografie di sopravvissuti a crimini violenti, compresi gli attacchi terroristici, senza il loro permesso. La legge, che fu approvata all'unanimit\u00e0 dal Senato e in seguito divenne nota come legge Guigou, fu apertamente osteggiata da importanti pubblicazioni come \"Paris Match\".\nNel 2001, in risposta agli annunci di licenziamenti in vista delle elezioni presidenziali del 2002, Guigou e Jospin hanno sviluppato una proposta che richiedeva ai grandi datori di lavoro di pianificare licenziamenti per raddoppiare i pacchetti di indennit\u00e0 di licenziamento e fornire almeno sei mesi di riqualificazione professionale ai lavoratori licenziati. \nMinistro della giustizia.\nIl 4 giugno 1997 il socialista Lionel Jospin \u00e8 incaricato dal presidente della Repubblica, Jacques Chirac, di formare un governo di coabitazione. In questo governo \u00c9lisabeth Guigou \u00e8 guardasigilli, ministro della giustizia. La sua prima decisione consiste nell'abbandonare due prerogative di cui fino ad allora si sono sempre avvalsi i guardasigilli in Francia: 1) ordinare l'apertura di inchieste penali o l'archiviazione delle medesime; 2) impartire disposizioni ai procuratori generali (quest'ultima sar\u00e0 ripresa dal ministro Dominique Perben nel 2002).\nIl 15 giugno 2000 ottiene l'approvazione della legge \"sulla presunzione d'innocenza\", una riforma in senso garantista della procedura penale, che tra l'altro prevede: 1) l'instaurazione di un giudizio in appello in corte d'assise; 2) l'istituzione di un organismo simile al giudice della libert\u00e0 italiano, che decide unilateralmente sulle richieste di custodia cautelare che gli pervengono dal giudice istruttore; 3) la trasformazione delle Chambres d'accusation (gli organi collegiali che statuiscono sulle impugnazioni dei provvedimenti del giudice istruttore) in Chambres d'Instruction. Alcuni istituti della legge Guigou saranno rivisti in occasione delle leggi Perben 1 e Perben 2.\nIl 18 ottobre 2000 \u00c9lisabeth Guigou lascia il ministero della giustizia per assumere quello del lavoro e della solidariet\u00e0. Resta in carica fino alle dimissioni del governo Jospin il 6 maggio 2002.\nVita privata.\nIl 4 agosto 1966 si \u00e8 sposata con Jean-Louis Guigou, professore universitario di economia, ex consulente tecnico di Michel Rocard ricoprendo varie funzioni pubbliche (tra cui il delegato del DATAR). La coppia un figlio di nome \u00c9douard, nato nel 1980. Ha un nonno italiano, nato in Piemonte."}
{"id": "1278677", "revid": "110157", "url": "https://it.wikipedia.org/wiki?curid=1278677", "title": "Piberegg", "text": "Piberegg \u00e8 una frazione di 364 abitanti del comune austriaco di B\u00e4rnbach, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a B\u00e4rnbach."}
{"id": "1278678", "revid": "729019", "url": "https://it.wikipedia.org/wiki?curid=1278678", "title": "Battaglia del Ponte di Dessau", "text": "La battaglia del ponte di Dessau, o battaglia di Dessau (in tedesco, \"Schlacht bei Dessau\"), fu combattuta il 25 aprile 1626, durante la fase danese della guerra dei trent'anni. Vide coinvolti l'esercito protestante del conte Ernst von Mansfeld e le forze imperiali al comando di Albrecht von Wallenstein; l'esercito protestante venne sconfitto e inseguito fino in Ungheria.\nEventi che condussero alla battaglia.\nDopo la sconfitta delle forze protestanti tedesche nella fase boema della guerra, nel 1625 il re di Danimarca Cristiano IV scese in campo per risollevare le sorti del protestantesimo nel conflitto ed impedire uno strapotere degli Asburgo in germania. I piani per l'offensiva prevedevano che le truppe di Cristiano di Brunswick, schierate in Renania, affrontassero le forze contrapposte della Lega cattolica comandate dal conte di Tilly, mentre Cristiano avanzava da nord e Mansfeld da est, proveniente dal Brandeburgo.\nTali piani furono vanificati dall'ingresso in campo di un secondo esercito cattolico, arruolato appositamente dall'Imperatore e posto agli ordini del generale Albrecht von Wallenstein; alla notizia dei movimenti protestanti, questo esercito si mosse per contrastare quello di Mansfeld, che aveva raggiunto il fiume Elba presso Dessau, ma aveva trovato il locale ponte sul fiume occupato da forze imperiali agli ordini di Johann von Aldringen. A questo punto Mansfeld si prepar\u00f2 a forzare il passaggio sul fiume.\nSvolgimento della battaglia.\nCon l'arrivo del corpo principale di Wallenstein, gli imperiali potevano contare su una forza di circa 20.000 uomini, con quasi 90 cannoni, e su una forte posizione difensiva trincerata; Mansfeld poteva opporre circa 12.000 uomini, ma tent\u00f2 comunque l'assalto in quanto non aveva stimato correttamente l'ammontare delle forze avversarie.\nNonostante la maggiore esperienza delle truppe protestanti e il tentativo da parte di Mansfeld di concentrare il peso delle proprie forze, tutti gli assalti furono respinti, e presto divenne chiara la reale entit\u00e0 dell'esercito imperiale; Wallenstein, dopo il fallimento di vari assalti protestanti, ordin\u00f2 una carica di cavalleria sui fianchi avversari. Durante questo attacco, un carro di munizioni protestante esplose, provocando molte vittime e costringendo Mansfeld a ritirarsi, dopo avere perso circa 4.000 uomini, un terzo del suo esercito.\nConseguenze.\nLa battaglia si rivel\u00f2 decisiva sia dal punto di vista tattico che strategico. Tilly era riuscito a respingere le forze di Cristiano di Brunswick, e Wallenstein, che si apprestava ad inseguire Mansfeld, pot\u00e9 inviare al proprio alleato circa 8.000 uomini di rinforzo, grazie ai quali Tilly riport\u00f2 una vittoria decisiva sui danesi nella battaglia di Lutter; nel frattempo le forze di Mansfeld, incalzate dagli imperiali, si ritirarono verso l'Ungheria, dove cercarono di mettersi al servizio del voivoda di Transilvania, Gabriele Bethlen. Questi prefer\u00ec intavolare trattative con l'Imperatore, e l'esercito si disperse; Mansfeld stesso mor\u00ec di malattia il 29 novembre 1626."}
{"id": "1278683", "revid": "122186272", "url": "https://it.wikipedia.org/wiki?curid=1278683", "title": "Semej", "text": "Semej (in kazako e ), gi\u00e0 Semipalatinsk (in kazako e ) e Alash-kala (), \u00e8 una citt\u00e0 autonoma () del Kazakistan, situata nella Regione del Kazakistan Orientale.\nCon pi\u00f9 di 300.000 abitanti, \u00e8 la seconda citt\u00e0 per popolazione della regione, nonch\u00e9 la nona del paese.\nGeografia fisica.\nSorge nella parte centro-orientale del Kazakistan, sulle rive del fiume Irty\u0161, vicino al confine con il Territorio dell'Altaj (Federazione Russa).\nSi trova sulla strada che, passando poi per Barnaul, collega il Kazakistan Orientale a Novosibirsk, nell'oblast' omonimo.\nStoria.\nIn una posizione strategica sulle rive del fiume Irty\u0161, il territorio fu a lungo conteso tra i cosacchi ( Khanato di Kazach) e gli zungari ( Khanato degli Zungari), ma le guerre che ne scaturirono fecero s\u00ec che degli antichi insediamenti che vi sorgevano rimanesse poco o niente.\nLa citt\u00e0 moderna, sorta nei pressi di un monastero buddista in rovina, risale al 1718, quando i russi di Pietro I vi edificarono un forte militare.\nDal complesso monasteriale, di cui restavano in piedi \"sette edifici\" (), il forte prese poi il nome di Sem Palat, sicch\u00e9 alla citt\u00e0 fu dato il nome di Semipalatinsk (in kazako e ), che mantenne, quasi ininterrottamente, fino al 2007.\nPer una breve parentesi, infatti, tra il 1917 e il 1920, la citt\u00e0 fu, con il nome di Alash-kala (), la capitale dell'Autonomia di Alash.\nPoligono.\nDurante la guerra fredda fu una citt\u00e0 chiusa dell'Unione Sovietica, e nelle sue vicinanze sorse il poligono nucleare omonimo, che tra il 1949 ed il 1989 vide brillare pi\u00f9 di 450 ordigni nucleari, sia in atmosfera che sottoterra.\nLe radiazioni contaminarono pi\u00f9 di 220.000 civili, molti dei quali morirono, svilupparono tumori o subirono mutazioni genetiche, con conseguenze finanche nel XXI secolo.\nInfrastrutture e trasporti.\nLa citt\u00e0 \u00e8 servita dall'aeroporto omonimo, che dista circa 8 chilometri dal centro."}
{"id": "1278685", "revid": "767487", "url": "https://it.wikipedia.org/wiki?curid=1278685", "title": "Una moglie bellissima", "text": "Una moglie bellissima \u00e8 un film del 2007 diretto e interpretato da Leonardo Pieraccioni.\nIl film \u00e8 uscito nelle sale cinematografiche il 14 dicembre 2007 distribuito dalla Medusa Film.\nTrama.\nMariano Stoppani, commerciante di frutta e verdura, \u00e8 sposato con la bellissima Miranda da alcuni anni. I due vivono ad Anghiari, un piccolo paesino della Toscana, e formano una coppia solida e tranquilla, sognando di poter trasferire il commercio dalla propria bancarella a un negozio fisico. Mariano si divide tra il lavoro al mercato e le prove del musical \"Grease\" al piccolo teatro del paese: a interpretare le parti dei pi\u00f9 famosi John Travolta e Olivia Newton-John sono proprio fruttivendoli, ciabattini e postini.\nA sconvolgere la loro esistenza \u00e8 l'arrivo in citt\u00e0 dell'affascinante fotografo Andrea che, imbattendosi in Miranda, rimane folgorato dalla sua bellezza tanto da proporle di posare per il calendario sexy della nota rivista \"Beautiful Life!\". Mariano e Miranda inizialmente rifiutano la proposta per titubanza, ma Andrea alza il compenso e i due, vedendo in quel calendario l'occasione per ricevere i soldi necessari a comprare l'immobile per i propri affari, cedono alle sue lusinghe e accettano. Andrea porta Miranda a posare per il calendario sotto il sole delle Seychelles: Mariano parte con loro, ma la donna si vergogna a farsi fotografare davanti al marito, costringendolo a stare lontano dal set.\nIn tal modo Mariano \u00e8 costretto a trascorrere le sue giornate con l'indigeno Said; tornati in Italia, il calendario ottiene un successo strepitoso e trasforma Miranda da fruttivendola in una vera e propria star. Il successo, il lusso e la vita mondana permettono ad Andrea di sedurre Miranda, che cede alla tentazione e tradisce il marito. I suoi sentimenti sono ora confusi e Miranda \u00e8 indecisa tra la tranquilla stabilit\u00e0 del suo matrimonio e la vita da star che Andrea le pu\u00f2 offrire. La situazione rimane cos\u00ec in bilico finch\u00e9 Mariano scopre casualmente una lettera d'amore di Andrea indirizzata a Miranda e si arrende alla drammatica evidenza. Miranda lascia cos\u00ec Mariano per vivere la sua vita da star insieme ad Andrea.\nUn anno dopo la rottura del matrimonio, Mariano non \u00e8 riuscito a riprendersi del tutto dalla rottura. Nel frattempo Miranda, convinta di essere ormai inserita nell'ambiente, viene a scoprire per caso che Andrea non solo la tradisce ma che la considera solo una delle sue conquiste, chiamandola con disprezzo \"la carciofara\". Miranda capisce che Andrea l'ha solo usata e che i suoi sentimenti non erano quelli che lei credeva.\nDopo aver fatto una scenata ad Andrea nel bel mezzo di un party, Miranda fugge via a bordo di una Porsche, con la quale, per via dell'elevata velocit\u00e0 e di un momento di distrazione, ha un grave incidente e viene ricoverata d'urgenza all'ospedale.\nMariano viene avvisato dell'accaduto e si precipita subito in ospedale, dove poco dopo lo raggiungeranno i suoi amici, fino a un attimo prima impegnati nella recita del musical. Il marito le resta accanto nel momento peggiore e Miranda, commossa da questa grande prova d'amore, si pente per la decisione presa un anno prima e chiede a Mariano di poter tornare insieme alla vita che davvero la rendeva felice e appagata.\nProduzione.\nRiprese.\nLa location principale \u00e8 stata Anghiari, in provincia di Arezzo. Altre scene del film sono state girate a Bassano Romano, a Militello in Val di Catania, a Castiglione della Pescaia, all'ospedale di Citt\u00e0 di Castello, al passaggio a livello di Selci, a Livorno e negli studi di Cinecitt\u00e0.\nCamei.\nDurante la scena girata sullo yacht fa una fugace apparizione il conduttore televisivo Carlo Conti; mentre Gianluca Sibaldi, compositore di alcune canzoni del film, appare nella parte del parrocchiano con la polo rossa chiamato da Massimo Ceccherini per suonare durante la messa. Carlo Pistarino interpreta l'agente immobiliare che fa vedere il probabile negozio ortofrutticolo alla coppia.\nAccoglienza.\nCritica.\nLa critica e il pubblico accolsero il film in modo misto, criticandone soprattutto l'eccessiva semplicit\u00e0 e il finale scontato, mentre le prestazioni e le presenze di Pieraccioni e della Torrisi sono state apprezzate.\nSu Internet Movie Database \u00e8 stato accolto dal pubblico con una media di 5,3/10, in base a 1.219 voti.\nSu MYmovies.it ha avuto 2,33/5 come valutazione media, in base a 199 recensioni.\nSu Comingsoon.it ha 3,3/5 come valutazione media, in base a 356 voti.\nIncassi.\nIl film \u00e8 stato un enorme successo al botteghino.\nHa incassato euro nel primo fine settimana, per un incasso totale di euro.\n\"Una moglie bellissima\" divenne il secondo film pi\u00f9 visto in Italia durante il periodo natalizio del 2007, preceduto solo da \"Natale in crociera\".\nIn seguito alla settimana d'apertura, divenne il film pi\u00f9 visto in Italia nel primo weekend del 2008."}
{"id": "1278686", "revid": "767487", "url": "https://it.wikipedia.org/wiki?curid=1278686", "title": "Everclear", "text": "Gli Everclear sono una band rock nata a Portland (Oregon), USA, nel 1992.\nStoria degli Everclear.\nPer gran parte della loro carriera la band ha presentato una formazione stabile composta dal leader Art Alexakis (voce, chitarra), Craig Montoya (basso, voce) e Greg Eklund (batteria) che era subentrato al primo batterista, Scott Cuthbert. Nel 1994. Montoya e Eklund lasciarono la band nel 2003, ma Alexakis continu\u00f2 a suonare con una nuova line-up mantenendo il soprannome Everclear e arricchendo il suono del gruppo con l'aggiunta di un secondo chitarrista e di un tastierista."}
{"id": "1278687", "revid": "977683", "url": "https://it.wikipedia.org/wiki?curid=1278687", "title": "Azhdarchidae", "text": "Gli Azhdarchidae (il cui nome deriva da \u0627\u0698\u062f\u0631\u0647\u0627 (A\u017edarha), una parola Persiana per drago) sono una famiglia di pterosauri pterodactyloidi vissuti nel Cretaceo superiore, circa 108-65 milioni di anni fa, sebbene una vertebra isolata, appartenente ad un azhdarchide, sia stata ritrovata in strati risalenti al Cretaceo inferiore (tardo Berriasiano, circa 140 milioni di anni fa). Questa famiglia include alcuni dei pi\u00f9 grandi animali che abbiano mai solcato i cieli. Originariamente considerata una sottofamiglia di Pteranodontidae, Nesov (1984) decise di distinguere questi animali istituendo gli Azhdarchinae, per includere gli pterosauri \"Azhdarcho\", \"Quetzalcoatlus\" e \"Titanopteryx\" (ora conosciuto come \"Arambourgiania\").\nGli azhdarchidi furono tra gli ultimi membri di pterosauria ad evolversi estinguendosi insieme ai dinosauri, oltre ad essere uno dei gruppi con il pi\u00f9 vasto areale in tutto il mondo. Nonostante furono gli ultimi pterosauri ad apparire alla fine del Cretaceo questi animali convissero in varie epoche e in vari luoghi con altre famiglie di pterosauri indicano una grande ricchezza nella fauna degli pterosauri, condividendo il territorio con pteranodontidi, nyctosauridi, tapejaridi e diverse forme indeterminate. Alcuni taxa, originariamente conosciuti come azharchidi, come \"Navajodactylus\", \"Bakonydraco\" e \"Montanazhdarcho\" sono stati riclassificati in altre famiglie.\nDescrizione.\nGli azhdarchidi sono caratterizzati da lunghe gambe e colli estremamente lunghi e rigidi, formati da vertebre cervicali allungate, che hanno una sezione trasversale rotonda. La maggior parte delle specie degli azhdarchidi sono conosciute principalmente, e talvolta unicamente, dalle loro caratteristiche vertebre cervicali e non per molto altro. I pochi azhdarchidi noti da scheletri ragionevolmente pi\u00f9 completi includono \"Zhejiangopterus\" e \"Quetzalcoatlus\". Gli azhdarchidi si distinguono anche per le loro teste relativamente grandi e per le lunghe mascelle simili a lance. Esistono principalmente due tipi di azhdarchidi: le forme \"dal becco corto\" con mandibole corte e profonde, come \"Hatzegopteryx\", e le forme \"dal becco sottile\" con mandibola pi\u00f9 lunghe e sottili, come \"Quetzalcoatlus\" e \"Arambourgiania\".\nIn passato si pensava che questi animali, come la maggior parte degli pterosauri, fossero ittivori e vivessero sulle coste, pescando sorvolando la superficie del mare e utilizzando il lungo becco per arpionare le prede come i moderni becchi a forbice, ma recenti ricerche ha messo in dubbio questa idea, dimostrando che gli azhdarchidi mancavano gli adattamenti necessari a questo stile di vita, affermando che questi animali vivevano nell'entroterra e cacciavano a terra arpionando con il loro lungo becco piccoli animali e forse anche cuccioli di dinosauro, in modo molto simile alle moderne cicogne e buceri di terra. La maggior parte dei grandi azdarchidi si nutriva probabilmente di piccole prede, tra cui piccoli e cuccioli di dinosauro; grazie ad una serie di adattamenti nella sua morfologia, l\"Hatzegopteryx\" era un azhdarchide piuttosto robusto che potrebbe aver affrontato prede ben pi\u00f9 grandi, raggiungendo il grado di superpredatore del suo ecosistema. In un altro allontanamento dal tipico stile di vita azdarchico, la mascella di \"Alanqa\" sembrerebbe essersi adattata per nutrirsi di molluschi dal guscio duro e altri alimenti duri.\nGli azhdarchidi sono generalmente pterosauri di dimensioni medio-grandi, con le pi\u00f9 ampie aperture alari che potevano raggiungere i 10-12 metri (33-39 piedi), sebbene siano state ritrovate anche specie di medie-piccole dimensioni. Un altro azhdarchide attualmente senza nome, recentemente scoperto in Transilvania, potrebbe essere il pi\u00f9 grande rappresentante della famiglia finora scoperto. Questo esemplare senza nome (soprannominato \"Dracula\" dai paleontologi), attualmente esposto all'Altm\u00fchltal Dinosaur Museum in Baviera, possiede un'apertura alare di 12-20 metri (39-66 piedi), il che lo rende potenzialmente il pi\u00f9 grande animale volante attualmente conosciuto dalla scienza. Le sue dimensioni sono talmente eccezionali che alcuni studiosi pensano che questo animale potesse aver perso la capacit\u00e0 di volare in favore delle dimensioni; ci\u00f2 lo renderebbe anche il primo pterosauro ad essere divenuto attero secondariamente.\nClassificazione.\nGli Azhdarchidi furono inizialmente classificati come parenti stretti dello \"Pteranodon\" per via della somiglianza dei loro becchi lunghi e sdentati. Altri invece suggerirono che questi animali fossero pi\u00f9 strettamente imparentati con i dentati Ctenochasmatidi (che includono pterosauri filtratori come \"Ctenochasma\" e \"Pterodaustro\"). Attualmente \u00e8 ampiamente accettato che gli azhdarchidi siano strettamente imparentati ai Tapejaridi, come \"Tapejara\" e \"Tupuxuara\".\nTassonomia.\nClassificazione secondo gli studi di Unwin, 2006, salvo dove diversamente indicato.\nPossibili validi generi azhdarchidi:\nFilogenesi.\nDi seguito \u00e8 riportato un cladogramma che mostra la collocazione filogenetica di Azhdarchidi all'interno di Neoazhdarchia, dagli studi di Andres e Myers (2013).\nIl cladogramma pi\u00f9 completo sugli azhdarchidi \u00e8 presentato da Longrich \"et al.\" (2018):\nNell'analisi, Longrich \"et al.\" hanno classificato \"Aerotitan\" e \"Alanqa\" come thalassodromidi, \"Bennettazhia\" come un parente stretto dei tapejaridi, e \"Cretornis\" e \"Volgadraco\" come nyctosauridi.\nPaleobiologia.\nDate le loro dimensioni insolite per uno pterosauro, gli Azhdarchidi furono oggetti di studio per capire quale fosse la loro dieta. Arrivarono infine alla nota ipotesi che questi giganti alati erano dei saprofaghi; inizialmente questa ipotesi fu molto accettata dagli ambienti scientifici. Pi\u00f9 recentemente si ipotizz\u00f2 che, grazie alla forma del becco, questi animali avrebbero potuto essere dei predatori. Secondo questa ipotesi essi avrebbero potuto agguantare piccole prede col loro lungo becco appuntito; in una variante (ora completamente abbandonata) di questa teoria avrebbero potuto attaccare animali volanti, pterosauri e uccelli, in volo.\nPi\u00f9 recenti ricerche, effettuate dai celebri paleontologi inglesi Mark P. Witton e Darren Naish, sembrano invece suggerire un differente tipo di adattamento. Secondo questo studio (che parte dall'analisi delle ossa, in particolar modo del collo, della schiena, delle zampe e del \"becco\", oltre che da una serie di orme rinvenute in Corea) gli Azhdarchidi sarebbero stati paragonabili per nicchia ecologica alle moderne cicogne e marab\u00f9. Ovvero avrebbero camminato per le praterie (o meglio per le distese di felci ed equistei, oltre agli altri spazi relativamente aperti), agguantando con il becco ogni animaletto di piccola taglia, come lucertole, grossi anfibi e probabilmente anche piccoli dinosauri, che fosse transitavano nei loro pressi, occasionalmente avrebbero anche contribuito a smembrare una carcassa, ma la loro struttura ossea era poco adatta a tale compito. Questa teoria si basa su alcune considerazioni: gli Azhdarchidi sono stati rinvenuti prevalentemente in terreni continentali (quindi non possono essere ittivori preferenziali), hanno zampe (sia anteriori sia soprattutto posteriori, molto pi\u00f9 lunghe del normale) pi\u00f9 adatte alla locomozione di ogni altro \"clade\" di Pterosauri, il sistema collo-schiena \u00e8 poco flessibile ma molto adatto a scattare rapidamente, in modo che il becco (che camminando si troverebbe ad una certa distanza da terra) sarebbe piombato su un piccolo animale, in modo preciso e letale.\nInoltre, il Cretaceo superiore conobbe una certa abbondanza di anfibi di grossa taglia (ne \u00e8 la prova il rospo gigante \"Beelzebufo\", di 5 kg), conobbe l'esplosione evolutiva dei serpenti, oltre che un revival di dinosauri di piccola taglia, cio\u00e8 prede adatte a questo tipo di caccia. Darren Naish e Dave Hone suppongono che una delle possibili prede fossero i cuccioli di dinosauro. Essendo ovipari i dinosauri, a differenza dei mammiferi, producevano una quantit\u00e0 notevole di cuccioli (o meglio pulcini) ad ogni covata, ipoteticamente ogni femmina di sauropode titanosauro, per esempio, poteva deporre decine se non centinaia di uova, di cui una buona percentuale si sarebbe schiusa. Questo creava una grande abbondanza di prede di taglia piccola e medio piccola (che per\u00f2 crescevano di dimensione ogni mese), ed una sorta di nicchia adatta a animali di questo tipo.\nIn questa ricostruzione non si riesce a comprendere per\u00f2 come gli Azhdarchidi sarebbero riusciti a uccidere le loro prede, perch\u00e9 il becco, tutto sommato, non era sufficientemente robusto per lacerare o infilzare, probabilmente, come molti uccelli attuali, le ingoiavano vive.\nUn'altra caratteristica notevole degli Azhdarchidi era la capacit\u00e0 di decollare rapidamente, utilizzando tutte e quattro gli arti per darsi una veloce spinta, si tratta di una qualit\u00e0 particolarmente utile per un animale che si sarebbe potuto aggirare in una pianura abitata anche da dromeosauridi, tirannosauridi o anche solo grossi erbivori molesti.\nLe ali degli Azhdarchidi sono pi\u00f9 corte in proporzione rispetto a quelle degli pteranodontidi e degli altri cladi di pterosauridi che generalmente vengono considerati ittivori o insettivori, questo non impediva delle buone capacit\u00e0 di volo, ma rende improbabile che fossero superiori in velocit\u00e0 agli altri pterosauridi (era stato ipotizzato che li predassero in volo, teoria che per\u00f2 \u00e8 stata completamente abbandonata) e lascia supporre che non occupassero le medesime nicchie.\nGli azhdarchidi dominarono i cieli di tutto il Maastrichtiano, tuttavia non si ha nota di animali dalle grandi dimensioni quali \"Quetzalcoatlus\" e \"Arambourgiania\", e non vi \u00e8 prova di altri pterosauri la cui apertura alare non superasse i tre metri alla fine del Cretaceo superiore, sebbene ci possano essere alcune prove molto frammentarie di nyctosauridi o pteranodontidi alla fine di quel periodo. Tuttavia nel 2016, \u00e8 stata pubblicata la scoperta di un piccolo azhdarchoide, forse un azhdarchide, risalente al Cretaceo superiore (Campaniano) e proveniente dalla Formazione Northumberland, nella Columbia Britannica, Canada. Secondo i frammentari resti analizzati dai paleontologi l'esemplare rappresenterebbe un esemplare sub-adulto di pterosauro con un'apertura alare di massimo 2,50 metri, dimostrando quindi la presenza di pterosauri di piccole dimensioni alla fine del mesozoico. Nel 2018, sono stati descritti ben quattro generi di pterosauri dal Bacino Ouled Abdoun, in Marocco; i nyctosauridi \"Alcione\", \"Simurghia\", \"Barbaridactylus\", e lo pteranodontide \"Tethydraco\", dimostrando che almeno queste due famiglie resistettero fino alla fine del Cretaceo, vivendo fianco a fianco con i grandi azhdarchidi."}
{"id": "1278688", "revid": "339392", "url": "https://it.wikipedia.org/wiki?curid=1278688", "title": "Anarco punk", "text": ""}
{"id": "1278689", "revid": "1305772", "url": "https://it.wikipedia.org/wiki?curid=1278689", "title": "Arnaldo da Villanova", "text": "Biografia.\nGiovent\u00f9.\nLa vita di Arnaldo da Villanova, detto il Catalano, \u00e8 tuttora avvolta nell'oscurit\u00e0. Le informazioni e i dati riguardanti la sua vita sono piuttosto scarse.\nNacque intorno al 1240, nel borgo di Villeneuve-l\u00e8s-Maguelone o molto pi\u00f9 probabilmente in un villaggio ora inglobato nella citt\u00e0 di Valencia, Vilanova del Grau. Intraprese gli studi classici presso Aix-en-Provence, quindi si trasfer\u00ec a Montpellier per studiare medicina. Termin\u00f2 i suoi studi a Parigi, dove si laure\u00f2 verso il 1270.\nA Parigi ebbe la possibilit\u00e0 di seguire i corsi di Alberto Magno, dalle cui opere nacque il suo interesse per l'alchimia.\nSuccessivamente Arnaldo viaggi\u00f2 molto al fine i perfezionare i propri studi di medicina, visitando diverse scuole e Universit\u00e0 italiane, tra cui quelle di Bologna, Firenze, Perugia e Roma. Si rec\u00f2 a studiare anche a Napoli e a Salerno, presso la famosa Scuola Medica Salernitana, dove era stato redatto il \"Regimen Sanitatis Salernitanum\", il pi\u00f9 consultato testo di medicina del Medioevo del quale Arnaldo scrisse anche un commento.\nTornato in Francia, esercit\u00f2 la professione di medico in diverse localit\u00e0, stabilendosi infine a Parigi dove rimase per diversi anni. Qui incontr\u00f2 Raimondo Lullo, futuro grande alchimista, che divenne suo discepolo.\nAlla corte di Aragona.\nSi rec\u00f2 poi alla corte del re aragonese Pietro il Grande, visit\u00f2 diverse citt\u00e0 della Penisola iberica, come Barcellona, Valencia, Tarragona e Madrid. Non dimentic\u00f2 di recarsi a Toledo, citt\u00e0 che all'epoca era un famoso punto d'incontro tra ermetisti provenienti da tutta Europa.\nA Barcellona ebbe modo di apprendere la lingua araba ed ebraica (suo maestro di ebraico fu il domenicano Raimondo Mart\u00ed) e di allargare i suoi studi, interessandosi sempre di pi\u00f9 alla religione e alla politica. Nel 1286 Arnaldo gi\u00e0 insegnava nello \"Studium\" di Barcellona e nello stesso periodo scriveva diverse opere a sfondo escatologico.\nDivenne medico e consigliere di Giacomo II d'Aragona, figlio di Pietro il Grande, esercitando la sua influenza nelle decisioni politiche riguardanti la Corona d'Aragona, la Francia e l'Italia.\nInviato nel 1301 da Giacomo II a Re Filippo IV di Francia, fu arrestato appena giunto a Parigi, per delle affermazioni giudicate sospette contro la teologia scolastica, contenute nei suoi libri. Appellatosi a Filippo IV e a Bonifacio VIII, fu liberato ed ottenne di poter lasciare la Francia.\nIl viaggio in Italia.\nVenuto in Italia, seppe farsi apprezzare come medico anche da papa Bonifacio VIII (a cui forn\u00ec le sue cure contro i calcoli renali) che si mostr\u00f2 con lui molto tollerante. Tuttavia, nonostante le simpatie del Papa, sub\u00ec ugualmente condanne e carcere, a Roma e a Perugia.\nRifugiatosi in Sicilia, alla corte di Federico II d'Aragona, Arnaldo scrisse l'opuscolo \"De Cymbalis Ecclesia\", dove fece professione di fede e di obbedienza al Papa per ingraziarselo. Si narra che proprio di fronte a Bonifacio VIII, Arnaldo comp\u00ec una delle sue prime trasmutazioni pubbliche, a dimostrazione del suo sapere, ottenendo verghe d'oro purissimo.\nI suoi rapporti con il Papato migliorarono con il successore di Bonifacio VIII, Benedetto XI, che fu Papa dal 1303 al 1304, e con il successore di questi, Clemente V, eletto nel 1305 per volont\u00e0 del Re di Francia.\nClemente V favor\u00ec gli studi di medicina e di lingue orientali, istituendo cattedre universitarie e promulgando editti. Si fece per\u00f2 artefice e responsabile, insieme a Filippo IV, della distruzione e della spoliazione dei beni dell'Ordine del Tempio.\nL'inquisizione.\nNel 1305 l'Inquisizione nei territori della Catalogna proib\u00ec la lettura dei libri di Arnaldo, che spaziavano dalla medicina all'astrologia, dalla teologia all'alchimia. In essi, con uno spirito apocalittico, egli prevedeva per la met\u00e0 del XIV secolo la fine dell'era presente e la venuta dell'anticristo.\nArnaldo fu chiamato ad esporre le sue teorie di fronte al Sacro Collegio riunito ad Avignone; in questa occasione si espresse contro i governi temporali, rompendo definitivamente ogni rapporto con Giacomo II, del quale, fino a quel momento, era stato medico e consigliere.\nIn Francia, Arnaldo riorganizz\u00f2 gli studi della Scuola di Montpellier, di cui divenne rettore e professore. Qui, nel 1309, secondo un programma sanzionato da una bolla di papa Clemente V, pose le basi che trasformarono questa Scuola in Universit\u00e0 e compose vari testi medici, diventando famoso per le sue polemiche contro la medicina araba e galenica e opponendo alla cultura dei libri l'esperienza pratica.\nAnche Clemente V apprezz\u00f2 personalmente le sue qualit\u00e0 di medico, mostrandosi anche interessato alle sue opere alchemiche (interesse che fu gi\u00e0 di Bonifacio VIII).\nGli ultimi anni.\nLasciata la Francia, Arnaldo fece ritorno in Sicilia alla corte di Federico II e si rec\u00f2 forse persino in Africa. Per conto di Federico svolse numerosi incarichi e missioni diplomatiche, recandosi spesso a Palermo, Parigi e Avignone. Fu durante uno di questi viaggi verso Avignone che Arnaldo mor\u00ec in mare presso Genova, nel 1312 o nel 1313.\nDopo la sua morte, nel 1316 i suoi libri furono confiscati e bruciati dall'Inquisizione di Tarragona.\nLa tomba.\nSubito dopo la sua morte si sono perse le tracce del corpo per diversi secoli. Nel 1969 scavando al centro della cappella del Castello di Montalbano Elicona dove aveva soggiornato pi\u00f9 volte, venne ritrovato il sepolcro in pietra. Bisogna attendere il 7 maggio 2015, in occasione del \"1\u00ba Convegno Internazionale di Studio su Arnaldo da Villanova\" per inaugurare la tomba e consentire agli appassionati di visitare i resti.\nOpere alchemiche.\nGli sono state attribuite molte opere alchemiche (Michela Pereira d\u00e0 un elenco di 52 titoli), ma Antoine Calvet ha dimostrato che nessuna di queste opere pu\u00f2 essere attribuita con certezza ad Arnaldo da Villanova."}
{"id": "1278690", "revid": "124893437", "url": "https://it.wikipedia.org/wiki?curid=1278690", "title": "Oratorio della Santissima Trinit\u00e0 (Cerreto Guidi)", "text": "L'oratorio della Santissima Trinit\u00e0 si trova nel comune di Cerreto Guidi, in provincia di Firenze.\nStoria.\nGiovan Battista Guidi, dottore in filorofia, in medicina e uomo di fiducia di Francesco I de' Medici, ottenne dal suo benefattore un casolare mediceo abbandonato, su cui fece edificare un oratorio per la Confraternita del Corpus Domini o dei Rossi. Crollato in seguito a una frana della soprastante ripa della villa, l'edificio assunse l'aspetto attuale dopo il 1607, quando fu ricostruito con l'interessamento di Ferdinando I.\nSub\u00ec un restauro negli anni trenta dell'Ottocento, quando il portico antistante fu probabilmente inglobato nell'aula per ampliarla e per allineare la facciata con gli altri edifici sulla strada. Un nuovo radicale restauro avvenne tra il 1999 e il 2005.\nDescrizione.\nL'oratorio \u00e8 a pianta rettangolare e dalla semplice facciata a capanna.\nL'interno ad aula ha un altare in pietra serena ed \u00e8 decorato da un ciclo di pitture murali rappresentanti \"Storie del Vecchio e Nuovo Testamento\" e \"Miracoli di santi\", di un ignoto pittore della fine del secolo XVIII le cui iniziali sono \"F. C.\"\nTra gli arredi, un'interessante tavola di gusto controriformato, gi\u00e0 attribuita al Cigoli e dopo il restauro riferita al Passignano, rappresentante \"San Gregorio papa che comunica una donna incredula\", una rara versione della messa di san Gregorio (1587)."}
{"id": "1278705", "revid": "110157", "url": "https://it.wikipedia.org/wiki?curid=1278705", "title": "Pieve di San Leonardo (Cerreto Guidi)", "text": " \nLa pieve di San Leonardo si trova nella parte alta di Cerreto Guidi, adiacente alla imponente villa medicea in provincia di Firenze.\nStoria.\nL'edificio, ricordato fin dal X secolo, assunse le funzioni della vecchia pieve suburbana di San Pietro in Greti nel 1416.\nDal 1355 al 1558 ne detennero il patronato gli Adimari, ricchi proprietari della zona: Cosimo I subentr\u00f2 nel patronato in seguito alla congiura ordita a suo danno e alla quale aveva partecipato anche Gherardo Adimari. Il pratese Pier Francesco Ricci, maggiordomo e segretario del Medici, una volta nominato pievano di San Leonardo, ottenne nel 1563 con bolla di Pio IV l'unione della pieve con la cattedrale di Prato, della quale era proposto.\nCon l'avvento dei Lorena alla guida del Granducato di Toscana (1737) per la pieve inizi\u00f2 un periodo di decadenza, accentuato dai conflitti con il capitolo della cattedrale pratese.\nNel corso del XIX secolo furono eseguiti pesanti interventi di restauro quali il tamponamento del lato sinistro del loggiato, prolungamento della loggia esterna e ampliamento dell'edificio sul lato destro per consentire la creazione di tre navate.\nDescrizione.\nLa chiesa ha all'interno notevoli opere d'arte cinquecentesche, fra cui si segnalano due \"Sacre conversazioni\", l'una riferibile all'ambito di Ridolfo del Ghirlandaio e l'altra opera del Franciabigio, l'incantevole fonte battesimale in terracotta invetriata di Giovanni della Robbia datato 1511 e, sull'altare maggiore, un bel \"Crocifisso\" ligneo del Giambologna.\nIl coro sopra l'ingresso, protetto da una grata, \u00e8 collegato direttamente alla villa medicea: da qui i suoi ospiti potevano assistere indisturbati alle funzioni religiose."}
{"id": "1278708", "revid": "767487", "url": "https://it.wikipedia.org/wiki?curid=1278708", "title": "Colpo d'occhio", "text": "Colpo d'occhio \u00e8 un film del 2008 diretto da Sergio Rubini.\nTrama.\nAdrian \u00e8 un giovane scultore, Gloria \u00e8 l'amante del critico d'arte Lulli. Il primo incontro fra Adrian e Gloria avviene ad una mostra d'arte e da questo momento inizia una relazione appassionata che conduce alla separazione tra Gloria e Lulli. Adrian si trasferisce nel casale dei genitori di Gloria, dove, un giorno, la vede assorta nei suoi pensieri perch\u00e9 ella ricorda di una collana che aveva perso da bambina. Adrian decide di regalarle una collana identica all'originale, ma Gloria, di nuovo, la perde.\nPer il restauro di una piazza, Gloria incontra di nuovo Lulli. Il critico viene cos\u00ec a sapere che Adrian \u00e8 il nuovo fidanzato della ragazza, ma, invece di esserne geloso, decide di prenderlo sotto la sua ala protettrice. Adrian inizia la sua ascesa al successo nell'arte e si trasferisce con Gloria in un lussuoso appartamento. Gloria rimane incinta di Adrian, ma questi, abbagliato dal successo, non sembra pi\u00f9 interessato alla ragazza e la trascura. Dopo aver assunto come aiutante il suo miglior amico, Claudio, Adrian lo allontana in malo modo in seguito ad un alterco con Lulli, nel corso del quale ha preso le parti di quest'ultimo. Iniziano i problemi di Adrian: Gloria perde il bambino, la sua mostra non ottiene il successo sperato, ha un litigio con Lulli e, incontrando il suo vecchio amico Claudio in pessime condizioni, lo ignora.\nDopo la morte di Claudio, Adrian, a corto d'ispirazione, ritorna da Lulli chiedendogli un aiuto e il critico, grazie alle sue conoscenze, lo fa partecipare alla Biennale di Venezia. In realt\u00e0 alla prestigiosa mostra Adrian, sotto consiglio di Lulli, esibisce una copia ingrandita di una scultura del defunto amico Claudio, facendola passare per sua. Venuta a sapere del plagio, Gloria, indispettita dal comportamento di Adrian, si mette contro lo scultore, minacciando di rivelare la cosa alla stampa. \u00c8 chiaro a questo punto che Lulli, ferocemente geloso di Adrian, ha messo a punto un piano diabolico, intenzionato a vendicarsi di entrambi.\nAdrian e Gloria sono oramai uno contro l'altra. Lulli, inoltre, convince Adrian che l'unico modo per fermare Gloria \u00e8 ucciderla. Cos\u00ec il giovane d\u00e0 un appuntamento a Gloria portando con s\u00e9 un'arma datagli da Lulli e la collana, che nel frattempo aveva ritrovato. Dopo un incontro con Adrian, Lulli confessa a Gloria del pericolo a cui sta andando incontro. All'appuntamento, quando Adrian sembra che stia tirando fuori l'arma, l'assistente di Lulli, venuto all'incontro assieme al critico, uccide lo scultore sotto gli occhi di Gloria.\nLulli dice a Gloria che Adrian la voleva uccidere, ma, quando arriva la polizia, la giovane si accorge che Adrian voleva solo restituirle la collana.\nLocation.\nIl film \u00e8 stato girato a Berlino, Torino, Roma, nel centro storico di Civitella del Tronto, a San Mauro e San Lorenzo di Montorio al Vomano, e nei castelli di Moransengo e Rivara."}
{"id": "1278710", "revid": "599013", "url": "https://it.wikipedia.org/wiki?curid=1278710", "title": "Barry Watling", "text": "Carriera.\nTrascorse gran parte della carriera nelle serie minori del campionato inglese, con le maglie del Bristol City F.C., Hartlepool e Notts County, prima di trasferirsi nella North American Soccer League per giocare nei Seattle Sounders. Fu eletto miglior portiere del campionato nel 1974. Dopo due sole stagioni torner\u00e0 in terza divisione inglese per fare la riserva nello Sheffield Wednesday."}
{"id": "1278712", "revid": "1346043", "url": "https://it.wikipedia.org/wiki?curid=1278712", "title": "Vera Farmiga", "text": "Inizia ad ottenere consensi nel 2004, grazie al film indipendente \"Down to the Bone\". La sua carriera cinematografica ha continuato, con ruoli da co-protagonista nel thriller politico \"The Manchurian Candidate\" (2004), nel poliziesco \"The Departed - Il bene e il male\" di Martin Scorsese (2006), nel dramma storico \"Il bambino con il pigiama a righe\" (2008), nel dramma politico \"Una sola verit\u00e0\" (2008), e nel monster movie \"Godzilla II - King of the Monsters\" (2019). Ha guadagnato il plauso della critica nel 2009 con l'interpretazione di Alex Goran nella commedia drammatica \"Tra le nuvole,\" per la quale \u00e8 stata nominata per l'Oscar alla miglior attrice non protagonista, al Premio BAFTA, ai Golden Globe e agli Screen Actors Guild Award.\nHa fatto il suo debutto alla regia con il film drammatico \"Higher Ground\" (2011), in cui ha anche recitato nel ruolo della protagonista. Dal 2013 interpreta il ruolo della demonologa e sensitiva Lorraine Warren nella saga horror \"The Conjuring\". Dal 2013 al 2017 Vera Farmiga ha inoltre interpretato il ruolo di Norma Bates nella serie televisiva \"Bates Motel\", per cui ha ricevuto una candidatura all'Emmy Award e ha vinto un Saturn Award.\nBiografia.\nSeconda dei sette figli di Mykhailo e Luba, due immigrati ucraini, fino all'et\u00e0 di sei anni non ha mai parlato inglese, avendo trascorso l'infanzia in una comunit\u00e0 di immigrati ucraini. Ha partecipato a un tour di danzatori folk del suo paese d'origine. Una delle sue sorelle minori, Taissa, \u00e8 anch'essa attrice. Da sempre appassionata di arti visive, inizialmente era intenzionata a diventare optometrista, ma dopo aver frequentato la Syracuse University \u00e8 nata in lei la passione per la recitazione.\nNel 1996 debutta a Broadway e l'anno seguente prende parte al film tv \"La piccola Rose\". Nel 1998 ottiene un ruolo nel film \"Il tempo di decidere\" e in seguito in \"Autumn in New York\" e \"15 minuti - Follia omicida a New York\". Dopo alcuni lavori minori e televisivi, Jonathan Demme le affida un ruolo in \"The Manchurian Candidate\". Grazie alla crescente visibilit\u00e0 lavora in \"Complicit\u00e0 e sospetti\" di Anthony Minghella e in \"The Departed - Il bene e il male\" di Martin Scorsese.\nNel 2007 recita al fianco di Sam Rockwell in \"Joshua\", mentre nel 2008 interpreta la madre del piccolo protagonista del film \"Il bambino con il pigiama a righe\", basato sull'omonimo romanzo di John Boyne, per il quale vince un British Independent Film Awards 2008 come miglior attrice.\nNel 2009 \u00e8 la madre adottiva di Esther, protagonista di \"Orphan\" di Jaume Collet-Serra; sempre nel 2009 recita al fianco di George Clooney in \"Tra le nuvole\", di Jason Reitman. Per quest'ultima interpretazione ottiene una candidatura ai Golden Globe e agli Oscar 2010 come miglior attrice non protagonista. Debutta nella regia con la pellicola indipendente \"Higher Ground\", presentata al Sundance Film Festival.\nNel 2013 e nel 2021 interpreta Lorraine Warren nei film horror di James Wan \"L'evocazione - The Conjuring\", \"The Conjuring - Il caso Enfield\", \"The Nun - La vocazione del male\", \"Annabelle 3\" e \"The Conjuring - Per ordine del diavolo\". Dal 2013 al 2017 ottiene il plauso della critica grazie all'interpretazione di Norma Bates nelle cinque stagioni della serie tv \"Bates Motel\", per la quale nel 2013 riceve anche un Saturn Award come miglior attrice protagonista di una serie televisiva. Nel corso delle cinque stagioni riceve altre due candidature ai Saturn Award e una ai Premi Emmy.\nNel 2017 \u00e8 la protagonista di uno dei 10 episodi della serie televisiva antologica \"Philip K. Dick's Electric Dreams\", basata sui racconti di Philip K. Dick. Nel 2018 \u00e8 la protagonista accanto a Liam Neeson di \"L'uomo sul treno - The Commuter\" diretto da Jaume Collet-Serra.\nVita privata.\nL'attrice \u00e8 stata sposata con l'attore francese Sebastian Roch\u00e9, conosciuto sul set della serie televisiva \"Roar\". Il matrimonio \u00e8 durato dal 1997 al 2004. Nel settembre del 2008 si \u00e8 sposata con Renn Hawkey, carpentiere ed ex tastierista del gruppo musicale Deadsy. La coppia ha due figli: Fynn Hawkey (2009) e Gytta Lubov Hawkey (2010).\nDoppiatrici italiane.\nNelle versioni in italiano dei suoi film, Vera Farmiga \u00e8 stata doppiata da: \nRiconoscimenti.\nSatellite Award\nMTV Movie Awards\nRotten Tomatoes\nEmpire Awards\nLos Angeles Film Critics Association \nBritish Independent Film Awards\nAlliance of Women Film Journalists\nAwards Circuit Community Awards\nBendFilm Festival\nBoston Film Festival\nBoston Society of Film Critics Awards\nCritics Choice Award\nCentral Ohio Film Critics Association\nChicago Film Critics Association Awards\nCinEuphoria Awards\nCritics Choice Television Awards\nDallas-Fort Worth Film Critics Association Awards\nDenver Film Critics Society\nDetroit Film Critics Society\nDublin Film Critics Circle Awards\nFangoria Chainsaw Awards\nFilm Independent Spirit Awards"}
{"id": "1278713", "revid": "12222", "url": "https://it.wikipedia.org/wiki?curid=1278713", "title": "Voli charter", "text": ""}
{"id": "1278718", "revid": "38120", "url": "https://it.wikipedia.org/wiki?curid=1278718", "title": "Best Casino Royale", "text": "Best Casino Royale \u00e8 una raccolta del gruppo italiano Casino Royale, pubblicato nel 2002 dalla Universal Music."}
{"id": "1278719", "revid": "767487", "url": "https://it.wikipedia.org/wiki?curid=1278719", "title": "Bianco e nero (film 2008)", "text": "Bianco e nero \u00e8 un film del 2008 diretto da Cristina Comencini, con Fabio Volo, Ambra Angiolini e A\u00efssa Ma\u00efga.\n\u00c8 stato distribuito nelle sale cinematografiche l'11 gennaio 2008.\nTrama.\nElena \u00e8 una professionista, sposata e con una bambina, che lavora in un'organizzazione che si occupa dell'Africa e cerca di fronteggiare episodi di razzismo. Suo marito Carlo, che si occupa di elettronica, \u00e8 completamente disinteressato al mondo della moglie. Costretto a partecipare a una conferenza per la presentazione di una campagna di sensibilizzazione sui problemi del continente africano, vi conosce Nadine, la bella moglie senegalese del collega di Elena. Tra i due nasce una complicit\u00e0, che sfocer\u00e0 presto in un amore travolgente, che legher\u00e0 le difficolt\u00e0 della relazione extra-coniugale a quelle di un amore inter-etnico, mettendo a nudo tutte le paure e i pregiudizi pi\u00f9 o meno velati verso le persone di etn\u00eca diversa, a partire proprio dall'emancipata Elena, ma anche da parte della comunit\u00e0 degli stranieri, chiusa in se stessa alla pari della societ\u00e0 \"dei bianchi\"."}
{"id": "1278720", "revid": "123303746", "url": "https://it.wikipedia.org/wiki?curid=1278720", "title": "Pablo Garc\u00eda", "text": "Carriera.\nClub.\nPablo Garc\u00eda inizi\u00f2 la carriera professionistica nel Montevideo Wanderers, prima di passare all'Atl\u00e9tico Madrid nel 1997. Con i \"Colchoneros\", tuttavia, non ha mai disputato una partita ufficiale, giocando solo con l\"'Atl\u00e9tico B\".\nIn seguito, nel 2000 si trasfer\u00ec in Italia, prima al Milan e poi (in prestito) al .\nDopo essere ritornato in Spagna nel 2002 e aver giocato nell'Osasuna per tre stagioni, le sue prestazioni convinsero il ad acquistarlo. Presto divenne la prima scelta dei madrileni al posto del danese Thomas Gravesen. Tuttavia, anche a causa di alcuni sfortunati infortuni, Garc\u00eda non fu in grado di mantenere il posto da titolare. Nella stagione 2006-2007 Pablo Garc\u00eda non rientr\u00f2 pi\u00f9 nei piani del nuovo allenatore delle \"merengues\" Fabio Capello, cos\u00ec dovette cercarsi una nuova squadra.\nIl 29 agosto 2006 si accas\u00f2 in prestito al Celta Vigo e l'anno seguente viene nuovamente girato in prestito dal Real alla neopromossa Real Murcia. Al termine della stagione viene rilasciato dal Real Madrid e si trasferisce in Grecia, al PAOK.\nNazionale.\nCon la Nazionale uruguaiana Pablo Garc\u00eda ha disputato i Mondiali 2002, dove l'Uruguay fu eliminato al primo turno, e le qualificazioni ai Mondiali 2006 dove l'Uruguay non riusc\u00ec a qualificarsi dopo lo spareggio con l'Australia (1-0, 0-1, 2-4 dcr).\nHa partecipato alla Coppa America 2007, dove ha segnato un gol da fuori area contro il Venezuela nei quarti di finale e dove l'Uruguay \u00e8 stato eliminato dal Brasile in semifinale dopo i rigori (suo uno degli errori dal dischetto)."}
{"id": "1278722", "revid": "446353", "url": "https://it.wikipedia.org/wiki?curid=1278722", "title": "Comandante Cigala Fulgosi (P 490)", "text": ""}
{"id": "1278726", "revid": "10328367", "url": "https://it.wikipedia.org/wiki?curid=1278726", "title": "Mahackala", "text": ""}
{"id": "1278727", "revid": "842", "url": "https://it.wikipedia.org/wiki?curid=1278727", "title": "Terza Legge di Keplero", "text": ""}
{"id": "1278728", "revid": "339392", "url": "https://it.wikipedia.org/wiki?curid=1278728", "title": "Matt Kiichi Heafy", "text": ""}
{"id": "1278729", "revid": "110157", "url": "https://it.wikipedia.org/wiki?curid=1278729", "title": "Rosental an der Kainach", "text": "Rosental an der Kainach \u00e8 un comune austriaco di 1 728 abitanti nel distretto di Voitsberg, in Stiria."}
{"id": "1278731", "revid": "10328412", "url": "https://it.wikipedia.org/wiki?curid=1278731", "title": "Baia Domitia", "text": ""}
{"id": "1278732", "revid": "380654", "url": "https://it.wikipedia.org/wiki?curid=1278732", "title": "Rosa Mendes", "text": "Carriera.\nWorld Wrestling Entertainment (2007\u20132015).\nOhio Valley Wrestling (2007\u20132008).\nPartecip\u00f2 al contest \"Diva search\", ma nonostante l'eliminazione, la WWE decise comunque di offrirle un contratto di sviluppo per la OVW. In OVW Milena inizi\u00f2 a fare da manager a Mike Kruel e si mise in evidenza nelle competizioni femminili. Vinse alcuni match singoli e diversi match di coppia ed ebbe anche una faida con la OVW Women's Champion ODB. IL 19 settembre in una Battle Royal valido per l'OVW Women's Championship Roucka batt\u00e9 Katie Lea, Josie, Melody, Serena e la campionessa in carica ODB conquistando per la prima volta la cintura. Lo perse nella puntata del 23 febbraio in favore di Katie Lea.\nGli esordi (2008\u20132010).\nNella puntata di \"Raw\" del 24 novembre 2008 la Rou\u010dka si proclama la fan numero uno di Beth Phoenix, debuttando quindi come \"heel\". Per qualche settimana continua a supportare la Phoenix che al tempo era campionessa femminile. Nella puntata di Raw del 22 dicembre, Santino Marella presenta la ragazza con il nome di Rosa Mendes. Da quel momento in poi, Rosa interviene nei match di Beth e attacca la prima sfidante al titolo Melina. La settimana successiva, Rosa viene bandita dagli eventi WWE per i continui attacchi a Melina. Tuttavia, la Mendes ignorer\u00e0 i ban e attaccher\u00e0 nuovamente Melina durante un'entrata. Fa il suo debutto sul ring in un 18-diva tag team match il 30 marzo 2009, dove la sua squadra perde. A WWE Wrestlemania XXV, Rosa partecipa alla Divas Battle Royal che viene per\u00f2 vinta da Santina Marella. Nella puntata di Superstars dell'11 giugno, Rosa Mendes vince per la prima volta in coppia con Beth Phoenix contro Brie Bella e Nikki Bella. Il 15 giugno a Raw, perde contro Mickie James. Il 20 luglio, insieme ad Alicia Fox batte Gail Kim e Kelly Kelly. Nell'agosto 2009, abbandona Beth per diventare la manager di Carlito. Il 31 agosto a Raw, perde una battle royal in favore di Beth Phoenix. Il 28 settembre a Raw, Rosa viene sconfitta da Mickie James.\nIl 12 ottobre 2009, Rosa viene spostata dal roster di Raw a quello di ECW. Fa il suo debutto il 20 ottobre, in un segmento nel backstage insieme a Tiffany. Nella puntata di ECW del 3 novembre, inizia una storia d'amore con Zack Ryder (Kayfabe) e inizia a distrarlo continuamente nei suoi match. Il 25 novembre, diventa ufficialmente sua manager anche se Ryder non riuscir\u00e0 a conquistare l'ECW Championship. Nella puntata del 16 febbraio 2010 di ECW, l'ultima puntata, provano ad interferire nel main event, un match valido per il titolo ECW fra Ezekiel Jackson e Christian ma vengono fermati da Tiffany. A Superstars, il 25 febbraio, viene detto che Ryder \u00e8 stato spostato nel roster di Raw, mentre Rosa Mendes, in quello di Smackdown. Il 5 aprile a Raw, perde una battle royal in favore di Eve Torres.\nAssistente dei Col\u00f3ns (2010\u20132013).\nRosa Mendes passa al roster di SmackDown il 27 aprile 2010 durante la Supplemental Draft. Debutta a Superstars il 6 maggio, in un match contro la Women's Champion Beth Phoenix, perdendolo. Il 14 maggio a Smackdown ha un'opportunit\u00e0 per il titolo ma Vickie Guerrero decide di farla uscire dal ring e metterci le Lay-Cool, che vincono, diventando co-Women's Champions. Il 4 giugno a Smackdown, perde contro Kelly Kelly. Il 7 giugno a Raw, perde una battle royal in favore di Maryse. Il 25 giugno a Smackdown, perde ancora da Kelly Kelly. Passa poi dalla parte dei face debuttando come face il 19 settembre in un tag match con Kelly Kelly contro Michelle McCool e Layla perdendo. Il 3 dicembre a Smackdown, perde contro Layla. Il 25 febbraio a Smackdown, batte Layla per squalifica. Il 4 marzo a Smackdown, Rosa e Beth perdono contro le LayCool. Il 23 marzo, Rosa e Kelly Kelly vengono sconfitte dalle LayCool. Il 17 giugno a Smackdown, insieme ad Alicia Fox e Tamina battono AJ Lee, Kaitlyn e Natalya, effettuando un Turn Heel. Il 23 giugno a Superstars, si svolge il re-match con il trio face vincente. Il 15 luglio, perde contro Kelly Kelly. Il 1\u00ba agosto, a Raw, Rosa partecipa alla battle royal per decretare la prima sfidante al WWE Divas Championship ma viene eliminata. Il 10 ottobre, insieme a Tamina perde contro Eve Torres e Kelly Kelly. Nella puntata di Raw Halloween del 31 ottobre, Rosa partecipa alla battle royal in costume nella quale era in palio lo status di prima sfidante al Divas Title ma viene eliminata.\nNel mese di novembre svolge il ruolo di manager di Primo e Epico, accompagnandoli in tutti i match prima, durante e dopo il loro unico regno da WWE Tag Team Champions. I tre vengono affiancati, per un breve periodo, anche da Abraham Washington, che poi li tradir\u00e0 in favore dei PrimeTime Players (Darren Young e Titus O'Neil). Rosa, Primo e Epico effettuano dunque un Turn Face e iniziano un feud con i tre uomini di colore. Tuttavia, dopo aver finito il feud con i PrimeTime Players, ne iniziano un altro con i fratelli Uso e compiono un Turn Heel. Il 20 agosto non riesce a diventare la nuova contendente al titolo perdendo una battle royal, in favore di Kaitlyn. Nel live event di Raw batte la Divas Champion Layla, ricevendo cos\u00ec il suo primo Divas Championships match, dove ne esce sconfitta. A partecipa al \"Santa's Helper\" No.1 Contender's Diva Battle Royal, ma viene eliminata da Natalya. Il 18 dicembre a Raw, insieme a Tamina Snuka, Aksana ed Eve Torres perdono contro Kaitlyn, Layla, Alicia Fox e Natalya. Il 25 gennaio a Smackdown, perde contro Natalya. Il 18 febbraio a Raw, insieme a Primo ed Epico perde contro Brodus Clay, Tensai e Naomi. Nella puntata di Saturday Morning Slam del 27 aprile, insieme a Primo ed Epico, perdono ancora contro The Great Khali, Hornswoggle e Natalya. In seguito si prende una pausa di due mese per questioni personali presso la sua abitazione a Costa Rica.\nVarie faide (2013\u20132015).\nRosa Mendes \u00e8 tornata e ha fatto la sua apparizione in televisione da due mesi dall'ultima nella puntata di NXT del 25 luglio, dove lei e le altre Divas si sono congratulate con Paige, che \u00e8 diventata la prima NXT Women's Champion. Nella puntata di Raw del 26 agosto, ritorna come ballerina e valletta one-night only di The Miz. Il 7 ottobre a Raw, insieme ad Aksana e Alicia Fox perde contro Natalya, Eva Marie e JoJo. In seguito appare sporadicamente negli show televisivi e negli eventi live finch\u00e9 in vista delle Survivor Series si schiera contro le ragazze di Total Divas insieme alla campionessa AJ Lee e alle altre divas non presenti nel reality, nominate per l'occasione True Divas. La rivalit\u00e0 porta a due match ad eliminazione, il primo disputato alle Survivor Series e il rematch la sera seguente a Raw, dove le Total Divas si sono imposte entrambe le volte. A WrestleMania XXX, compete nel Vickie Guerrero Invitational match per il WWE Divas Championship non riuscendo a vincere la corona. Torna il 23 giugno a \"Raw\" in aiuto di Stephanie McMahon, insieme a Layla e Alicia Fox durante il match contro Vickie Guerrero. L'8 luglio a \"Main Event\" Rosa Mendes assieme a Eva Marie, Summer Rae, Naomi, Natalya e Cameron sconfigge Nikki Bella in un six-on-one handicap match.\nNel mese di settembre, Rosa effettua un turn face dopo la season premi\u00e8re della terza stagione di Total Divas, dove la Mendes ne far\u00e0 parte a partire dalla terza stagione del reality.\nInizia un'alleanza con Natalya, iniziata da quando Rosa \u00e8 ritornata nella federazione dopo la sua pausa dalla riabilitazione. Le due combattono il loro primo match da coppia nella puntata di \"Main Event\" del 2 settembre, dove vengono sconfitte dalle Slayers (Layla e Summer Rae), dopo che la Mendes si era presa il cambio da sola. Combattono ancora insieme nella puntata di \"Raw\" dell'8 settembre ma vengono nuovamente sconfitte da AJ Lee e Paige. Alle Survivor Serier diventa la nuova valletta di Fandango.\nNella puntata di Raw del 13 aprile, prende parte alla Divas N\u00b01 Contender Battle Royal vinta da Paige. Nella stessa puntata, viene scaricata da Fandango. Nella puntata di Raw del 27 aprile, si traveste come un membro dei Rosebuds, distraendo Fandango e facendolo perdere nel suo match contro Adam Rose. Dopo il match, afferma di essere la sua nuova valletta, seguito poi da un bacio tra la Mendes e Rose, sotto lo sguardo incredulo di Fandango.\nIl 6 agosto 2015 Rosa comunica alla WWE di volersi prendere un periodo di pausa per maternit\u00e0.\nVita privata.\nMilena Rou\u010dka \u00e8 fidanzata dal 2011 con il cantante statunitense Bobby Schubenski; la coppia ha una figlia, Jordan Elizabeth, nata il 13 febbraio 2016."}
{"id": "1278734", "revid": "767487", "url": "https://it.wikipedia.org/wiki?curid=1278734", "title": "Salla (Maria Lankowitz)", "text": "Salla \u00e8 una frazione di 287 abitanti del comune austriaco di Maria Lankowitz, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Maria Lankowitz assieme all'altro comune soppresso di G\u00f6\u00dfnitz."}
{"id": "1278737", "revid": "287204", "url": "https://it.wikipedia.org/wiki?curid=1278737", "title": "Bithia (Bibbia)", "text": "Bithia, in ebraico Batya (letteralmente \"figlia di Dio\"), \u00e8 un personaggio dell'Esodo, secondo la narrazione della Midrash (il testo biblico infatti non riferisce il suo nome). \u00c8 la madre adottiva di Mos\u00e8, la principessa egizia che lo trov\u00f2 sulle rive del Nilo.\nNella Bibbia e nel Midrash.\nNel racconto biblico \u00e8 definita come figlia del faraone senza essere mai chiamata per nome. Il Midrash la chiama Bithia per la compassione con la quale salv\u00f2 Mos\u00e8 dal fiume Nilo. Viene descritta come una donna pia e affettuosa, che voleva ripulirsi nel Nilo dall'idolatria egiziana. Viene menzionata nel libro delle Cronache (1, 4:18) come moglie di Mered, della trib\u00f9 di Giuda, identificato nel Midrash come Caleb, uno dei dodici esploratori mandati nella terra promessa. Il Midrash riferisce inoltre che Bithia non fu colpita da nessuna delle dieci piaghe e fu l'unica primogenita a non rimanere uccisa nella decima.\nNell'Islam.\nNel Corano, Bithia \u00e8 chiamata moglie del faraone, nel hadith viene denominata Asiyah, una delle quattro \u201cdonne migliori\u201d.\nNei film.\nNella cinematografia viene spesso ritratta come sorella del faraone, per mostrare meglio la relazione parentale fra Mos\u00e8 e la famiglia reale. Nel film \"I dieci comandamenti\" (1956) \u00e8 ritratta come figlia di Ramses I e sorella di Sethi, il faraone che amer\u00e0 Mos\u00e8 come un figlio e vorr\u00e0 farlo suo erede. Il marito \u00e8 morto prematuramente, lasciandola senza figli.\n\u00c8 descritta come una donna compassionevole ed eroica che lascia tutto per seguire il sogno del figlio adottivo, seguendolo perfino nell'Esodo deserto. Prende parte alla prima Pasqua, celebrata prima della partenza. Abbandona il comodo posto nella sua lettiga per aiutare gli israeliti pi\u00f9 deboli durante la traversata del mar Rosso. Quando Ramses ordina ai suoi carri di inseguire gli ebrei, Bithia cerca di fermarli. Il suo futuro marito, Mered, la dissuade per\u00f2 da quest'azione eroica ma suicida. Quando gli egiziani vengono travolti dai flutti del mare, Bithia si addolora per la loro morte e viene confortata da Mered, una reazione senza dubbio pi\u00f9 umana di quella narrata dall'Esodo di Miriam e delle altre donne che ballano e cantano per la loro morte.\nNel film d'animazione \"Il principe d'Egitto\", Bithia \u00e8 la moglie di Sethi e la madre di Ramses."}
{"id": "1278738", "revid": "110157", "url": "https://it.wikipedia.org/wiki?curid=1278738", "title": "Sankt Johann-K\u00f6ppling", "text": "Sankt Johann-K\u00f6ppling \u00e8 stato un comune austriaco nel distretto di Voitsberg, in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di Hallersdorf, Hausdorf, K\u00f6ppling, Moosing, Neudorf bei Sankt Johann e Sankt Johann ob Hohenburg sono state aggregate al nuovo comune di S\u00f6ding-Sankt Johann assieme all'altro comune soppresso di S\u00f6ding."}
{"id": "1278743", "revid": "991694", "url": "https://it.wikipedia.org/wiki?curid=1278743", "title": "NoFX", "text": ""}
{"id": "1278746", "revid": "767487", "url": "https://it.wikipedia.org/wiki?curid=1278746", "title": "Sankt Martin am W\u00f6llmi\u00dfberg", "text": "Sankt Martin am W\u00f6llmi\u00dfberg \u00e8 un comune austriaco di 813 abitanti nel distretto di Voitsberg, in Stiria."}
{"id": "1278747", "revid": "767487", "url": "https://it.wikipedia.org/wiki?curid=1278747", "title": "Le ragioni dell'aragosta", "text": "Le ragioni dell'aragosta \u00e8 un film del 2007 diretto da Sabina Guzzanti e interpretato da un cast corale che vede, oltre alla stessa Guzzanti, anche Pier Francesco Loche, Francesca Reggiani, Cinzia Leone, Antonello Fassari e Stefano Masciarelli.\nLa pellicola, girata come un falso documentario, riunisce gran parte dei comici protagonisti di \"Avanzi\", programma televisivo italiano dei primi anni 90 del XX secolo.\nTrama.\nLo storico cast di \"Avanzi\", chiamato a raccolta da Sabina Guzzanti, si ritrova a distanza di quindici anni nella borgata di Su Pallosu, nella Sardegna occidentale: scopo della rimpatriata \u00e8 l'allestimento di uno spettacolo teatrale, onde sensibilizzare l'opinione pubblica circa la crisi in cui versano i pescatori di aragoste nell'isola. Nel corso della preparazione dell'opera e dell'inevitabile ricordo dei vecchi tempi, ognuno degli amici rivela il proprio lato privato, i sogni, le ossessioni e le debolezze."}
{"id": "1278748", "revid": "110157", "url": "https://it.wikipedia.org/wiki?curid=1278748", "title": "S\u00f6ding", "text": "S\u00f6ding \u00e8 una frazione di 2 193 abitanti del comune austriaco di S\u00f6ding-Sankt Johann, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Sankt Johann-K\u00f6ppling per costituire il nuovo comune di S\u00f6ding-Sankt Johann."}
{"id": "1278750", "revid": "110157", "url": "https://it.wikipedia.org/wiki?curid=1278750", "title": "S\u00f6dingberg", "text": "S\u00f6dingberg \u00e8 una frazione di 823 abitanti del comune austriaco di Geistthal-S\u00f6dingberg, nel distretto di Voitsberg, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Geistthal per costituire il nuovo comune, del quale S\u00f6dingberg \u00e8 il capoluogo."}
{"id": "1278751", "revid": "2091899", "url": "https://it.wikipedia.org/wiki?curid=1278751", "title": "Basilica di Sant'Agata (Asciano)", "text": "La basilica di Sant'Agata \u00e8 il principale luogo di culto cattolico di Asciano, in provincia di Siena; su di essa insiste l'omonima parrocchia, appartenente dall'arcidiocesi di Siena-Colle di Val d'Elsa-Montalcino.\nStoria.\nLa chiesa venne costruita a partire dall'XI secolo e, dal 1040, subentr\u00f2 con il titolo di pieve, ed il ruolo di chiesa battesimale, all'antica pieve di Sant'Ippolito in Sessiano, situata poco fuori dall'abitato di Asciano. Tra il XII e il XIII secolo, la chiesa venne ampliata, con la costruzione, in un semplice stile gotico, di un'ampia navata, raccordata alla struttura originaria (che era a pianta a croce greca) tramite tre arcate nella parete fondale.\nLa chiesa divenne collegiata nel 1542. I pi\u00f9 importanti interventi di restauro che la caratterizzarono furono eseguiti rispettivamente nel 1885 e nel 1955; in occasione del primo, vennero demoliti gli elementi barocchi (inclusi i sette altari) e venne realizzato un apparato decorativo revivalista, mentre con il secondo, l'edificio venne ricondotto ad uno stile presumibilmente vicino a quello originario.\nIl 31 luglio 1991, papa Giovanni Paolo II ha elevato la collegiata alla dignit\u00e0 di basilica minore.\nDescrizione.\nEsterno.\nEsternamente, la basilica di Sant'Agata \u00e8 caratterizzata dalla facciata dell'aula gotica, il cui paramento murario \u00e8 costituito da blocchi squadrati di travertino, la quale \u00e8 preceduta da un'ampia scalinata. Il prospetto \u00e8 diviso in due ordini da un sottile cornicione; in quello inferiore, si aprono tre arcate cieche a sesto acuto, con quella centrale corrispondente al portale che d\u00e0 accesso alla chiesa; in quello superiore, invece, vi sono il rosone circolare e, lungo i due spioventi, una decorazione ad archetti.\nAlla destra della basilica, si eleva la torre campanaria. A pianta quadrata, \u00e8 in blocchi di travertino quadrati con elementi in mattoncini rossi; tra questi, la decorazione merlata sulla sommit\u00e0 e le grandi arcate a tutto sesto, una per lato, con le quali la cella campanaria si apre sull'esterno.\nPosteriormente, vi \u00e8 il capocroce romanico, risalente all'XI secolo; all'incrocio tra i due bracci del transetto e l'abside, vi \u00e8 il tiburio, che esternamente ha forma ottagonale, in blocchi di travertino e decorazione ad archetti pensili; alla sommit\u00e0, vi \u00e8 la lanterna in cotto, in stile rinascimentale.\nInterno.\nL'interno della basilica, con pianta a croce latina, ha assunto l'attuale aspetto in seguito ai restauri del 1955, volti ad eliminare elementi successivi rispetto alla struttura originaria della chiesa; pertanto, essa si presenta in uno scarno stile romanico nel capocroce (dell'XI secolo) e gotico nell'aula (XII-XIII secolo).\nQuest'ultima \u00e8 costituita da un unico ambiente coperto con soffitto a capriate lignee e illuminato dalle alte monofore ogivali delle pareti laterali, e dal rosone della controfacciata. Lungo la parete di destra, un arco immette nel battistero, costituito da un'absidiola novecentesca, il cui accesso \u00e8 chiuso da una cancellata. Nella parete di fondo, tre archi (quello centrale pi\u00f9 ampio, i due laterali, simmetrici, pi\u00f9 stretti) collegano l'aula al capocroce. Nei pressi dell'arco di sinistra, inglobato nella parete, vi \u00e8 il sarcofago della serva di Dio Teresa Francini Naldi, in marmo, poggiante su colonnine.\nIl capocroce \u00e8 costituito dalla struttura originaria dell'XI secolo. Il transetto \u00e8 formato da due bracci simmetrici, a pianta rettangolare e coperti con volta a crociera, ciascuno con un'absidiola che si apre non nella parete fondale, ma in quella opposta rispetto all'aula. Nel braccio sinistro, trova luogo una pala ottocentesca, proveniente da un polittico smembrato, raffigurante \"Sant'Antonio di Padova con Ges\u00f9 Bambino\". La crociera \u00e8 coperta dal tiburio, che internamente presenta una calotta semisferica innestata su un tamburo cilindrico decorato da un pronunciato cornicione e da esili colonnine.\nL'abside, semicircolare e illuminata da una monofora centrale, \u00e8 preceduta da una campata a pianta rettangolare, coperta con volta a crociera.\nNella basilica non vi \u00e8 organo a canne.\nOpere d'arte.\nNell'aula, trovano luogo alcune opere pittoriche. Sulla parete di destra, nei pressi della parete di fondo, vi \u00e8 l'affresco \"Madonna in trono col Bambino tra gli arcangeli Raffaele e Michele, e donatore\" opera che venne alla luce durante i restauri del 1955 ed attribuita a Giovanni Antonio Bazzi, detto il Sodoma, oppure a Girolamo del Pacchia. A met\u00e0 della parete opposta, vi \u00e8 un tondo del Sodoma raffigurante la \"Deposizione di Cristo\", facente parte di un dipinto pi\u00f9 ampio, andato perduto.\nNei pressi del sarcofago di Teresa Francini Naldi, vi \u00e8 la pala \"Madonna in trono tra i santi Barnardino da Siena e Agata\", che venne dipinta da Francesco Vanni nel 1600 circa: all'interno di un complesso architettonico del quale si vedono solo alcuni particolari, la Madonna \u00e8 seduta sopra un alto piedistallo, con in braccio il Bambino Ges\u00f9; ai suoi lati, inginocchiati, i due santi e, seduto su di un gradino, in basso, un angelo musicante. La pala costituisce un'importante testimonianza in quanto riecheggia una perduta pala di Rosso Fiorentino di cui resta solo il \"Putto che suona\" (1520), presso la Galleria degli Uffizi. In controfacciata, ai lati del portale, trovano luogo due acquasantiere, costituite da una conchiglia marmorea barocca innestata su una base metallica moderna; sulla parete, poi, vi \u00e8 una lapide che ricorda l'erezione a basilica della chiesa, avvenuta il 31 luglio 1991 per volere di papa Giovanni Paolo II.\nIl presbiterio ospita al centro l'altare maggiore, in pietra serena, dietro al quale vi \u00e8 un pregevole \"Crocifisso\" scolpito e dipinto del XV secolo."}
{"id": "1278754", "revid": "287204", "url": "https://it.wikipedia.org/wiki?curid=1278754", "title": "Magdeburg - L'eretico", "text": "Magdeburg - L'Eretico \u00e8 un romanzo del 2005 di Alan D. Altieri, primo atto della trilogia di \"Magdeburg\".\nCon questo suo tredicesimo libro Altieri si discosta nettamente dalle precedenti opere di genere thriller d'azione, per dedicarsi al genere storico-gotico, seppur con leggere contaminazioni fantasy.\nCome in altre opere di Altieri, anche in questo romanzo abbondano duelli all'ultimo sangue, descritti con dovizia di particolari in modo accurato e realistico, che potrebbero disturbare la sensibilit\u00e0 di alcuni lettori per la loro eccessiva crudezza e violenza.\nTrama.\nLa trama si dipana nella Germania del 1630, durante la Guerra dei trent'anni, periodo di inquisizioni contro gli eretici, streghe mandate al rogo, guerre per difendere la Vera Fede Cattolica, carestie, pestilenze e guerre.\nIn questo quadro apocalittico un uomo, l'Eretico senza nome e senza Dio che si fa chiamare Wulfgar, ingaggia la sua solitaria battaglia contro Reinhardt von Dekken, uno dei pi\u00f9 influenti principi tedeschi.A lui si uniranno Mikla, la presunta strega di Wolfengrad, che verr\u00e0 salvata da Wulfgar un attimo prima di essere arsa viva sul rogo per mano dell'Inquisitore Diego Bolanos y Llosa, e Caleb Stark, tenente della temuta Falange di Arnhem, che dapprima ha il compito di trovare e uccidere l'Eretico, ma che poi si unisce a lui.Nel frattempo, si svolgono molte altre storie parallele: la prima, quella di Madre Erika al Monastero di Kolstadt, dove dovr\u00e0 sconfiggere un'entit\u00e0 oscura che si aggira nella biblioteca, l'Inquisitore dei Topi. La seconda, quella di Reinhardt Von Dekken allo Schloss Sonderheim prima e in marcia verso la citt\u00e0 di Kragberg poi. La terza, il viaggio di Jean-Jaques Donatien, Chevalier de la Deveraux, a Magdeburg, dove incontrer\u00e0 il costruttore di lenti Leopold Klein, a cui riveler\u00e0 le vere origini di Wulfgar. La quarta, quella di Alessandro Colonna, cardinale del Vaticano, emissario del Papa presso i principi tedeschi.\nLa narrazione \u00e8 suddivisa in brevi scene, che contribuiscono a dare al libro un taglio molto cinematografico. Tra queste scene si intercalano dei flashback riguardanti il luglio del 1611, anno in cui, nel giorno del matrimonio tra Karl Adrian, fratello di Reinhardt, della famiglia cattolica dei Dekken e Rowena Whilelmina della famiglia luterana dei Sonderheim, si compie un orribile massacro a cui sopravvive solo Reinhardt."}
{"id": "1278755", "revid": "110157", "url": "https://it.wikipedia.org/wiki?curid=1278755", "title": "Stallhofen", "text": "Stallhofen \u00e8 un comune austriaco di 3 096 abitanti nel distretto di Voitsberg, in Stiria; ha lo status di comune mercato (\"Marktgemeinde\")."}
{"id": "1278757", "revid": "124123", "url": "https://it.wikipedia.org/wiki?curid=1278757", "title": "Earl Wilbur Sutherland", "text": ""}
{"id": "1278758", "revid": "767487", "url": "https://it.wikipedia.org/wiki?curid=1278758", "title": "Voitsberg", "text": "Voitsberg \u00e8 un comune austriaco di 9 474 abitanti nel distretto di Voitsberg, in Stiria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\"). Il 1\u00ba gennaio 1952 ha inglobato il comune soppresso di Tregist e il 1\u00ba gennaio 1968 quelli di Arnstein, Kowald, Krems, Lobming, Lobmingberg e Thallein."}
{"id": "1278760", "revid": "1573940", "url": "https://it.wikipedia.org/wiki?curid=1278760", "title": "Pieve di Sant'Ippolito (Asciano)", "text": "La pieve di Sant'Ippolito si trova ad Asciano, in provincia di Siena.\nDescrizione.\nSituata un tempo al di fuori dell'abitato, ed in origine a pianta basilicale, la chiesa \u00e8 oggi di propriet\u00e0 privata e ridotta ad una sola navata.\nUn fonte in travertino di epoca longobarda a tronco di cono, scolpito con semplici arcatelle, oggi conservato nella basilica di Sant'Agata, ad attestare l'antica funzione battesimale che Sant'Ippolito mantenne fino al 998 e che perse, nell'XI secolo, proprio a favore di Sant'Agata.\nL'altar maggiore \u00e8 decorato da un affresco con la \"Madonna col Bambino in trono e i santi Ippolito e Cassiano\", e conserva un'ottocentesca attriubuzione al \"corpus\" di Giacomo Pacchiarotti un pittore minore della scuola senese, e databile al terzo decennio del Cinquecento.\nTuttavia a partire dal 1984 l'affresco \u00e8 stato oggetto di altri studi che avanzavano l'ipotesi di un'attribuzione alla bottega del Pinturicchio. Appare infatti evidente che le figure della sacra Conversazione siano dipinte a pi\u00f9 mani, nessuna delle quali appartenente alla scuola senese. L'opera \u00e8 di straordinaria qualit\u00e0 nel suo complesso e, in special modo, nella figura del Sant\u2019Ippolito; di tecnica pittorica eccezionale e di fisionomia finissima il giovane Santo soldato, rappresentato con mantello e spada, \u00e8 il solo tra i Santi collocati nella nicchia centrale, tutti rivolti alla Madonna, a guardare nella direzione di chi si avvicina all\u2019altare assumendo cos\u00ec una speciale rilevanza nella composizione. Nello sguardo rivolto verso l\u2019osservatore, nei lineamenti di quella figura e nel suo straordinario pregio pittorico, \u00e8 identificabile immediatamente l\u2019autoritratto di un giovane Raffaello Sanzio raffiguratosi con il volto incorniciato dai lunghi capelli e la testa leggermente sporgente in avanti, nella posa ben nota e comune a tutti i pochi autoritratti conosciuti del pittore. Anche il San Paolo appare attribuibile all\u2019urbinate come forse tutte le figure, seppur rimaneggiate, a destra del trono, mentre la Madonna col bambino \u00e8 riconducibile alla mano del Pinturicchio secondo una tipologia pi\u00f9 volte riscontrata in molte opere eseguite dall\u2019artista in Umbria, a Roma ed a Siena. Sempre di scuola umbra ma di mano non identificata sono le figure di San Pietro e di San Cassiano mentre quelle di San Domenico e di Sant\u2019Antonio da Padova sono profondamente rimaneggiate sul finire del cinquecento. Trattasi pertanto di un gruppo di artisti umbri che, viaggiando lungo l'antica Via Lauretana Senese, si fermano presso il convento dei gesuati, noti protettori del Perugino e della sua scuola, ai primissimi del \u2019500, forse nell\u2019anno 1500 stesso, nel corso dei frequenti contatti dei pittori umbri con Siena dove la colta committenza locale, ormai stanca di un\u2019arte di maniera cercava fuori delle sue mura, nell\u2019Umbria col Perugino e nel Nord Italia col Sodoma, nuovi spunti d'innovazione. La collocazione della pieve lungo la via di pellegrinaggio rende ragione del fatto che, ai lati del trono della Madonna, in posizione centrale, si collocano non i Santi Ippolito e Cassiano, cui la chiesa \u00e8 intitolata, ma gli Apostoli Pietro e Paolo, patroni di Roma giacch\u00e9, come tutte le strade che conducono al Santuario Mariano, anche la Lauretana senese era posta sotto la diretta protezione del Vaticano."}
{"id": "1278763", "revid": "709565", "url": "https://it.wikipedia.org/wiki?curid=1278763", "title": "Mario Cassano", "text": "Carriera.\nClub.\n\u00c8 cresciuto nelle formazioni giovanili del . Dal 1999 al 2001 gioca due campionati di Serie D con il Voghera, disputando 35 partite.\nNel 2001, a diciotto anni, si trasferisce alla in Serie A e da portiere della Primavera riesce a giocare 2 partite nel massimo campionato italiano a causa delle assenze di Taglialatela e Manninger. Il suo esordio in Serie A avviene il 28 aprile 2002 in -.\nNell'estate 2002 Cassano si trasferisce all' dove per\u00f2 in tre stagioni colleziona solo 12 presenze. Nella stagione 2005-2006 si \u00e8 trasferito al in Serie B. Ha fatto il suo debutto con la maglia biancorossa il 28 agosto nella partita contro il Catania terminata 1-1. Nel primo campionato \u00e8 stato il portiere titolare riportando ottimi risultati giocando 26 partite. Nel 2006-2007 non ha disputato neanche una gara per via dell'infortunio alla caviglia che lo ha tenuto fuori dal campo per diversi mesi ed al suo ritorno si \u00e8 trovato chiuso nel ruolo di titolare da Ferdinando Coppola.\nNella stagione 2007-2008 \u00e8 ritornato ad essere titolare fra i pali, disputando 38 gare. \u00c8 titolare anche nella stagione successiva, annata in cui c'\u00e8 da segnalare il \"Derby del Ducato\" del 29 marzo, - 1-1, dove si rese protagonista di diversi interventi che salvarono il risultato. Durante la stagione in cui \u00e8 stato anche il Miglior portiere della Serie B secondo la Gazzetta si \u00e8 parlato molto dell'interesse di varie squadre di A e B ed a fine stagione lascia il Piacenza dopo 4 anni e 103 presenze.\nIl 27 luglio 2009 viene acquistato dalla in prestito con diritto di riscatto della met\u00e0 a favore della societ\u00e0 calabrese, che in cambio cede al Christian Puggioni. Fa il suo debutto con la maglia amaranto il 21 agosto nella vittoria per 1-0 contro il .\nNel dicembre 2009 Cassano ha una lite con i tifosi della spinti dalla rabbia delle prestazioni negative e per questo motivo viene mandato fuori rosa e messo sul mercato dalla societ\u00e0 calabrese. Il 13 gennaio 2010 si trasferisce in prestito con diritto di riscatto alla che cede in cambio alla Vincenzo Fiorillo. Alla Sampdoria non gioca neanche una partita e a fine stagione non viene riscattato, tornando cos\u00ec a Piacenza, dove ritorna titolare.\nNonostante le intercettazioni correlate allo scandalo Calcioscommesse Cassano \u00e8 regolarmente in campo nel play-out contro l'AlbinoLeffe che sancisce la retrocessione in Prima Divisione del Piacenza, in questa stagione Cassano totalizza 40 presenze in campionato e una nel play-out con un totale di 63 gol subiti.\nRimane a Piacenza anche la stagione successiva in Prima Divisione, giocando da titolare tutto il girone d'andata (pi\u00f9 una presenza in Coppa Italia Lega Pro). Al termine della stagione rimane svincolato, a causa del fallimento del club emiliano.\nIn carriera ha totalizzato complessivemente 10 presenze in serie A e 124 in serie B.\nNazionale.\nCassano ha ricevuto 12 convocazioni in azzurro (7 in Under-20, giocando 6 partite e 5 in Under-21, senza per\u00f2 mai scendere in campo).\nCalcioscommesse.\nProcedimento ordinario penale presso Cremona.\nNello scandalo del calcio scommesse del giugno 2011, viene citato in un'intercettazione telefonica tra Massimo Erodiani e l'ex giocatore del Antonio Bellavista (entrambi indagati): i due discutono sul fatto che Cassano voglia diecimila euro in pi\u00f9 per partecipare a una combine. Il 9 giugno Cassano scrive un comunicato in cui si dichiara totalmente estraneo ai fatti oggetto della telefonata.\nNel mese di dicembre 2011 il suo nome compare di nuovo nello scandalo del calcioscommesse, durante gli interrogatori dell'ex compagno Carlo Gervasoni che lo cita per combine relative alle partite -Piacenza (stagione 2008-2009), AlbinoLeffe-Piacenza e Atalanta-Piacenza (stagione 2010-2011).\nIn seguito alle accuse, viene arrestato il 4 febbraio 2012. Il 16 febbraio gli vengono concessi gli arresti domiciliari poich\u00e9, essendo stato sospeso dal Piacenza, non esiste rischio di reiterazione del reato.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nProcedimento sportivo sul secondo filone del Calcioscommesse: 5 anni di squalifica.\nL'8 maggio viene deferito dalla Procura federale della Figc (). Gli arresti domiciliari sono poi sostituiti con l'obbligo di firma.\nIl 1\u00ba giugno il procuratore federale Stefano Palazzi richiede per lui 5 anni di squalifica pi\u00f9 preclusione.\nSia il 18 giugno in primo grado che il 6 luglio in secondo grado gli viene confermata la squalifica senza essersi poi appellato al TNAS.\nProcedimento sportivo sul terzo filone del Calcioscommesse: 9 mesi di squalifica.\nIl 26 luglio per il viene deferito dalla procura federale per:\nIl 1\u00ba agosto Palazzi richiede per lui una squalifica pari a 9 mesi in continuazione da sommare ai 5 anni con radiazione del precedente processo.\nSia il 10 agosto in primo grado che il 22 agosto in secondo grado gli viene confermata la squalifica.\nDopo aver fatto ricorso al TNAS il 20 settembre, il 30 aprile 2013 gli viene ancora confermata la squalifica in modo definitivo.\nProcedimento sportivo sul quarto filone del Calcioscommesse: 6 mesi di squalifica.\nIl 10 luglio seguente viene deferito dal procuratore federale Stefano Palazzi per illecito sportivo in riguardo al in relazione alla gara Lazio-Genoa del 14 maggio 2011.\nIl 24 luglio Palazzi chiede per Cassano una squalifica di 1 anno in continuazione.\nIl 2 agosto 2013, Mario Cassano viene condannato in primo grado a 4 mesi si squalifica in continuazione, poi aumentati in appello a 6 mesi per illecito in prosecuzione su richiesta del procuratore Palazzi per un totale di 6 anni ed 3 mesi di squalifica.\nStatistiche.\nPresenze e reti nei club.\n\"Statistiche aggiornate al 1\u00ba giugno 2012.\""}
{"id": "1278766", "revid": "110157", "url": "https://it.wikipedia.org/wiki?curid=1278766", "title": "Albersdorf-Prebuch", "text": "Albersdorf-Prebuch \u00e8 un comune austriaco di 2 028 abitanti nel distretto di Weiz, in Stiria."}
{"id": "1278770", "revid": "767487", "url": "https://it.wikipedia.org/wiki?curid=1278770", "title": "L'ora di punta", "text": "L'ora di punta \u00e8 un film del 2007 scritto e diretto da Vincenzo Marra, presentato in concorso alla 64\u00aa Mostra del Cinema di Venezia.\nTrama.\nFilippo Costa \u00e8 un giovane agente della Guardia di Finanza. Inizialmente sembra volere fare carriera all'interno dell'arma, ma quando si trova di fronte a casi di corruzione comincia a progettare illeciti affari finanziari in grado di fargli guadagnare grosse somme di denaro."}
{"id": "1278771", "revid": "110157", "url": "https://it.wikipedia.org/wiki?curid=1278771", "title": "Anger (Austria)", "text": "Anger \u00e8 un comune austriaco di 4 170 abitanti nel distretto di Weiz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Baierdorf bei Anger, Feistritz bei Anger e Naintsch."}
{"id": "1278774", "revid": "599013", "url": "https://it.wikipedia.org/wiki?curid=1278774", "title": "Mohamed Sarr", "text": "\u00c8 soprannominato \"Momo\".\nCaratteristiche tecniche.\n\u00c8 un difensore centrale forte fisicamente.\nCarriera.\nArriva giovanissimo in Italia, poich\u00e9 a sedici anni viene tesserato dal . Passa poi al , in cui milita per una stagione dove ottiene una sola presenza in campionato e due in Coppa UEFA, dove segna una rete conto il . Successivamente inizia per lui una serie di prestiti in giro per l'Italia e per l'Europa: la prima squadra a beneficiare delle sue prestazioni \u00e8 il Galatasaray, con cui colleziona 7 presenze ed una rete, quindi a gennaio passa all', senza disputare partite, e nell'annata successiva gioca 6 partite con l'Atalanta. L'ultima stagione in prestito la passa al Vittoria, in Serie C1, collezionando 29 presenze.\nPassato allo nel 2005, con la formazione belga gioca competizioni europee per club quali Europa League e Champions League. L'anno successivo viene ceduto in Spagna, all'H\u00e9rcules, dove non riesce a giocare con continuit\u00e0 anche a causa di numerosi problemi fisici.\nNel mercato estivo 2011 passa a titolo definitivo al Genk con cui disputa solo una partita in Champions League prima di trasferirsi all'OFI Creta l'anno seguente."}
{"id": "1278778", "revid": "121484658", "url": "https://it.wikipedia.org/wiki?curid=1278778", "title": "Suddivisione amministrativa del Regno di Sardegna", "text": "In et\u00e0 sabauda, la suddivisione amministrativa del Regno di Sardegna era articolata su diversi livelli amministrativi, la cui organizzazione e denominazione furono soggette a diverse modifiche nel corso del tempo: una particolare influenza sulla riorganizzazione della struttura amministrativa sardo-piemontese ebbe il modello francese adottato in epoca napoleonica, allorquando il Piemonte, il Nizzardo e la Savoia furono inglobati nell'Impero francese.\nIl Piemonte sabaudo.\nSin dal XVII secolo, il Piemonte era stato suddiviso in circoscrizioni dette Province. Tale sistema di ripartizione, poi, in conseguenza delle successive annessioni di nuovi territori, venne, gradualmente, esteso ai nuovi dominii acquisiti dalla casa regnante (parte del Milanese, Genovesato, ecc.).\nLa Sardegna sabauda.\nDopo l'annessione del Regno di Sardegna al Piemonte, una riorganizzazione amministrariva del territorio dell'isola fu attuata attraverso il Regio editto del 4 maggio 1807, con il quale la Sardegna venne suddivisa in quindici Prefetture: Sassari, Alghero, Tempio, Ozieri, Bono, Nuoro, Bosa, Laconi, Oristano, Tortol\u00ec, Sorgono, Mandas, Villacidro, Iglesias e Cagliari. A capo di ciascuna di esse vi era un prefetto che aveva competenze, oltre che amministrative, anche giurisdizionali.\nIl Primo Impero francese.\nA partire dal 1792, durante la Prima Repubblica francese e, poi, durante l'impero di Napoleone I, quando la Francia, in guerra contro tutti gli stati europei estese progressivamente il proprio territorio, le regioni annesse furono organizzate in dipartimenti ricalcanti il modello francese. Con l'avanzata napoleonica sul territorio italiano, furono creati diversi dipartimenti in cui furono ripartiti gli Stati Sardi:\nIl modello francese era articolato su quattro livelli amministrativi: il \"Dipartimento\", l\"Arrondissement\", il \"Cantone\" ed il \"Comune\".\nDivisioni del Regno di Sardegna.\nLa Restaurazione.\nCon la Restaurazione, il Regno di Sardegna ebbe nella \"Divisione\" la sua massima compartimentazione amministrativa.\nLa provvisoria sistemazione territoriale del Regno fu realizzata con l'editto di Vittorio Emanuele I del 7 ottobre 1814, poi rivisto con l'editto del 27 ottobre 1815 susseguente all'incorporazione della Liguria, mentre la riorganizzazione amministrativa definitiva fu sancita il 10 novembre 1818, quando venne stabilmente adottato un modello di compartimentazione basato su quello dell'Impero napoleonico e organizzato, sempre, su quattro livelli amministrativi: la \"Divisione\" corrispondente al Dipartimento francese e amministrata da un Governatore, la \"Provincia\" corrispondente all\"'Arrondissement\", il \"Mandamento\" corrispondente al Cantone, ed il \"Comune\".\nAnche il frazionamento territoriale napoleonico fu in larga misura mantenuto:\nLa Liguria, invece, and\u00f2 a costituire la Divisione di Genova, mentre la Sardegna fu suddivisa in due aree, a sud, la Divisione di Cagliari e, a nord, la Divisione di Sassari. Ciascuna divisione, si \u00e8 detto, era, poi, strutturata in livelli amministrativi minori.\nLa \"Divisione di Savoia\" era formata da otto province:\nLa \"Divisione di Aosta\" constava di una sola provincia:\nLa \"Divisione di Torino\" fu organizzata su cinque province:\nLa \"Divisione di Cuneo\" si componeva di quattro province:\nLa \"Divisione di Alessandria\" era composta da sei province:\nLa \"Divisione di Novara\" era composta da sei province:\nLa \"Divisione di Nizza\" nacque a seguito alla riorganizzazione che fuse la Contea di Nizza con i territori di Sanremo e Oneglia, scorporati dalla Liguria; era composta da tre province:\nLa \"Divisione di Genova\", erede, come Ducato di Genova, della vecchia Repubblica di Genova, con la riorganizzazione amministrativa, cedette Sanremo e Oneglia alla divisione di Nizza; era suddivisa in sette province:\nLa \"Divisione di Sassari\" si componeva di cinque province:\nLa \"Divisione di Cagliari\" era formata da sei province:\nFusione perfetta.\nIl frazionamento territoriale fu riformato dagli editti di Carlo Alberto del 27 novembre 1847 e del 7 ottobre 1848, che si inserirono in due fondamentali eventi storici: la Fusione perfetta del 1847, che abol\u00ec amministrativamente i vecchi Stati del regno, riorganizzando il Paese in uno Stato unitario, e la concessione dello Statuto albertino, che comport\u00f2 una limitata rappresentanza oligarchica. Il nuovo ordinamento, con il citato \"Regio editto per l'Amministrazione dei Comuni e delle Provincie\" del 27 novembre 1847, espanse il sistema amministrativo piemontese a tutto il territorio sabaudo, concesse la personalit\u00e0 giuridica ai due enti superiori ed istitu\u00ec consigli elettivi divisionali e provinciali.\nLe dieci circoscrizioni esistenti venivano riorganizzate in undici divisioni: la divisione aostana, infatti, veniva abrogata ed unita a quella torinese, anche la divisione della Savoia veniva soppressa ed il suo territorio suddiviso in due nuove divisioni, infine, veniva istituita in Sardegna una terza divisione. Dal 1848, il Regno risult\u00f2, dunque, composto da:\nDivisione di Torino.\nNel 1848, la Divisione di Torino assorb\u00ec il territorio della soppressa \"Divisione di Aosta\" e fu riorganizzata su sei province:\nDivisione di Alessandria.\nLa Divisione di Alessandria era composta da sei province:\nDivisione di Cuneo.\nLa Divisione di Cuneo si componeva di quattro province:\nDivisione di Genova.\nLa Divisione di Genova era organizzata in sette province:\nDivisione di Nizza.\nLa Divisione di Nizza era formata da tre province:\nDivisione di Novara.\nLa Divisione di Novara era composta da sei province:\nDivisione di Annecy.\nLa Divisione di Annecy si componeva di tre province:\nDivisione di Chamb\u00e9ry.\nLa Divisione di Chamb\u00e9ry era formata da quattro province:\nDivisione di Sassari.\nLa Divisione di Sassari si componeva di quattro province:\nDivisione di Nuoro.\nLa Divisione di Nuoro fu istituita ex novo con la Legge n. 807 del 12 agosto 1848, a seguito della \"fusione perfetta\" della Sardegna al Piemonte, ed era composta da tre province:\nDivisione di Cagliari.\nLa Divisione di Cagliari era formata da quattro province:\nProvince sabaude del 1859.\nNel 1859, nel corso della seconda guerra di indipendenza, fu emanato il Decreto Rattazzi, che riorganizz\u00f2 la struttura amministrativa dello stato sabaudo e ridenomin\u00f2 le vecchie circoscrizioni secondo una terminologia, che, poi, sar\u00e0 estesa al futuro Regno d'Italia. Nello specifico, venivano mantenuti i quattro livelli amministrativi, ma veniva in parte modificata la loro denominazione. Quindi, la Divisione divenne \"Provincia\" la vecchia Provincia divenne \"Circondario\", mentre restarono invariati il \"Mandamento\" ed il \"Comune\". La compartimentazione territoriale albertina fu in gran parte mantenuta da re Vittorio Emanuele II, salvo la soppressione della circoscrizione nuorese, i cui comuni, con il Decreto Rattazzi, furono redistribuiti fra i due residui capoluoghi sardi. In base alla riforma, dunque, le nuove Province erano dieci:\nLa \"Provincia di Nizza\" si compose di tutte le vecchie province, ormai denominate circondari, appartenute alla Divisione di Nizza. Dopo la cessione alla Francia di gran parte del territorio nizzardo, ovvero del circondario di Nizza (eccettuate Briga e Tenda), ci\u00f2 che restava della provincia (i circondari di Porto Maurizio e Sanremo) and\u00f2 a formare la provincia di Porto Maurizio.\nLa \"Provincia di Alessandria\" ricomprese, come circondari, tutte le vecchie province della Divisione di Alessandria, perdendo il solo circondario di Voghera (passato alla provincia di Pavia, in seguito all'annessione della Lombardia), ma con l'aggiunta del circondario di Novi.\nNella \"Provincia di Torino\" entrarono a far parte, come circondari, tutte le vecchie province della Divisione di Torino, fatta eccezione per il circondario di Biella, aggregato alla nuova provincia di Novara.\nAlla \"Provincia di Cuneo\" furono trasferite, come circondari, tutte le vecchie province della Divisione di Cuneo. Nel 1860, inoltre, a tale provincia (e, nello specifico, al circondario di Cuneo) furono aggregate Briga e Tenda, scorporate dal circondario di Nizza, ceduto alla Francia.\nLa \"Provincia di Novara\" si compose di tutti i circondari che, come vecchie province, erano stati parte della Divisione di Novara, con l'aggiunta del circondario di Biella e con l'esclusione del circondario della Lomellina, che fu aggregato alla provincia di Pavia.\nNella \"Provincia di Genova\" confluirono, come circondari, tutte le vecchie province della Divisione di Genova, tranne i circondari di Novi (passato alla provincia di Alessandria) e Bobbio (aggregato alla provincia di Pavia).\nLa \"Provincia di Chamb\u00e9ry\", con il trattato di Torino, fu ceduta alla Francia, formando, cos\u00ec, il Dipartimento della Savoia.\nLa \"Provincia di Annecy\", con il trattato di Torino, fu ceduta alla Francia, formando, cos\u00ec, il Dipartimento dell'Alta Savoia.\nLa \"Provincia di Sassari\" si compose di tutti i circondari che, come vecchie province, erano stati parte della Divisione di Sassari ed acquis\u00ec anche il circondario di Nuoro della soppressa Divisione di Nuoro.\nNella \"Provincia di Cagliari\" entrarono a far parte i territori di tutte le vecchie province della Divisione di Cagliari ed i territori delle vecchie province di Cuglieri e di Lanusei gi\u00e0 appartenuti alla soppressa Divisione di Nuoro; ne segu\u00ec una riorganizzazione della nuova provincia cagliaritana, che comport\u00f2 la formazione dei quattro circondari di Cagliari (vecchia provincia di Cagliari), Iglesias (vecchia provincia di Iglesias), Lanusei (vecchia provincia di Isili e vecchia provincia di Lanusei) e Oristano (vecchia provincia di Oristano e vecchia provincia di Cuglieri)."}
{"id": "1278780", "revid": "767487", "url": "https://it.wikipedia.org/wiki?curid=1278780", "title": "Heavenly Bodies!", "text": "Heavenly Bodies! \u00e8 un film del 1963, diretto da Russ Meyer."}
{"id": "1278785", "revid": "767487", "url": "https://it.wikipedia.org/wiki?curid=1278785", "title": "Arzberg (Passail)", "text": "Arzberg \u00e8 una frazione di 544 abitanti del comune austriaco di Passail, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Passail assieme agli altri comuni soppressi di Hohenau an der Raab e Neudorf bei Passail."}
{"id": "1278789", "revid": "767487", "url": "https://it.wikipedia.org/wiki?curid=1278789", "title": "Thililua longicollis", "text": "Thililua longicollis \u00e8 un rettile marino estinto, appartenente ai plesiosauri. Visse nel Cretaceo superiore (Turoniano, circa 92 milioni di anni fa) e i suoi resti fossili sono stati ritrovati in Africa (Marocco). \nDescrizione.\nQuesto animale \u00e8 noto per uno scheletro parziale comprendente cranio e mandibola quasi completi e 37 vertebre. Di queste, 30 erano vertebre cervicali; si suppone che questo esemplare fosse un adulto, poich\u00e9 alcune suture craniche sono molto difficili da distinguere. Il collo era piuttosto lungo e le vertebre cervicali erano dotate di carene laterali, una caratteristica che si riscontra anche negli elasmosauridi. Il cranio era lungo e sottile, terminante in una sorta di rostro allungato e armato di denti conici. Dal confronto con animali simili, come \"Dolichorhynchops\", si suppone che \"Thililua\" fosse lungo 5,5 - 6 metri. Come tutti i plesiosauri, anche \"Thililua\" doveva essere dotato di un corpo corto e di zampe trasformate in strutture simili a pinne.\nClassificazione.\n\"Thililua\" \u00e8 stato descritto per la prima volta nel 2003, sulla base di resti fossili trovati in strati del Turoniano inferiore nell'Alto Atlante in Marocco. Dapprima \u00e8 stato considerato come una forma insolita di policotilide, un gruppo di plesiosauri di dimensioni medio-piccole dal collo corto e dalla testa allungata e sottile. \"Thililua\", in confronto ad altri policotilidi, possedeva per\u00f2 un collo pi\u00f9 lungo (con 30 vertebre cervicali, rispetto alle 19 di \"Dolichorhynchops\" e alle 26 di \"Polycotylus\"); se cos\u00ec fosse, sarebbe il primo policotilide africano e il primo policotilide vissuto in una latitudine (allora) subtropicale. \nSuccessivi studi (Ketchum e Benson, 2010) hanno per\u00f2 messo in evidenza alcune somiglianze di \"Thililua\" con la famiglia dei leptocleididi, un altro gruppo di piccoli plesiosauri dalle caratteristiche antiquate ma vissuti nel Cretaceo; in particolare, il pi\u00f9 stretto parente di \"Thililua\" potrebbe essere stato il nordamericano \"Nichollssaura\". Altri studi (Fischer et al., 2018) hanno ribadito l'appartenenza di \"Thililua\" ai policotilidi, in un clade comprendente anche \"Mauriciosaurus\".\nSignificato del nome.\nIl nome generico \"Thililua\" deriva da quello di un antico dio della mitologia berbera; l'epiteto specifico, \"longicollis\", deriva dal latino e si riferisce alla notevole lunghezza del collo dell'animale, se rapportata con quella di altri policotilidi. "}
{"id": "1278794", "revid": "913245", "url": "https://it.wikipedia.org/wiki?curid=1278794", "title": "Ivan He\u0161ko", "text": "Nella stessa specialit\u00e0 ha vinto in carriera anche un bronzo ai Mondiali di e un oro agli Europei indoor di ."}
{"id": "1278797", "revid": "767487", "url": "https://it.wikipedia.org/wiki?curid=1278797", "title": "Baierdorf bei Anger", "text": "Baierdorf bei Anger \u00e8 una frazione di 1\u00a0632 abitanti del comune austriaco di Anger, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato ad Anger assieme agli altri comuni soppressi di Feistritz bei Anger e Naintsch."}
{"id": "1278800", "revid": "1431409", "url": "https://it.wikipedia.org/wiki?curid=1278800", "title": "Sam Rockwell", "text": "Nel corso della sua carriera ha vinto l'Orso d'argento per il miglior attore al Festival di Berlino per \"Confessioni di una mente pericolosa\", mentre per il suo ruolo in \"Tre manifesti a Ebbing, Missouri\" ha ricevuto un Golden Globe, un Premio BAFTA, due Screen Actors Guild Awards e un premio Oscar al miglior attore non protagonista.\nBiografia.\nFiglio unico degli attori Pete Rockwell e Penny Hess, i suoi genitori divorziarono quando aveva 5 anni. Pass\u00f2 cos\u00ec la sua infanzia tra San Francisco, con il padre, e New York, per passare l'estate con la madre. Ha debuttato nel film horror \"Clownhouse\" (1989), prodotto dalla casa di produzione di Francis Ford Coppola. Negli anni seguenti \u00e8 orbitato nel circuito dei film indipendenti, prendendo parte a telefilm e spot pubblicitari.\nNel 1996 ha ottenuto un ruolo in \"Basquiat\", ma il punto di svolta nella sua carriera \u00e8 arrivato nel 1998, quando Woody Allen gli ha affidato una parte in \"Celebrity,\" che lo ha lanciato verso la partecipazione al \"cast\" di film come \"Il miglio verde\", \"Galaxy Quest\" e \"Charlie's Angels\". Nel 2002 \u00e8 stato il protagonista di \"Confessioni di una mente pericolosa,\" film di esordio alla regia di George Clooney\",\" in cui interpreta Chuck Barris, ottenendo l'Orso d'argento per il miglior attore al Festival di Berlino. Ha poi lavorato ne \"Il genio della truffa\" e in \"Guida galattica per autostoppisti\", nel ruolo di Zaphod Beeblebrox.\nNel 2007 ha recitato al fianco di Vera Farmiga nel \"thriller\" \"Joshua\" e al fianco di Brad Pitt in \"L'assassinio di Jesse James per mano del codardo Robert Ford\". Nel 2008 \u00e8 comparso nell'adattamento cinematografico del romanzo \"Soffocare\" di Chuck Palahniuk. Nel 2009 \u00e8 stato il protagonista nel film di fantascienza \"Moon\", diretto da Duncan Jones e nel cast del film \"Stanno tutti bene - Everybody's Fine\", remake statunitense del film italiano \"Stanno tutti bene\" (1990) di Giuseppe Tornatore, al fianco di Robert De Niro. \nNel 2011 torna nuovamente a collaborare con Jon Favreau, dopo \"Made - Due imbroglioni a New York\" nel 2001 e \"Iron Man 2\" nel 2010, per il film western/fantascientifico \"Cowboys &amp; Aliens\", accanto a Daniel Craig e Harrison Ford. Nel 2012 ha interpretato l'amico di Colin Farrell nella commedia nera \"7 psicopatici\", diretto da Martin McDonagh.. Con lo stesso regista, nel 2017, lavora nel film campione di critica \"Tre manifesti a Ebbing, Missouri\", per il quale si aggiudica svariati riconoscimenti tra cui il premio Oscar, il Golden Globe, il Critics' Choice Award sempre al miglior attore non protagonista, il SAG Award,il Premio BAFTA un Satellite Award. Nel 2018 inizia la lavorazione di \"Jojo Rabbit\", una commedia amara sul nazismo in cui Rockwell recita al fianco di Scarlett Johansson, per la regia di Taika Waititi. Nel 2019 partecipa al film \"Migliori nemici\".\nVita privata.\nDal 2007 \u00e8 legato sentimentalmente all'attrice Leslie Bibb, incontrata mentre era sul set di \"Frost/Nixon - Il duello.\"\nDoppiatori italiani.\nNelle versioni in italiano dei suoi film, Rockwell \u00e8 stato doppiato da: \nDa doppiatore \u00e8 sostituito da:"}
{"id": "1278801", "revid": "124340553", "url": "https://it.wikipedia.org/wiki?curid=1278801", "title": "Ginnastica aerobica (sport)", "text": "La ginnastica aerobica (o ginnastica aerobica sportiva) \u00e8 una disciplina sportiva entrata di recente nell'ambito di quelle riconosciute dalle federazioni sportive di ginnastica.\nLo sport consiste nel fare una coreografia, con elementi obbligatori e a scelta, sulla pedana (tavola in legno molleggiante) con la musica. Lo spazio da prendere dipende dalla categoria e dal numero di persone.\nSi inizia dalla fascia allieva dai 6 ai 10 anni, poi dagli 11 ai 14 si \u00e8 junior A, dai 15 ai 17 junior B e infine dai 18 in su si diventa senior. Ci sono 4 diverse categorie: l'individuale femminile o maschile, la coppia (per la fascia allieva si pu\u00f2 fare dello stesso sesso, poi solo maschio e femmina), il trio (misto) e il gruppo (misto).\nSi pu\u00f2 essere di categoria agonistica dai diversi elementi o dalla categoria aerodance o aerostep, quest'ultima si pratica con l'uso di uno step (da qui il nome) meno difficile.\nStoria.\nL'aggettivo \"aerobico\" si riferisce all'attivit\u00e0 metabolica svolta in presenza di ossigeno molecolare, che viene sfruttato nella fisiologia delle cellule per produrre energia attraverso il fenomeno della ossidazione.\nNel contesto dell'attivit\u00e0 fisica e ginnica, fu introdotto nel 1968 con il libro del dottor Kenneth Cooper, risultato di studi sul rapporto tra ipocinesi (attivit\u00e0 fisica notevolmente ridotta) e malattie cardiovascolari, stimolati da un aumento di peso da lui stesso sub\u00ecto. Gli esercizi che egli pianific\u00f2 per perdere peso si basavano su un coinvolgimento del sistema di consumo energetico aerobico; questi esercizi provocavano benefici all'organismo attraverso la tonificazione del sistema cardiovascolare, con un conseguente miglioramento del fisico. Cooper invent\u00f2 un sistema di valutazione dell'allenamento, diviso per punteggi e distribuito su una griglia settimanale. La somma dei punteggi ottenuti determinava il livello di allenamento raggiunto sfruttando la capacit\u00e0 aerobica. Part\u00ec inizialmente solo dalla corsa (jogging), che dai suoi allievi venne a lungo andare ritenuta noiosa.\nJackie Sorensen, insegnante di ginnastica, negli anni settanta colse cos\u00ec la palla al balzo: studi\u00f2 i movimenti del jogging, li tramut\u00f2 in passi e salti, e li fece eseguire a tempo di musica; nacque cos\u00ec la ginnastica aerobica, subito recepita come eccellente e divertente allenamento di tonificazione corporea."}
{"id": "1278802", "revid": "110157", "url": "https://it.wikipedia.org/wiki?curid=1278802", "title": "Birkfeld", "text": "Birkfeld \u00e8 un comune austriaco di 5 050 abitanti nel distretto di Weiz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Gschaid bei Birkfeld, Haslau bei Birkfeld, Koglhof e Waisenegg."}
{"id": "1278805", "revid": "112913922", "url": "https://it.wikipedia.org/wiki?curid=1278805", "title": "Casa del Fascio (Asciano)", "text": "L'ex-Casa del Fascio (ora caserma dei Carabinieri) si trova ad Asciano, in provincia di Siena.\nStoria dell'edificio.\nPrevista all'interno del piano di ampliamento della cittadina redatto nel 1934 sotto il podest\u00e0 Gino Tesi, la Casa del Fascio con il contiguo campo sportivo venne realizzata fuori della Porta Massini in localit\u00e0 il Prato, utilizzando i fondi ricavati dall'estinzione del Circolo Operaio avvenuta nel 1935.\nCostruita su progetto dell'ingegnere senese Armando Sabatini, la Casa del Fascio con il cinematografo interno e lo stadio \"G. Marconi\" sul retro venne inaugurata il 27 novembre 1937 alla presenza del ministro Starace ma mai del tutto terminata, come testimonia la muratura in mattoni a vista della torre littoria, ancora priva del progettato rivestimento in travertino. \nLa solenne cerimonia dell'inaugurazione si svolse con una grande processione di carri nel perimetro del campo sportivo, mentre dalla loggia d'angolo il ministro arringava la folla.\nNel 1948, cancellate le iscrizioni e le figurazioni militariste che ornavano il corpo dell'arengario, venne adibita a Casa del Popolo; nel 1951 venne trasformata a caserma e come tale \u00e8 usata a tutt'oggi. \nNel 1982 l'annesso cinematografo \u00e8 stato trasformato in alloggi di servizio.\nArchitettura.\nComplesso a s\u00e9 stante, segno ostentato della retorica fascista, l'edificio si trova appena fuori le mura che racchiudono il piccolo centro cittadino, nei pressi dell'antica Porta Massini distrutta nel 1944, ed \u00e8 disposto su un'area triangolare compresa tra le vie Roma - di circonvallazione esterna - e Trieste, dominando uno slargo che \u00e8 in procinto di essere intitolato al carabiniere Dino Mazzini.\nNon troppo amato dalla popolazione del luogo, l'edificio si qualifica come un episodio del tutto particolare nel tessuto edilizio cittadino: le dimensioni, il carattere monumentale proprio dell'architettura dell'epoca, il quasi totale rivestimento in travertino si staccano decisamente dall'edilizia circostante e contrastano con la tessitura a bozze di pietra delle mura, mentre la rozza torre littoria si pone come contraltare al campanile in pietra e laterizio della Collegiata di Sant'Agata interna al circuito murario.\nEsterno.\nSul retro dell'edificio \u00e8 saldato il coevo complesso dello stadio, sul cui muro di cinta prosegue il rivestimento in travertino della costruzione principale, mentre di fronte sorge l'asilo infantile e pi\u00f9 avanti, tra gli alberi della pineta pubblica, il monumento ai caduti.\nLa forma triangolare del lotto di costruzione \u00e8 stata sfruttata dal progettista articolando l'edificio in due corpi parallelepipedi, disposti lungo la via Roma e la via Trieste di definizione del lotto stesso, raccordati da una testata semicircolare che costituisce il nucleo formale significativo dell'opera.\nPreceduto da una breve scalinata, l'ingresso \u00e8 infatti costituito da un primo diaframma concavo, tripartito da due pilastri giganti coronati dallo spesso architrave, seguito da uno spazio convesso, pavimentato in travertino e racchiuso da due pareti oblique con una parete di fondo rettilinea, al centro della quale si apre l'alto fornice di ingresso rettangolare, a sua volta diviso in due settori dall'interposizione di un architrave.\nTra la testata e il corpo su via Roma si interpone un altro nodo formale, costituito dalla torre littoria e dall'arengario semicircolare ad essa addossato e avanzato rispetto al filo della muratura del padiglione laterale. In origine, il corpo dell'arengario si presentava decorato da incisioni con la data fascista e una serie di figurazioni militariste, rimosse con l'avvento della repubblica.\nIl corpo laterale su via Roma risulta scandito da due file di quattro aperture rettangolari e concluso dal cornicione modanato che funge da gronda in leggero aggetto; il corpo laterale di sinistra, saldato ad angolo retto al muro di cinta dello stadio, dopo un settore in muratura piena di raccordo con la testata principale, \u00e8 invece dotato di un loggiato architravato a pian terreno, a tre fornici, sotto il quale si aprivano gli ingressi, ora murati, all'ex-cinematografo. \nAl primo piano, la loggia funge da terrazzo scoperto con i pilastri che si prolungano e piegano a 90\u00b0 per attestarsi sul fronte.\nL'ultimo settore del terrazzo, gi\u00e0 utilizzato come arengario, \u00e8 stato di recente chiuso a veranda con infissi vetrati in alluminio anodizzato.\nIl senso di monumentalit\u00e0 dell'edificio, gi\u00e0 notevole per la mole e per la soluzione magniloquente dell'ingresso, \u00e8 rafforzata dal totale rivestimento in travertino a lastre disposte in verticale. \nUnica eccezione \u00e8 rappresentata dalla torre littoria, il cui fusto a sezione quadrata, sovrastato da una cella di pi\u00f9 ridotte dimensioni e dotata di una feritoia verticale su ciascun lato, mostra ancora la muratura in mattoni pieni.\nInterno.\nNessuna ricercatezza formale caratterizza l'interno, disimpegnato dall'atrio trapezoidale, a destra del quale si sviluppa il corridoio centrale di distribuzione degli ambienti del pian terreno e a sinistra la scala a due rampe di collegamento con il piano superiore, attualmente adibito ad abitazione del comandante e del personale in servizio. Sono conservati i pavimenti in graniglia di cemento e gli infissi interni originali.\nIl corpo di sinistra, gi\u00e0 destinato a cinematografo, \u00e8 stato di recente trasformato ricavando un garage al piano terreno, accessibile dal resede sul retro, e due alloggi di servizio al primo piano, con ingressi indipendenti; la copertura del garage \u00e8 ancora costituita dallo sbalzo dell'ex-galleria del cinema, mentre sul pavimento in graniglia sono ancora visibili i fori delle file delle poltroncine. Sul retro, fra le due ali, \u00e8 racchiuso un piccolo resede carrabile pavimentato in travertino."}
{"id": "1278807", "revid": "1632387", "url": "https://it.wikipedia.org/wiki?curid=1278807", "title": "Skyscraper (David Lee Roth)", "text": "Skyscraper \u00e8 il secondo album in studio del cantante statunitense David Lee Roth, pubblicato nel gennaio 1988 dalla Warner Records.\nIl disco.\nRispetto a \"Eat 'Em and Smile\", l'album si presenta musicalmente pi\u00f9 eclettico, motivo per cui, a differenza del precedente, in un primo momento divise l'opinione della critica specializzata. Questo \u00e8 l'ultimo disco di David Lee Roth che presenta in formazione il chitarrista Steve Vai (che lascer\u00e0 il gruppo nel 1989 per unirsi agli Whitesnake) e il bassista Billy Sheehan (che fonder\u00e0 poi i Mr. Big)."}
{"id": "1278830", "revid": "281779", "url": "https://it.wikipedia.org/wiki?curid=1278830", "title": "Resistenza idrodinamica", "text": ""}
{"id": "1278838", "revid": "767487", "url": "https://it.wikipedia.org/wiki?curid=1278838", "title": "Etzersdorf-Rollsdorf", "text": "Etzersdorf-Rollsdorf \u00e8 stato un comune austriaco nel distretto di Weiz, in Stiria. \u00c8 stato istituito il 1\u00ba gennaio con la fusione dei precedenti comuni di Lohngraben ed Etzersdorf e soppresso il 31 dicembre 2014; dal 1\u00ba gennaio 2015 le sue frazioni di Etzersdorf, Lohngraben e Rollsdorf (capoluogo comunale) sono state aggregate al comune di Sankt Ruprecht an der Raab assieme all'altro comune soppresso di Unterfladnitz."}
{"id": "1278843", "revid": "110157", "url": "https://it.wikipedia.org/wiki?curid=1278843", "title": "Feistritz bei Anger", "text": "Feistritz bei Anger \u00e8 una frazione di 1 069 abitanti del comune austriaco di Anger, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato ad Anger assieme agli altri comuni soppressi di Baierdorf bei Anger e Naintsch."}
{"id": "1278849", "revid": "110157", "url": "https://it.wikipedia.org/wiki?curid=1278849", "title": "Fischbach (Austria)", "text": "Fischbach \u00e8 un comune austriaco di 1 504 abitanti nel distretto di Weiz, in Stiria."}
{"id": "1278852", "revid": "110157", "url": "https://it.wikipedia.org/wiki?curid=1278852", "title": "Fladnitz an der Teichalm", "text": "Fladnitz an der Teichalm \u00e8 un comune austriaco di 1 804 abitanti nel distretto di Weiz, in Stiria. Il 1\u00ba gennaio 2015 ha inglobato i comuni soppressi di Tulwitz e Tyrnau."}
{"id": "1278856", "revid": "767487", "url": "https://it.wikipedia.org/wiki?curid=1278856", "title": "Suicide Notes and Butterfly Kisses", "text": "Suicide Notes and Butterfly Kisses \u00e8 il primo album di studio della band statunitense metalcore Atreyu, poich\u00e9 i precedenti due (\"Visions\" uscito nel 1998 e \"Fractures in the Facade of Your Porcelain Beauty\" uscito nel 2001) erano soltanto degli EP che contenevano al massimo sette canzoni.\nL'album \u00e8 uscito il 4 giugno 2002, prodotto da Victory Records; contiene una versione rifatta delle canzoni \"Living Each Day Like You're Already Dead\", \"Someone's Standing on My Chest\" e \"Tulips are Better\" contenute nel precedente album \"Fractures in the Facade of Your Porcelain Beauty\".\nDi \"Suicide Notes and Butterfly Kisses\" sono state vendute 240.000 copie in tutto il mondo.\nTracce.\nTesti e musiche di Alex Varkatzas, musiche di Dan Jacobs, Travis Miguel e Brandon Saller."}
{"id": "1278857", "revid": "767487", "url": "https://it.wikipedia.org/wiki?curid=1278857", "title": "Floing (Austria)", "text": "Floing \u00e8 un comune austriaco di 1 190 abitanti nel distretto di Weiz, in Stiria."}
{"id": "1278858", "revid": "938", "url": "https://it.wikipedia.org/wiki?curid=1278858", "title": "Sansimonismo", "text": "Il sansimonismo \u00e8 stato un movimento socialista francese della prima met\u00e0 del XIX secolo. \nIl movimento prende il nome dal suo ideatore il conte Henri de Saint-Simon, il centro di questo movimento fu l'\u00c9cole polytechnique.\nStoria.\nNel 1825 dopo la morte di Saint-Simon i suoi discepoli Saint-Amand Bazard, Barth\u00e9lemy Prosper Enfantin, Pierre Leroux e Louis Auguste Blanqui, svilupparono e diffusero le idee del \"Maestro\" in alcuni casi anche rielaborando alcuni temi. \nI sansimonisti si servirono della stampa attraverso giornali come \"Le Globe\", \"Le Producteur\" e \"Le Cr\u00e9dit\" e riunioni pubbliche che si tennero tra il 1828 ed il 1832 al numero 12 della rue Taranne a Parigi.\nL'opera di proselitismo fece diventare il sansimonismo un fenomeno rilevante che coinvolgeva 40 000 aderenti nel mondo.\nI sansimoniani riuscirono ad avere legami con molti intellettuali dell'epoca: Heine e Goethe in Germania, il liberale Mill e il conservatore Carlyle in Inghilterra e il giurista von Liszt.\nIntorno al 1830, ci fu una scissione promossa da Enfantin che accentu\u00f2 le dottrine mistico-religiose. I sansimoniani, mal visti dal governo francese perch\u00e9 contestavano l'assetto della societ\u00e0 borghese e la propriet\u00e0 privata, vennero incriminati in numerosi processi. \nEnfantin fu condannato ad un anno di carcere. Dopo essere stato liberato, fu allontanato dal paese insieme ai suoi seguaci e si rec\u00f2 in esilio nell'Impero Ottomano tentando di realizzare un progetto d'industrializzazione a Costantinopoli e in Egitto con l'idea del Canale di Suez. \nMa l'impresa fall\u00ec e con tale fallimento il movimento si disgreg\u00f2 (1832).\nIdeologia.\nLa societ\u00e0 sarebbe stata gestita da scienziati e industriali che grazie alle scoperte scientifiche e allo sviluppo industriale avrebbero dato vita ad una societ\u00e0 che garantisse migliori condizioni di vita ai proletari.\nLa storia.\nClassificavano la storia in epoche organiche, in cui una teoria generale domina la societ\u00e0, ed epoche critiche quando la societ\u00e0 \u00e8 un coacervo d'individui isolati in lotta tra loro. \nSecondo la loro concezione vi erano state due epoche organiche: quella del paganesimo sino ai tempi di Socrate e quella del cristianesimo sino ai tempi di Lutero.\nI sansimoniani erano convinti di vivere in un'epoca critica, dove mancava nella societ\u00e0 uno scopo comune che si esplicava nel disordine, nel caos, nelle inefficienze e nella povert\u00e0 che caratterizzavano la societ\u00e0 dell'epoca.\nLa dottrina sansimoniana avrebbe dato inizio ad una nuova epoca organica. \nLa fede nel progresso e il ruolo della donna.\nProfessavano la fede indiscriminata nel progresso, nella scienza e in una visione mistica del cammino dei popoli verso l'unit\u00e0 futura (cosmopolitismo). \nI membri del gruppo consideravano l'emancipazione femminile uno degli obiettivi pi\u00f9 importanti. Tuttavia, la visione dei due \u00abche si contendevano il pontificato\u00bb nell'organizzazione, Bazard e Enfantin, differiva notevolmente circa il valore del matrimonio. Per il primo, l'emancipazione della donna non coincideva con una negazione del vincolo coniugale: doveva mutare il ruolo della sposa, fin l\u00ec subordinato a quello del marito; ora, invece, si richiedevano per la moglie gli stessi diritti riconosciuti all'uomo.\nSecondo Enfantin, invece, per liberarsi dalla propria condizione la donna era chiamata a sciogliersi dalle catene del matrimonio e a praticare un amore svincolato da ogni costrizione. Vicina a questa posizione fu la scrittrice George Sand, che assegnava a Saint-Simon e Enfantin, nella storia morale, il medesimo ruolo occupato da La Fayette in quella politica.\nCritica marxista.\nKarl Marx incluse il sansimonismo tra i socialismi utopici nel Manifesto del Partito Comunista (1848).\nIl filosofo tedesco dice che il sansimonismo, pur avendo il merito di scorgere l'antagonismo tra le classi sociali e gli elementi di contraddizione presenti al mondo, ha il limite di non riconoscere al proletariato una funzione storica e rivoluzionaria. Ma fa appello a tutti i membri della societ\u00e0, compresi i ceti dominanti, per una pacifica azione di riforme.\nA ci\u00f2 Marx contrappone il suo socialismo scientifico."}
{"id": "1278859", "revid": "339392", "url": "https://it.wikipedia.org/wiki?curid=1278859", "title": "Sergiy Lebid", "text": ""}
{"id": "1278860", "revid": "110157", "url": "https://it.wikipedia.org/wiki?curid=1278860", "title": "Gasen", "text": "Gasen \u00e8 un comune austriaco di 920 abitanti nel distretto di Weiz, in Stiria."}
{"id": "1278864", "revid": "110157", "url": "https://it.wikipedia.org/wiki?curid=1278864", "title": "Gersdorf an der Feistritz", "text": "Gersdorf an der Feistritz \u00e8 un comune austriaco di 1 679 abitanti nel distretto di Weiz, in Stiria. Il 1\u00ba gennaio 2015 ha inglobato il comune soppresso di Oberrettenbach."}
{"id": "1278866", "revid": "76963", "url": "https://it.wikipedia.org/wiki?curid=1278866", "title": "Aya Hisakawa", "text": "Molto popolare in patria, specie grazie all'interpretazione dei ruoli di Ami Mizuno in \"Sailor Moon\" e di Skuld in \"Oh, mia dea!\". Spesso interpreta ruoli nel suo accento nativo, l'Osaka-ben. Inoltre ha fatto parte del gruppo musicale delle Peach Hips e delle Goddess Family Club. Lavora per lo studio Aoni Production.\nIn \"Pretty Guardian Sailor Moon Crystal\" non ricopre pi\u00f9 il ruolo di Ami Mizuno/Sailor Mercury venendo sostituita da Hisako Kanemoto. Nel 2018 diventa la voce ufficiale di Bulma nella serie \"Dragon Ball\" a causa della prematura scomparsa della doppiatrice originale Hiromi Tsuru.\nAltri ruoli.\n\u00c8 stata uno dei membri delle \"Peach Hips\"."}
{"id": "1278867", "revid": "765341", "url": "https://it.wikipedia.org/wiki?curid=1278867", "title": "Four Corners", "text": "Four Corners (dall'inglese: \"Quattro angoli\") \u00e8 l'unico punto del territorio degli Stati Uniti d'America in cui quattro stati si toccano: Arizona, Colorado, Nuovo Messico e Utah.\nDescrizione.\n\"Four Corners\" \u00e8 una regione dell'ovest degli Stati Uniti d'America situata nei pressi del punto in cui le frontiere dell'Arizona, del Colorado, del Nuovo Messico e dello Utah si incontrano, all'intersezione tra il 37\u00ba parallelo nord ed il 109\u00ba meridiano ovest.\n\"Four Corners\" \u00e8 situato in una regione desertica, sull'altopiano del Colorado. Le parti situate in Arizona, Nuovo Messico e Utah fanno parte della riserva degli indiani Navajo, mentre quella del Colorado \u00e8 nella riserva degli indiani Ute.\nMonumento.\nIl quadripunto di \"Four Corners\" \u00e8 indicato dal Monumento dei Quattro Angoli, in inglese \"Four Corners Monument\". Il luogo \u00e8 gestito dal dipartimento dei parchi della Nazione Navajo ed \u00e8 un'attrazione turistica molto popolare, anche perch\u00e9, malgrado la sua posizione isolata, \u00e8 uno dei principali siti archeologici degli Stati Uniti.\nIl primo segnale permanente fu installato nel 1912 e sostituito nel 1992 da un disco di bronzo piazzato al centro di una lastra di granito: sigilli e bandiere dei quattro stati circondano il segnale.\nAltri casi.\nIn Canada, il termine indica il punto che divide Nunavut, Saskatchewan, Manitoba e Territori del Nord-Ovest ovvero il Four Corners (Canada)."}
{"id": "1278874", "revid": "1543377", "url": "https://it.wikipedia.org/wiki?curid=1278874", "title": "Francisco Villaespesa", "text": "Biografia.\nNato a L\u00e1ujar de Andarax, nella Alpujarra almeriense, fu molto influenzato dalla ricchezze storiche e naturalistiche della propria terra. Dopo aver iniziato gli studi universitari presso la Facolt\u00e0 di Diritto di Granada, nel 1897, quando aveva 20 anni, li abbandona per trasferirsi a Malaga, dove inizia ad assaporare la vita da boh\u00e8me (movimento artistico) tipica dell'epoca, conoscendo cos\u00ec Narciso D\u00edaz de Escovar, Ricardo Le\u00f3n y Salvador Gonz\u00e1lez Anaya.\nNello stesso anno si sposta a Madrid, citt\u00e0 nella quale inizia a lavorare come giornalista per numerosi quotidiani e periodici.\nDiviene un frequentatore delle \"tertulias\", degli incontri tra intellettuali che si tenevano presso il \"Caf\u00e9 de Levante y Fornos\", nel corso delle quali fa la conoscenza di Eduardo Zamacois, Alejandro Sawa, Fern\u00e1ndez Vaamonde e della gran parte del gruppo della rivista \"Germinal\", grazie alla quale pubblica le sue prime opere.\nNel 1898 d\u00e0 alle stampe il suo primo libro di poesie, \"Intimidades\" e conosce colei che diverr\u00e0 sua moglie, Elisa Gonz\u00e1lez Columbio, che morir\u00e0 poi nel 1903, ispirandolo per alcune delle sue opere pi\u00f9 profonde, tra le quali \"Tristitiae Rerum\" del 1906.\nFonda delle riviste di taglio modernista come \"Electra\", \"La Revista Ib\u00e9rica\" e \"La Revista Latina\". Il grande successo ottenuto tra il pubblico dalla sua \"pi\u00e9ce\" \"El alc\u00e1zar de las perlas\" gli apre nel 1911 le porte del teatro, attivit\u00e0 che gli permetter\u00e0 di viaggiare, specialmente in Portogallo, Italiae America latina come impresario e interprete delle proprie opere. Si stabilisce cos\u00ec a Caracas, dove conosce altri poeti modernisti, divenendo presto ammiratore e discepolo del poeta nicaraguense Rub\u00e9n Dar\u00edo, con il quale si fece promotore dell'estetica modernista in Spagna.\nNella capitale collabora con Antonio Ledesma, Francisco Aquino e Camilo Bargiela, senza per\u00f2 perdere il contatto con la propria terra, scrivendo per alcune testate almeriensi. Negli anni poi entra in contatto con P\u00edo Baroja, Azor\u00edn, Ramiro de Maeztu, Valle-Incl\u00e1n, Jacinto Benavente, Salvador Rueda e Amado Nervo.\nMalato di arteriosclerosi, di insufficienza gastrica e di ipertensione, le sue condizioni si aggravarono nel 1930 mentre si trovava in Brasile tanto che fu costretto a rientrare in patria. Muore a Madrid nell'aprile del 1936. Alla sua memoria \u00e8 stata dedicata la biblioteca di Almer\u00eda.\nL'opera.\nLa sua opera \u00e8 estremamente vasta, raccogliendo pi\u00f9 di cinquanta raccolte di poesie, alcuni romanzi ed opere teatrali, come la \"Aben-Humeya\" del 1913.\nLe sue prime opere poetiche, come \"Intimidades\" del 1898 e \"Luchas\" del 1899, risentono delle influenze tardo-romantiche di Jos\u00e9 Zorrilla e del colorismo di Salvador Rueda. Con \"La copa del rey de Thule\" Villespesa affronta per la prima volta i temi del modernismo, di cui diviene il primo portavoce, invitando Juan Ram\u00f3n Jim\u00e9nez a venire a Madrid per \"lottare per il Modernismo\".\nPur venendo cos\u00ec a ricoprire un ruolo fondamentale nello sviluppo del contesto letterario spagnolo del novecento, l'opera di questo artista almeriense ha patito nei decenni successivi una scarsa attenzione da parte del pubblico accademico e dell'editoria, che ha in parte offuscato l'importanza della sua figura.\nI suoi libri pi\u00f9 importanti hanno visto la luce nei primi anni del secolo; dal 1906 emerger\u00e0 una nota orientaleggiante che andr\u00e0 acuendosi nelle opere successive. Tra queste sono da ricordare \"Bajo la lluvia\" del 1910, \"Los remansos del crep\u00fasculo\" del 1911 e \"Andaluc\u00eda\" del 1911."}
{"id": "1278878", "revid": "767487", "url": "https://it.wikipedia.org/wiki?curid=1278878", "title": "La cugina Fanny", "text": "La cugina Fanny (\"Fanny Hill\") \u00e8 un film del 1964, diretto da Russ Meyer tratto dal romanzo \"Fanny Hill. Memorie di una donna di piacere\" di John Cleland.\nIn origine doveva essere diretto da Douglas Sirk, che rinunci\u00f2 al progetto. Quindi Albert Zugsmith, importante produttore della Universal Pictures, propose il film a Russ Meyer, reduce dal successo di \"Lorna\". Meyer accett\u00f2, e abbandon\u00f2 temporaneamente il bianco e nero e i toni violenti dei film precedenti.\nTrama.\nNel XIX secolo la giovane Fanny Hill, orfana e povera, arriva a Londra. Finisce in un bordello, ma viene salvata da un giovane innamorato di lei.\nProduzione.\nIl rapporto tra Meyer e Zugsmith si rivel\u00f2 difficile: due giorni prima della fine delle riprese, Zugsmith mise infatti mano al film ed estromise Meyer dal montaggio. Meyer ripudi\u00f2 il film, e non ne conserv\u00f2 nemmeno una copia.\nCast.\nLaetitia Roman era stata nel 1962 la protagonista del thriller diretto da Mario Bava \"La ragazza che sapeva troppo\". Miriam Hopkins era stata l'interprete di alcuni film di Ernst Lubitsch."}
{"id": "1278879", "revid": "228587", "url": "https://it.wikipedia.org/wiki?curid=1278879", "title": "Spoliatus ante omnia restituendus", "text": "Spoliatus ante omnia restituendus alla lettera \"al possessore che ha subito lo spoglio, occorre innanzitutto che sia reintegrato nel possesso\".\nLa norma \u00e8 la regola fondamentale delle azioni possessorie. L'origine proviene dal diritto canonico a favore di un vescovo \"spogliato\" dei beni della sua diocesi. Poi \u00e8 diventata una norma comune del diritto. \nDiritto italiano.\nAzione di reintegrazione (o di spoglio).\nLa persona che sia stata privata, in modo violento, cio\u00e8 senza la sua volont\u00e0 o in modo clandestino, cio\u00e8 occulto, del possesso di una cosa, pu\u00f2 ottenere che il giudice ordini a chi se ne sia impossessato di restituirgliela immediatamente.\nPer ottenere ci\u00f2, il possessore spogliato deve dare la prova che egli era possessore prima dello spoglio, cio\u00e8 che esercitava i poteri di fatto sulla cosa; che lo spoglio \u00e8 stato compiuto dalla persona contro la quale l'azione \u00e8 diretta e che \u00e8 stato fatto violentemente od occultamente.\nLo spoglio \u00e8 violento se \u00e8 fatto contro la volont\u00e0 del possessore, anche se non si ricorre alla violenza ed \u00e8 considerato occulto o clandestino se il possessore non \u00e8 a conoscenza dello spoglio.\nLa reintegrazione deve essere richiesta entro un anno dallo spoglio.\nLa possibilit\u00e0 di reintegrazione \u00e8 concessa anche al detentore nell'interesse proprio, cio\u00e8 a chi detiene avendo quale titolo della sua detenzione un diritto personale di godimento.\nAzione di manutenzione.\nLa persona che viene disturbata, molestata nel suo possesso di un bene immobile o di un'universalit\u00e0 di mobili pu\u00f2 ottenere che il giudice ordini a chi compie l'azione di disturbo di cessarla immediatamente. La manutenzione deve essere chiesta entro un anno dalla molestia e presuppone che il molestato abbia il possesso sulla cosa da almeno un anno."}
{"id": "1278883", "revid": "1591878", "url": "https://it.wikipedia.org/wiki?curid=1278883", "title": "Luigi Tosi (vescovo)", "text": "Biografia.\nDi nobile famiglia bustocca, fu allievo a Lugano dei Chierici Regolari di Somasca in quel collegio di Sant'Antonio in cui doveva giungere, negli ultimi anni del secolo, l'adolescente Manzoni. Compiuti gli studi teologici e filosofici nei seminari di Pavia, allievo dei giansenisti Zola e Tamburini, e Milano, venne ordinato sacerdote: svolse inizialmente il suo ministero pastorale a Milano, dove fu parroco e canonico del capitolo di Sant'Ambrogio.\nUomo di vasta e raffinata cultura (era membro onorario dell'Istituto Lombardo di Scienze, Lettere ed Arti), dal 1810 fu amico e padre spirituale di Alessandro Manzoni e della sua famiglia, esercitando una notevole influenza sull'evoluzione spirituale dello scrittore: su sua richiesta, il Manzoni scrisse le sue \"Osservazioni sulla morale cattolica\".\nNonostante le sue tendenze gianseniste, nel 1823 venne nominato vescovo di Pavia, dove si prodig\u00f2 per diffondere la cristianit\u00e0. Mantenne tale carica fino alla morte, sopraggiunta nel 1845. Le sue raccolte librarie furono donate alla biblioteca del Seminario Vescovile di Pavia.\nIl suo giansenismo era pi\u00f9 moderato rispetto a quello del Degola, il primo maestro spirituale di Manzoni, e si discostava dalla dottrina portorealista in merito alla questione della Grazia. Si dimostr\u00f2 disponibile a mettere in discussione il principio secondo cui solo gli eletti potevano essere salvati, mentre per gli altri non c'era possibilit\u00e0 di redenzione finale.\nGenealogia episcopale.\nLa genealogia episcopale \u00e8:"}
{"id": "1278885", "revid": "767487", "url": "https://it.wikipedia.org/wiki?curid=1278885", "title": "Welcome to Collinwood", "text": "Welcome to Collinwood \u00e8 un film del 2002 diretto da Anthony e Joe Russo, remake del film di Mario Monicelli del 1958 \"I soliti ignoti\", presentato in anteprima nella Quinzaine des R\u00e9alisateurs al 55\u00ba Festival di Cannes il 24 maggio 2002.\nTrama.\nCinque amici approfittano della soffiata di un altro, poi finito in galera e quindi morto sotto un camion, per mettere a segno un colpo nella abitazione in cui va a servizio una ragazza di nome Carmela, la quale si innamora del capo della banda e fornisce loro le chiavi dell'appartamento. Ma il colpo non va a buon fine, e la banda di ladri imbranati fa saltare la parete sbagliata, trovando l'accesso alla cucina anzich\u00e9 alla cassaforte come avrebbero voluto: questo permette al gruppo di gustare un'ottima pasta e fagioli, almeno fino a quando uno di loro non decide di riscaldarla facendo cos\u00ec saltare in aria la stanza.\nDistribuzione.\nNelle sale italiane \u00e8 uscito il 6 giugno 2003."}
{"id": "1278886", "revid": "827882", "url": "https://it.wikipedia.org/wiki?curid=1278886", "title": "Fondente", "text": ""}
{"id": "1278887", "revid": "13388", "url": "https://it.wikipedia.org/wiki?curid=1278887", "title": "Ghiaccia", "text": ""}
{"id": "1278896", "revid": "125051213", "url": "https://it.wikipedia.org/wiki?curid=1278896", "title": "Kenta Miyake", "text": " \u00c8 noto per aver doppiato All-Might in \"My Hero Academia\", Mohammed Abdul in \"Le Bizzarre Avventure di JoJo\" e Scar in \"Fullmetal Alchemist: Brotherhood\"."}
{"id": "1278899", "revid": "287204", "url": "https://it.wikipedia.org/wiki?curid=1278899", "title": "Rangers Football Club 2006-2007", "text": "Questa voce raccoglie le informazioni riguardanti il Rangers Football Club nelle competizioni ufficiali della stagione 2006-2007.\nOrganigramma societario.\nArea tecnica\nArea sanitaria"}
{"id": "1278901", "revid": "767487", "url": "https://it.wikipedia.org/wiki?curid=1278901", "title": "King of the Doghouse", "text": "King of the Doghouse \u00e8 un album di Francis Rossi, uscito nel 1996."}
{"id": "1278907", "revid": "129276", "url": "https://it.wikipedia.org/wiki?curid=1278907", "title": "Termometro a mercurio", "text": ""}
{"id": "1278923", "revid": "181699", "url": "https://it.wikipedia.org/wiki?curid=1278923", "title": "Oasi Bianello", "text": "L'oasi di Bianello \u00e8 una area naturale protetta che si trova nel comune di Quattro Castella in provincia di Reggio Emilia, ad un'altitudine che varia tra i 100 e i 350 m s.l.m. su una superficie boschiva di circa 125 ettari .\nStoria.\nL'oasi \u00e8 gestita dal punto di vista naturalistico dalla LIPU dal 1993 ed \u00e8 oasi protetta da vincoli contro la caccia (L.R. Emilia-Romagna 157/92) dal 1982 quando un gruppo di attivisti volontari della LIPU chiesero alla Provincia di Reggio Emilia la tutela dell'area.\nL'oasi \u00e8 rimasta pressoch\u00e9 inviolata servendo allo scopo di protezione e ripopolamento della fauna suddetta fino al 28 gennaio 2010, data in cui il comune di Quattro Castella e la provincia di Reggio Nell'Emilia, d'accordo con le guardie provinciali ed alcuni cacciatori della zona, hanno fatto abbattere 11 cinghiali senza avvisare la popolazione locale.\nLa battuta di caccia si \u00e8 svolta all'interno dell'Oasi innevata contravvenendo alle consuete norme venatorie vigenti.\nTerritorio.\nLa tipologia del territorio \u00e8 particolare, visto che ci sono 5 colli equidistanti tra loro, da ovest ad est i colli Bellone, Zane, Lucio, Bianello e Vetro. Su colle Bianello si trova il castello, sugli altri 3 colli (Zane, Lucio, Vetro) le rocche omonime, mentre sul colle Bellone si trovano i resti della pieve di Santo Stefano, costruita dai Templari.\nUna parte interessante \u00e8 quella dei calanchi a sud o quella della compresenza in 2 zone diverse e poco distanti tra loro di un uliveto e di un castagneto. Tali aree potrebbero fare inserire l'Oasi nella lista dei SIC dell'Emilia-Romagna. In particolare, di grande interesse \u00e8 la presenza di una roccia sedimentaria con numerosi fossili di ammoniti ed altri organismi preistorici, a testimoniare la presenza del mare che ricopriva i quattro (cinque) colli.\nFlora.\nL'oasi \u00e8 ricoperta da un querceto mesofilo nelle zone esposte a nord e da boschi misti nelle zone esposte a sud. Particolare della vegetazione dell'oasi \u00e8 il \"Pinus sylvestris\", \"relitto\" dell'era glaciale, testimone di un periodo in cui le nostre zone erano caratterizzate da un clima boreale.L'Oasi ospita trenta specie di piante protette e 14 specie di orchidee tutte tutelate dalla L.R. 2/77 dell'Emilia-Romagna.\nFauna.\nLa grande ricchezza faunistica e l'esigenza di proteggerla \u00e8 uno dei motivi per cui l'oasi \u00e8 stata creata. Molte le specie di uccelli che si possono osservare: l'allocco, il gufo comune, la poiana, il gheppio, lo sparviere, il barbagianni, la taccola, il lodolaio, l'upupa, il fagiano, le cince, la ghiandaia, la gazza, il cuculo, e il picchio.Sono presenti rettili e anfibi: il rospo, il biacco, la raganella, il ramarro, l'orbettino, e la biscia dal collare.Tra i mammiferi: il tasso (mascotte dell'oasi), la faina,lo scoiattolo, la volpe, la donnola, il capriolo e il cinghiale.\nPunti di interesse.\nAll'interno dell'oasi sorge il castello di Bianello, sorto su una prima fortificazione risalente al secolo VIII che ha dato il nome all'area protetta e noto per essere stato la residenza favorita della contessa Matilde di Canossa.\nStrutture ricettive.\nIl centro visite \u00e8 situato presso la localit\u00e0 Borgo di Monticelli a circa 1\u00a0km dall'abitato di Quattro Castella, a sua volta distante circa 15\u00a0km da Reggio Emilia.I sentieri dell'Oasi sono facilmente percorribili da tutti anche se non esistono sentieri appositi per i disabili. I periodi migliori per visitare l'oasi sono la primavera e l'autunno, evitando i periodi piovosi che potrebbero rendere difficoltosa la percorribilit\u00e0 dei tracciati."}
{"id": "1278932", "revid": "75421", "url": "https://it.wikipedia.org/wiki?curid=1278932", "title": "Tuteelium", "text": ""}
{"id": "1278937", "revid": "767487", "url": "https://it.wikipedia.org/wiki?curid=1278937", "title": "Modern Romance (Francis Rossi e Bernard Frost)", "text": "Modern Romance \u00e8 un singolo inciso da Francis Rossi e Bernard Frost, uscito nel maggio del 1985.\nIl brano si piazz\u00f2 al n. 54 delle classifiche inglesi."}
{"id": "1278951", "revid": "1428919", "url": "https://it.wikipedia.org/wiki?curid=1278951", "title": "Nuovi Mutanti", "text": "Nuovi Mutanti (\"New Mutants\"), oltre che il titolo di diverse serie a fumetti, \u00e8 anche il nome di altrettanti gruppi supereroistici mutanti pubblicati dalla Marvel Comics.\nPrima serie.\nGrazie al grande successo acquisito attraverso \"Uncanny X-Men\" la Marvel Comics decise di dare vita a \"The New Mutants\", uno dei numerosi spin-off generatisi dal franchise degli X-Men. Adolescenti mutanti addestrati nell'uso consapevole dei propri poteri, questi ragazzi rappresentarono la nuova generazione di X-Men che si distingueva dalla precedente per la giovane et\u00e0, i poteri e le diverse nazionalit\u00e0. Creato da Chris Claremont (testi) e Bob McLeod (disegni), il gruppo esord\u00ec sulle pagine di \"Marvel Graphic Novel\" n. 4 (dicembre 1982). Le sue pubblicazioni, in America, terminarono nel 1991 quando l'inter\u00f2 cast conflu\u00ec nella serie \"X-Force\".\nBiografia del gruppo.\nMentre la licantropa-mutaforma Rahne Sinclair fugge alcuni razzisti sugli altipiani della Scozia, cade e perde conoscenza tornando alla sua forma umana. Trovata dalla dottoressa Moira MacTaggert viene portata nel suo laboratorio ed avvisa Charles Xavier. A Rio de Janeiro, in Brasile, il fuoriclasse Roberto Da Costa ha appena segnato un goal quando s'infuria e scatena una rissa con un avversario per i falli che ha commesso e che non gli sono stati fischiati. Nonostante le rimostranze, Keller continua a giocare scorrettamente finch\u00e9 Roberto non manifesta la propria mutazione. Sconvolto e inorridito, lancia un urlo e sviene. Intanto, in un centro minerario dei monti Appalachi nel cuore del Kentucky, il sedicenne Sam Guthrie \u00e8 al suo primo giorno di lavoro per le \"Industrie Pierce\" quando una frana intrappola un suo collega in uno dei tunnel della miniera. Grazie a questo evento, i poteri di Sam si manifestarono e fu in grado di salvare Lewis. Sempre in America, Danielle Moonstar giovane indiana si opponeva alla decisione del nonno Aquila Nera di mandarla alla Scuola Xavier, a causa del suo odio per i bianchi. Una notte, svegliatasi improvvisamente dopo un incubo trov\u00f2 il cadavere del nonno e subito dopo decise di iscriversi alla scuola meditando vendetta. Nel frattempo fra quelle mura, Moira e Charles si occupano di analizzare i poteri di Xi'An Coy Mahn, mutante vietnamita e potente telepate tenuta sedata. Tuttavia, la ragazza riesce a svegliarsi e tenta di utilizzare il proprio potere per possedere la mente della dottoressa McTaggert, venendo in ultimo fermata da Xavier. Qualche giorno dopo, Xavier avverte che Danielle Moonstar \u00e8 in pericolo, minacciata dai membri del Club infernale. Attaccata, la ragazza viene soccorsa da Karma e Wolfsbane e ore dopo le tre soccorrono Sunspot, mentre Sam Guthrie si unisce al Club credendo che uno dei suoi esponenti, Donald Pierce, sia animato da buone intenzioni, ignorando invece che si tratti di uno dei nemici di Xavier. Gli uomini di Pierce attaccano i quattro mutanti e a causa della loro inesperienza Cannonball, Xavier e miss Tessa vengono catturati; ma Rhane riesce a seguire l'odore di Xavier e giunge cos\u00ec su un tetto dal cui lucernario vede Xavier e Tessa. Raggiunta da Sunspot, Karma e Moonstar i quattro attaccano i membri del Club infernale liberando Xavier e Tessa. A causa del suo precedente comportamento Sam viene allontanato, ma pochi giorni dopo si presenta alla scuola riconciliandosi con Xavier e gli altri, facendo cos\u00ec nascere la prima formazione dei Nuovi Mutanti.\nFormazione.\nDopo l'apparente morte di Karma altri personaggi si aggiunsero al cast, fra cui:\nA questi si aggiunsero alcuni membri degli \"X-Terminators\":\nRaggiunto il n. 100, la testata cambi\u00f2 nome in \"X-Force\" e vi si aggiunsero nuovi membri differenti per et\u00e0, aspetto e motivazioni da tutti quelli precedenti:\nSeconda serie.\nLa seconda incarnazione dei \"Nuovi Mutanti\" fu ideata da Nunzio DeFilippis e Christina Weir (testi) pi\u00f9 Keron Grant e Randy Green (disegni) e lanciata nel 2003. La serie narrava le avventure di un gruppo di adolescenti mutanti, residenti allo Xavier Institute, e dei loro tutor fra i quali numerosi membri della vecchia guardia come Moonstar, Karma, Wolfsbane e Magma. Nel 2004 la testata fu rinominata \"New X-Men: Academy X\" e focalizzata sulla divisione degli studenti in squadre di cui la principale, i Nuovi Mutanti, dovette spesso scontrarsi con la rivale composta dai Satiri guidati da Emma Frost. Dopo la decimazione dell'M-Day nel tardo 2005, i rimanenti studenti furono accorpati nell'unico junior team di mutanti, i New X-Men.\nBiografia del gruppo.\nLa storia si apre con la giovane Sofia Mantega che sviluppa i propri poteri di manipolazione del vento. Dopo che il padre viene a conoscenza di ci\u00f2 e preoccupato per i propri affari se si dovesse venire a sapere decide di nasconderla, ma Danielle Moonstar raggiungere la giovane proponendo all'uomo di farla entrare allo Xavier Institute. Nella scuola Sofia fa amicizia con Julian Keller e diventa compagna di stanza di Laurie Collins una ragazza che emana feromoni capaci di alterare gli stati d'animo della gente, ma a cui Sofia \u00e8 immune. Mentre le due fanno amicizia, Danielle porta alla scuola anche Kevin Ford un ragazzo con il potere di distruggere qualsiasi materiale organico e che senza volerlo ha ucciso il proprio padre. Successivamente, con l'aiuto dell'amica Shan, Danielle salva il giovane David Alleyene dal gruppo razzista \"Purity\" e lo conduce al sicuro fra le mura della scuola. Per reclutare il successivo mutante, Danielle si fa accompagnare oltre che da Shan anche da Sofia, Laurie, David e Kevin ritrovandosi coinvolti in uno scontro con il fanatico anti-mutanti Donald Pierce. Josh Foley, il ragazzo di cui sono alla ricerca, si trova fra i loro nemici ma durante lo scontro scopre di avere capacit\u00e0 mutanti e respinto da amici e famiglia viene adottato da Danielle che lo porta con s\u00e9 alla scuola. Dopo la missione Kevin abbandona la scuola perch\u00e9 turbato dal fatto di aver quasi ucciso Pierce. Giorni dopo, Julian trova una vagabonda all'ingresso della scuola e la caccia via nel momento in cui una Rahne Sinclaire senza poteri fa il suo ritorno. Con lei, Josh e compagni trovano Noriko Ashida, la vagabonda colpevole di aver ferito e rapinato la cameriera del bar vicino alla scuola. La ragazza che non riesce a controllare i propri poteri, viene portata alla scuola dove Bestia la fornisce di un paio di guanti che la aiuteranno a controllarli. Tempo dopo, Josh bacia Rahne, ripristinandone i poteri, ma il primo istinto della ragazza-lupo \u00e8 squartarlo. Josh rischia la vita, ma David riesce ad fargli usare i propri poteri di guarigione su s\u00e9 stesso con l'effetto collaterale di far diventare la sua pelle d'oro. In seguito, Josh assieme a David, Laurie, Sofia e Noriko, unendo le loro forze riescono a sconfiggere l'evaso Donald Pierce e a rendere Danielle fiera di loro.\nFormazione.\nDopo la decimazione a seguito di \"House of M\", solo 27 dei 182 studenti che frequentavano l'istituto mantengono i propri poteri. Visti i pericoli che coloro che erano stati depotenziati potrebbero correre, Emma Frost decide di rimandarli a casa. I restanti vengono riuniti ed addestrati per diventare la nuova generazione di difensori del genere mutante: i New X-Men.\nTerza serie.\nPubblicata a partire dal maggio 2009 dopo la chiusura di \"Young X-Men\", la terza serie dei \"Nuovi Mutanti\" conta fra le sue fila gli storici protagonisti creati anni addietro da Claremont. Affidata a Zeb Wells (testi) e Diogenes Neves (disegni) prende il via dagli eventi narrati in precedenza nella miniserie \"X-Infernus\" che segna il ritorno in scena di Magik. Dopo la decisione di Wells di lasciare la testa col n. 21 portando a conclusione l'arco narrativo riguardante Magik, la serie partecipa al crossover \"Age of X\" venendo sceneggiata provvisoriamente da Mike Carey per poi passare stabilmente nelle mani di Dan Abnett e Andy Lanning (testi) con Leandro Fernandez (disegni) a partire dal n. 25 (maggio 2011). Poco prima della chiusura con il n. 50 (ottobre 2012), la serie s'intreccia nel crossover \"Exiled\" con \"Journey Into Mistery\" venendo sceneggiata anche da Kieron Gillen che riprende in mano i personaggi da lui utilizzati anni addietro nel tie-in di \"Assedio\".\nAltri media.\nCinema.\nLa squadra dei Nuovi Mutanti \u00e8 apparsa nel nuovo film della saga cinematografica degli X-Men, intitolato \"The New Mutants\" (2020)."}
{"id": "1278955", "revid": "287204", "url": "https://it.wikipedia.org/wiki?curid=1278955", "title": "Give Myself to Love", "text": "Give Myself to Love \u00e8 un singolo di Francis Rossi, uscito nel 1996."}
{"id": "1278962", "revid": "125960341", "url": "https://it.wikipedia.org/wiki?curid=1278962", "title": "Magistratura onoraria italiana", "text": "La magistratura onoraria italiana, nell'ordinamento giudiziario italiano, indica l'insieme dei magistrati onorari.\nL'aggettivo \"onorario\" sta ad indicare che svolge le proprie funzioni in maniera non professionale, poich\u00e9 di regola esercita la giurisdizione per un lasso di tempo determinato senza ricevere una retribuzione, ma solo un'indennit\u00e0 per l'attivit\u00e0 svolta.\nStoria.\nDurante il ventennio fascista il regio decreto 30 gennaio 1941 n. 12, pubblicato nella gazzetta ufficiale del 4 febbraio 1941, n. 28, che disciplinava l'ordinamento giudiziario italiano, prevedeva anche la figura di magistrato onorario.\nDopo la nascita della Repubblica Italiana, accanto alla norma del 1941 che venne mantenuta in vigore, la previsione della magistratura onoraria traeva origine dal disposto dell'art. 106, comma 2 della Costituzione della Repubblica Italiana. Sebbene dal secondo dopoguerra vennero emanate solo norme per casi specifici, come la legge 5 agosto 1998, n. 303, il d.lgs. 19 febbraio 1998, n. 51 conteneva una delega per la riforma del settore, cui segu\u00ec la successiva legge 28 aprile 2016, n. 57 che confer\u00ec nuovamente delega al governo italiano; infine una riforma organica avvenne solo con l'emanazione del d.lgs 13 luglio 2017, n. 116.\nIl fondamento costituzionale.\nNella Costituzione della Repubblica italiana repubblicana l'art. 106 stabilisce che:\nL'articolo afferma il principio che l'accesso alla magistratura onoraria possa avvenire attraverso altri canali di reclutamento, prevedendo quindi che il potere giurisdizionale possa essere attribuito anche a soggetti diversi dai magistrati ordinari.\nTipologie.\nEsistono varie tipologie di magistrati onorari, per poteri, funzioni, durata o compensi, accomunati solo dall'esercizio della giurisdizione. Si ricordano, ad esempio:\nAccanto a questi giudici onorari ve ne sono altri che a vario titolo intervengono nel processo, oppure che si occupano di giurisdizioni diverse.\nTra i primi si ricordano:\nTra i secondi si ricordano:\nGiudice conciliatore.\nFigura istituita dalla legge 6 giugno 1892, n. 261, fu presente in tutti i comuni italiani, sino al 1991. Era nominato con decreto del Primo Presidente della Corte d'appello, su parere del procuratore generale, purch\u00e9 abbia almeno 25 anni di et\u00e0 e non si trovasse in cause di ineleggibilit\u00e0 e incompatibilit\u00e0. Non riceveva un compenso e la sua competenza era alquanto ridotta, occupandosi esclusivamente di cause civili; inizialmente svolgeva la sua funzione gratuitamente senza percepire indennit\u00e0, ma poi ne fu stabilito un tetto massimo alle 400 lire nel 1922.\nGiudice onorario di pace.\nPrevisto dalla legge 21 novembre 1991 n. 374 in sostituzione del giudice conciliatore, il nuovo magistrato aveva maggiori e nuove competenze, sia nel diritto civile che nel diritto penale. \nQuesti riceve un compenso commisurato prevalentemente al numero delle sentenze emesse. La durata dell'incarico \u00e8 di quattro anni, rinnovabile per un ulteriore quadriennio, ai sensi del d.lgs. 13 luglio 2017, n. 116 ha mutato la propria denominazione in \"giudice onorario di pace\" .\nGiudice onorario aggregato.\nLa legge 22 luglio 1997, n. 276 stabil\u00ec che per diminuire l'arretrato in materia civile, venisse istituito un magistrato onorario chiamato \"giudice onorario aggregato\" (detto in acronimo \"GOA\"), in numero totale di 1.000 unit\u00e0, titolare di un'apposita sezione stralcio. Attesa la loro origine finalizzata allo smaltimento dell'arretrato essi dovevano durare 5 anni, prorogabili una sola volta per la durata di un anno, ma con alcune proroghe essi sono tuttora in attivit\u00e0. Si pu\u00f2 dire che la loro funzione al 2007 sia del tutto terminata, rimanendone alcuni per le cause ancora pendenti.\nGiudice onorario di tribunale.\nCon la riforma operata col d.lgs. 19 febbraio 1998, n. 51 vennero istituite due nuove figure: il \"giudice onorario di tribunale\" e il \"vice procuratore onorario\". In realt\u00e0, le due figure scindono quella che era l'attivit\u00e0 del \"vice pretore onorario\", magistrato onorario soppresso con la figura del pretore dalla riforma del 1998. La disciplina piuttosto \u00e8 stata poi integrata da apposite circolari del Consiglio superiore della magistratura pubblicate con Decreti Ministeriali. Gli ultimi decreti sono il Decreto 26 settembre 2007 \"Modifica ed integrazione dei criteri per la nomina e la conferma dei vice procuratori onorari\" e il Decreto 26 settembre 2007 \"Modifica ed integrazione dei criteri per la nomina e la conferma dei giudici onorari di tribunale\".\nIl \"giudice onorario di tribunale\" (GOT) ha competenza in materia civile e penale in tutti i casi in cui la competenza \u00e8 monocratica, salvo per i reati per i quali \u00e8 prevista l'udienza preliminare, ovvero di un unico giudice secondo le norme dei codici di rito. La sua durata \u00e8 di 3 anni rinnovabili per un ulteriore triennio. Essi percepiscono una indennit\u00e0 di 98 euro per l'attivit\u00e0 svolta ma, a differenza del giudice onorario di pace, in forma di gettone di presenza per ciascuna udienza svolta, a prescindere dal numero di provvedimenti emessi.\nPretore.\nPrevisto dall'ordinamento giudiziario italiano del 1941, il d.lgs. 19 febbraio 1998 n. 51 ne ha disposto la soppressione a far data dal 2 giugno 1999, e le competenze furono affidate per tutti i processi civili e dal 2 gennaio 2000 per tutti i processi penali, al tribunale ordinario in composizione monocratica, escluse alcune ipotesi in cui \u00e8 tassativamente prevista la composizione collegiale.\nVice procuratore onorario.\nIl regio decreto 30 gennaio 1941, n. 12 all'art. 72 stabilisce che alle procure della Repubblica presso il tribunale ordinario possano essere addetti magistrati onorari per l'espletamento delle funzioni che sono elencate nell'art. 17 del d.lgs. 116 del 13 luglio 2017, che ha sostituito l'art. 72 dell'ordinamento giudiziario, abrogato, nonch\u00e9 delle altre funzioni a essi attribuite dalla legge. Il \"vice procuratore onorario\" (VPO) \u00e8 un magistrato con funzione inquirente che rappresenta l'ufficio del pubblico ministero in tutte le cause penali di competenza del tribunale ordinario in composizione monocratica, e del giudice di pace, nonch\u00e9 nelle cause civili in cui la legge ne impone la presenza (ad es. nei procedimenti per interdizione).\nEssi svolgono le funzioni di pubblico ministero in udienza per delega nominativa del procuratore della Repubblica a cui sono sottoposti gerarchicamente. \nInfine, possono anche coordinare le indagini dei casi di competenza del giudice di pace. Le funzioni proprie del pubblico ministero sopra descritte, sono delegabili ai vice procuratori onorari. Tale norma dispone che le funzioni del pubblico ministero delegabili ai vice procuratori onorari siano quelle dell'udienza dibattimentale, di convalida dell'arresto nel giudizio direttissimo (funzione delegabile quest'ultima solo a vice procuratori onorari con almeno 6 mesi di esercizio delle funzioni), della richiesta di emissione del decreto penale di condanna ai sensi degli articoli 459, comma 1, e 565 del codice di procedura penale, nonch\u00e9 nelle udienze in camera di consiglio ai sensi dell'art. 127 c.p.p.e nelle altre attivit\u00e0 elencate nell'art. 17 del d.lgs. 116 del 13 luglio 2017. A seguito della riforma appena citata non sono pi\u00f9 delegabili ai vice procuratori onorari le funzioni del pubblico ministero stabilite dalla legge in materia civile e neppure, nell'udienza dinnanzi al giudice monocratico, i procedimenti per i delitti di cui agli articoli 589 e 590 del codice penale commessi con violazione delle norme per la prevenzione degli infortuni sul lavoro nonch\u00e9 di cui all'articolo 590-sexies del codice penale (c.d. colpa medica). Il comma 3 dell'art. 72 funge da regola di chiusura rispetto alle funzioni delegabili dal procuratore della Repubblica ai vice procuratori onorari, in quanto stabilisce che le funzioni delegabili ai VPO devono essere di norma quelle che fanno riferimento ai procedimenti monocratici avviabili con atto di citazione diretta, cio\u00e8 quelli in cui \u00e8 il pubblico ministero a esercitare l'azione penale mediante la citazione a giudizio dell'imputato. Il legislatore nella norma usa la locuzione \"si segue il criterio di non delegare le funzioni del pubblico ministero ai VPO e alle altre figure di delegabili descritte nell'art. 72, per i reati diversi da quelli per cui si procede con citazione diretta a giudizio\". Tale specificazione si \u00e8 resa necessaria in quanto l'art. 33-ter, comma 2 del codice di procedura penale dispone che il tribunale giudica in composizione monocratica per tutti i reati che non sono di competenza del tribunale ordinario in composizione collegiale, criterio residuale di attribuzione della competenza, che si basa sull'elencazione contenuta nell'art. 33-bis codice di procedura penale. Tra i reati non compresi in tale elencazione, vi \u00e8 quello di cui all'art. 589 c.p.(omicidio colposo), per il quale il pubblico ministero non pu\u00f2 esercitare la citazione diretta a giudizio, visto il massimo della pena edittale per esso previsto, ma che \u00e8 di competenza del tribunale in composizione monocratica in quanto non elencato nell'art. 33-bis. Per tali reati il procuratore della Repubblica, dovrebbe seguire il criterio di non delegare le funzioni di pubblico ministero di udienza ai delegabili di cui all'art. 72 del R.D. n. 12/1941 (tra cui vi sono i VPO), tuttavia il mancato rispetto di tale criterio non costituisce motivo di nullit\u00e0 per irregolare costituzione del pubblico ministero (il pubblico ministero \u00e8 presente, la violazione delle norme di riparto tra pubblici ministero togati ed onorari attiene al regolamento interno della delega delle funzioni da parte del procuratore della Repubblica.\nFigure abolite.\nGiudice conciliatore.\nFigura istituita dalla legge 6 giugno 1892, n. 261, fu presente in tutti i comuni italiani, sino al 1991. Era nominato con decreto del Primo Presidente della Corte d'appello, su parere del procuratore generale, purch\u00e9 abbia almeno 25 anni di et\u00e0 e non si trovasse in cause di ineleggibilit\u00e0 e incompatibilit\u00e0. Non riceveva un compenso e la sua competenza era alquanto ridotta, occupandosi esclusivamente di cause civili; inizialmente svolgeva la sua funzione gratuitamente senza percepire indennit\u00e0, ma poi ne fu stabilito un tetto massimo alle 400 lire nel 1922.\nPretore.\nPrevisto dall'ordinamento giudiziario italiano del 1941, il d.lgs. 19 febbraio 1998 n. 51 ne ha disposto la soppressione a far data dal 2 giugno 1999, e le competenze furono affidate per tutti i processi civili e dal 2 gennaio 2000 per tutti i processi penali, al tribunale ordinario in composizione monocratica, escluse alcune ipotesi in cui \u00e8 tassativamente prevista la composizione collegiale.\nDati degli organici.\nSecondo i dati del Consiglio Superiore della Magistratura per l'anno 2014, l'organico del personale in servizio dei magistrati onorari e quelli tributari al 2015 pu\u00f2 essere cos\u00ec riassunta:"}
{"id": "1278965", "revid": "188055", "url": "https://it.wikipedia.org/wiki?curid=1278965", "title": "Senari", "text": ""}
{"id": "1278970", "revid": "729019", "url": "https://it.wikipedia.org/wiki?curid=1278970", "title": "National Spatial Data Infrastructure", "text": "La National Spatial Data Infrastructure \u00e8 l'infrastruttura dei dati spaziali che viene realizzata con strumenti, metodi, infrastrutture, dati da un sistema federato.\nQuesto sistema raccoglie le SDI (\"Spatial Data Infrastructure\") di livello inferiore ad esempio RSDI (\"Regional Spatial Data Infrastructure\") e LSDI (\"Local Spatial Data Infrastructure\") e le rende fruibili a livello nazionale.\nL'infrastruttura di fatto realizza un sistema di scambio informazioni geospaziali che coinvolge il sistema nazionale, regionale, locale. \nL'insieme delle NSDI europee, ad esempio, realizzano a loro volta la ESDI (\"European Spatial Data Infrastructure\") che a sua volta sar\u00e0 parte della GSDI (\"Global Spatial Data Infrastructure\").\nIn Europa la Direttiva INSPIRE regolamenta e definisce le modalit\u00e0 di realizzazione delle SDI (Local, Regional, National, European)"}
{"id": "1278974", "revid": "1910402", "url": "https://it.wikipedia.org/wiki?curid=1278974", "title": "Screaming Blue Murder (Girlschool)", "text": "Screaming Blue Murder \u00e8 il terzo album del gruppo heavy metal inglese Girlschool.\nFu pubblicato nel 1982 dalla Bronze Records, ma non riusc\u00ec a vendre come i 2 album precedenti, infatti da qui in poi cominci\u00f2 il declino della band. La riedizione, risalente al 2005, contiene alcune tracce aggiuntive.\nTracce.\n\u2022 Tracce 12\u201321 sono state registrate al BBC 1 Concert broadcast di Londra il 9 Giugno 1982"}
{"id": "1278975", "revid": "154893", "url": "https://it.wikipedia.org/wiki?curid=1278975", "title": "Gres", "text": ""}
{"id": "1278976", "revid": "28530", "url": "https://it.wikipedia.org/wiki?curid=1278976", "title": "Maioliche", "text": ""}
{"id": "1278977", "revid": "2128848", "url": "https://it.wikipedia.org/wiki?curid=1278977", "title": "Leonardo Nascimento de Ara\u00fajo", "text": "Nella sua carriera di calciatore ha vestito le maglie di Flamengo, San Paolo, Valencia, Kashima Antlers, Paris Saint-Germain e Milan. Terminata l'attivit\u00e0 agonistica, ha ricoperto ruoli dirigenziali nel Milan e nel Paris Saint-Germain e ha allenato lo stesso Milan, l'Inter e l'Antalyaspor.\nBiografia.\n\u00c8 stato sposato con Beatriz dalla quale ha avuto tre figli: Lucas, Julia e Joana. Il 6 settembre 2013 si \u00e8 sposato con la giornalista sportiva di Sky Anna Bill\u00f2, che lo ha reso padre di Tiago il 13 novembre 2011 e di Tomas il 13 aprile 2014.\nCittadino italiano dal 2008, parla un ottimo italiano oltre a conoscere portoghese, inglese, spagnolo, francese ecome da lui stesso dichiarato\u00abun po' di giapponese\u00bb.\nCaratteristiche tecniche.\nTrequartista molto dotato dal punto di vista tecnico, specialista dei calci da fermo, in carriera si distinse anche per la sua duttilit\u00e0 tattica, avendo giocato in svariati ruoli: terzino sinistro, regista, centrocampista centrale, rifinitore e attaccante. Pi\u00f9 incline all'assist che al gol, in Italia fu grande protagonista dello scudetto vinto dal Milan nella stagione 1998-1999, giocando come punta esterna e riuscendo a segnare dodici reti (seconda stagione pi\u00f9 prolifica della sua carriera).\nCarriera.\nGiocatore.\nClub.\nLeonardo \u00e8 cresciuto nel Flamengo, con cui ha esordito nel campionato brasiliano a 18 anni nel 1987. Non ha compiuto 18 anni quando ha l'opportunit\u00e0 di giocare con l'idolo Zico e giocatori di fama come Leandro, Bebeto e Renato Ga\u00facho, a fianco dei quali ha vinto il suo primo campionato. Dal 1990 al 1991 ha giocato nel San Paolo, facendo parte della \"esquadr\u00e3o tricolor\" allenata da Tel\u00ea Santana e capace di aggiudicarsi il titolo brasiliano nel 1991.\nNel 1991 \u00e8 passato al Valencia, nella Primera Divisi\u00f3n spagnola. Nel 1993 \u00e8 ritornato al S\u00e3o Paulo, con cui ha vinto la Coppa Intercontinentale battendo il Milan a Tokyo. Dopo il si \u00e8 trasferito ai Kashima Antlers, squadra della neonata J. League nelle cui file militava anche l'amico e idolo Zico.\nNel 1996 \u00e8 stato acquistato dal Paris Saint-Germain, squadra della Ligue 1 con cui ha raggiunto la finale della Coppa delle Coppe.\nLe sue prestazioni hanno attirato l'attenzione del Milan, che lo ha ingaggiato nell'estate del 1997 per 18 miliardi di lire; coi rossoneri, fino al 2001, ha giocato 96 partite di campionato segnando 22 gol e vincendo lo scudetto 1998-1999 da protagonista con 27 presenze e 12 reti.\nA causa dei frequentiI infortuni nelle ultime due stagioni non ha potuto mantenere un rendimento costante, cos\u00ec alla fine della stagione 2000-2001 ha deciso di fare ritorno in patria, dove ha giocato prima nel San Paolo e poi nel Flamengo.\nNonostante i ripetuti annunci di ritiro dall'attivit\u00e0 agonistica, ha deciso di ritornare al calcio giocato e il 9 ottobre 2002, viene integrato nella rosa del Milan. La nuova esperienza rossonera, tuttavia, \u00e8 stata brevissima: \u00e8 rimasto fino a marzo 2003, quando si \u00e8 ritirato definitivamente dopo aver disputato 4 partite in Coppa Italia (2 gol) e una in Serie A.\nNazionale.\nCon la nazionale brasiliana ha vinto il Mondiale 1994, nel quale, acconsentendo alla richiesta del CT Parreira, si \u00e8 adattato a ricoprire l'insolito ruolo di terzino sinistro, ma il cartellino rosso rimediato per una gomitata a Tab Ramos nell'ottavo di finale contro gli Stati Uniti, che ha costretto il calciatore statunitense a una inattivit\u00e0 di circa 3 mesi, gli ha impedito di scendere in campo nelle restanti gare della competizione.\nGiocando da mezzapunta ha conquistato la Coppa America e la Confederations Cup nel 1997, manifestazioni nelle quali Zagallo gli ha affidato la prestigiosa maglia numero 10. L'anno successivo, schierato come interno sinistro, \u00e8 stato finalista al Mondiale 1998.\nNel 1999 ha lasciato la nazionale, salvo poi tornare nel 2001 per disputare due gare di qualificazione al Mondiale 2002. In nazionale vanta 60 presenze e 8 reti.\nAllenatore.\nMilan.\nIl 31 maggio 2009 Adriano Galliani ha annunciato in diretta televisiva all'ultima puntata stagionale di Stadio Sprint che Leonardo sarebbe stato il nuovo allenatore del Milan per due anni a partire dalla stagione 2009-2010, ereditando cos\u00ec la panchina da Carlo Ancelotti. \u00c8 stato presentato in conferenza stampa il 1\u00ba giugno 2009.\nIl suo debutto ufficiale sulla panchina rossonera \u00e8 avvenuto la sera del 22 agosto 2009 durante l'anticipo della prima giornata del campionato di Serie A 2009-2010 in casa del (1-2). Dopo alcuni risultati deludenti (tra cui lo 0-4 del derby), il 21 ottobre 2009, sotto la sua guida, i rossoneri hanno battuto il Real Madrid al Bernab\u00e9u (3-2) per la prima volta nella loro storia. Il 14 maggio 2010, dopo aver raggiunto la qualificazione diretta alla Champions League, Leonardo ha ufficializzato l'addio al club rossonero, divenuto effettivo al termine della stagione. Il giorno successivo, in occasione dell'ultima giornata di campionato contro la Juventus (vittoria per 3-0), Leonardo si \u00e8 congedato dal pubblico di San Siro che ha risposto con un caloroso saluto.\nNella sua esperienza rossonera l'allenatore brasiliano ha utilizzato prevalentemente una sorta di modulo 4-2-4, denominato dalla stampa del settore \"4-2-fantasia\", ispirandosi al modulo usato da Tel\u00ea Santana, commissario tecnico della Nazionale brasiliana ai Mondiali del 1982 e del 1986. Lo schieramento si compone di 4 difensori, 2 mediani e 4 giocatori prettamente offensivi. Questo spregiudicato modo di giocare ha offerto molte prestazioni brillanti, ma anche altre deludenti poich\u00e9, se da un lato privilegia il gioco offensivo e il talento dei singoli, dall'altra difetta di equilibrio e di copertura a centrocampo.\nInter.\nIl 24 dicembre 2010 \u00e8 diventato il nuovo allenatore dell'Inter, succedendo a Rafael Ben\u00edtez e firmando un contratto fino al 30 giugno 2012. Ha diretto la prima partita da allenatore dell'Inter il 6 gennaio 2011, nella vittoria per 3-1 contro il Napoli.\nFino al 6 marzo 2011, con la vittoria per 5-2 in rimonta sul , ha totalizzato un bottino di 33 punti nelle prime 13 partite stabilendo un record e sorpassando i 32 punti che avevano fatto in precedenza Fabio Capello (con la Juventus nel 2004-2005), Gigi Simoni e Marcello Lippi.\nIl 22 maggio 2011, con la vittoria all'ultima di campionato per 3-1 contro il , ha stabilito il record di 12 vittorie casalinghe consecutive in campionato su altrettante partite eguagliando i record di Giovanni Invernizzi del 1970-1971 e del duo Tansini-Cappelli nel 1949-1950. Seppur con il miglior attacco, ha terminato il campionato con i nerazzurri al 2\u00ba posto, a -6 dalla vetta, perdendo tra l'altro il derby per 3-0, che in caso di vittoria avrebbe potuto portare l'Inter in vetta alla classifica. La sua avventura in Champions League invece, si \u00e8 conclusa ai quarti di finale contro lo Schalke 04, perdendo l'andata per 5-2 e il ritorno per 2-1. Il 29 maggio 2011 ha vinto il suo primo titolo da allenatore con l'Inter conquistando la Coppa Italia ai danni del Palermo, battuto in finale per 3-1.\nIl 1\u00ba luglio 2011 l'Inter ha annunciato la risoluzione consensuale del contratto che legava il tecnico brasiliano ai nerazzurri. Al suo posto \u00e8 subentrato il tecnico piemontese Gian Piero Gasperini.\nAntalyaspor.\nIl 28 settembre 2017, a distanza di pi\u00f9 di sei anni dall'ultima esperienza in panchina, torna ad allenare, firmando per l'Antalyaspor, club turco nel quale gioca tra le altre stelle anche Samuel Eto'o, che era con lui all'Inter. Al debutto in campionato perde per 3-1 contro il Sivasspor e la squadra rimane nei bassifondi della classifica. Il 6 dicembre, dopo meno di tre mesi, rassegna le dimissioni a causa delle dimissioni del presidente Ali Safak Ozturc, che l'aveva portato ad Adalia.\nDirigente.\nMolto attivo nel campo delle iniziative umanitarie, nel 1999 in Brasile ha dato vita alla Funda\u00e7\u00e3o Gol de Letra. Dopo il ritiro dal calcio giocato \u00e8 rimasto legato per diversi anni all'ambiente milanista, tanto da essere stato direttore della \"Fondazione Milan\" fino a maggio 2006. Nella sua carriera \u00e8 stato anche un consulente di calciomercato, direttore operazioni area tecnica del club rossonero nonch\u00e9 emissario per la societ\u00e0 in Sudamerica, tanto che ha contribuito a portare in Italia Kak\u00e1, Pato e Thiago Silva.\nIl 13 luglio 2011 \u00e8 stato nominato direttore sportivo del Paris Saint-Germain, squadra nella quale aveva militato nella stagione 1996-1997, con un ingaggio da 2,5 milioni all'anno. Alla fine di maggio del 2013 \u00e8 stato squalificato dalla Commissione Disciplinare della LFP per 9 mesi a causa di una spallata data all'arbitro Castro al termine della partita Paris Saint-Germain-Valenciennes del 5 maggio precedente. Il ricorso successivamente presentato dal PSG, che sosteneva l'involontariet\u00e0 del gesto, \u00e8 stato respinto e la squalifica \u00e8 stata allungata fino a tutto il giugno del 2014, per un totale di 14 mesi. Il 10 luglio seguente Leonardo ha annunciato le sue dimissioni dal ruolo di direttore sportivo del club parigino a partire dal termine del calciomercato, ossia dal 2 settembre 2013. Il 17 giugno 2014 il tribunale amministrativo di Parigi ha annullato la sospensione di un anno.\nIl 25 luglio 2018 viene annunciato il suo ritorno al Milan nelle vesti di direttore generale dell'area tecnico-sportiva. Il 3 dicembre dello stesso anno supera l'esame finale da direttore sportivo a Coverciano. Il 28 maggio 2019, in disaccordo con i piani di Elliott per il futuro del club, rassegna le dimissioni dall'incarico dopo meno di un anno.\nIl 14 giugno 2019 \u00e8 nominato direttore sportivo del Paris Saint-Germain, a sei anni di distanza dall'ultima esperienza nello stesso ruolo con il club francese.\nDopo il ritiro.\nDalla seconda met\u00e0 del 2015 \u00e8 opinionista su Sky Sport, come ospite e opinionista delle partite di Europa League in quelle di qualificazione a Russia 2018. Durante la stagione sportiva 2016-2017 \u00e8 stato ospite anche nel programma Sky Calcio Club.\nStatistiche.\nStatistiche da allenatore.\n\"Statistiche aggiornate al 4 dicembre 2017.\""}
{"id": "1278978", "revid": "827882", "url": "https://it.wikipedia.org/wiki?curid=1278978", "title": "Terracotte", "text": ""}
{"id": "1278980", "revid": "13388", "url": "https://it.wikipedia.org/wiki?curid=1278980", "title": "Terraglie", "text": ""}
{"id": "1278988", "revid": "599013", "url": "https://it.wikipedia.org/wiki?curid=1278988", "title": "Silvia Weissteiner", "text": "Biografia.\nVanta 7 titoli nazionali assoluti, uno outdoor e sei indoor. Curiosamente, infatti, rende meglio nelle gare in sala ove oltre ad aver ottenuto il bronzo europeo, nel 2007, vanta anche un tempo migliore che all'aperto, fatto assolutamente non consueto per le mezzofondiste.\nVanta anche due presenze olimpiche: a , eliminata in batteria nei 5000 metri piani e a Londra 2012."}
{"id": "1278989", "revid": "120104115", "url": "https://it.wikipedia.org/wiki?curid=1278989", "title": "Guntram il Ricco", "text": "Biografia.\nOriginario dell'Alsazia, Guntram era conte di Brisgovia e duca di Muri. Si ritiene, sebbene sia incerto, che fosse il nonno di Radbot d'Asburgo, il costruttore del castello di Habsburg, da cui la dinastia prende il nome. Ebbe un figlio chiamato Lanzelin (...-991 o 1007) chiamato anche Landolt o Landolo, Kancelin possibile capostipite degli Asburgo e ipotetico capostipite dei Landolina.\nGuntram era il terzo figlio di Ugo I di Nordgau, conte dell'Alsazia settentrionale, e di Hildegard. Apparteneva alla famiglia alsaziana degli Eberharde di Nordgau, un ramo degli Etichonen. I suoi domini si trovavano in Alsazia ed in Brisgovia, prima che gli venissero sottratti, assieme al titolo di conte, per alto tradimento ai danni di Ottone I."}
{"id": "1278990", "revid": "1605525", "url": "https://it.wikipedia.org/wiki?curid=1278990", "title": "Carmen Iarrera", "text": "Biografia.\nLaureata in Scienze politiche all'Universit\u00e0 degli Studi di Roma \"La Sapienza\", la principale delle sue varie attivit\u00e0 \u00e8 la letteratura gialla. Sin dalla met\u00e0 degli anni ottanta i suoi racconti sono pubblicati nelle testate della Arnoldo Mondadori Editore dedicate a questo genere (Il Giallo Mondadori, Segretissimo).\nNegli anni successivi i suoi racconti saranno pubblicati da riviste ed antologie di molti paesi, fra cui America, Germania, Francia, Spagna e altri.\nDal 1998 al 2001 \u00e8 stata presidente della sezione italiana dell'AIEP, l'associazione internazionale che raggruppa scrittori di gialli provenienti da tutto il mondo.\nHa scritto due romanzi in collaborazione con il critico d'arte Federico Zeri.\nNel 2003, con il romanzo \"Delitti alla Scala\", \u00e8 entrata nella cinquina del Premio Scerbanenco."}
{"id": "1278992", "revid": "124813653", "url": "https://it.wikipedia.org/wiki?curid=1278992", "title": "Dane Whitman", "text": "Dane Whitman \u00e8 un personaggio dei fumetti pubblicati dalla Marvel Comics. \u00c8 il quinto a indossare i panni del Cavaliere Nero. \u00c8 apparso per la prima volta in \"The Avengers\" (vol. 1) n. 48 (dicembre 1967), opera di Roy Thomas (testi) e John Buscema (disegni). Come Cavaliere Nero ha esordito in \"The Avengers\" (vol. 1) n. 48 del - gennaio 1968, di Roy Thomas (testi) e George Tuska (disegni).\nBiografia del personaggio.\nDane Whitman indoss\u00f2 per la prima volta i panni del Cavaliere Nero per vendicare la morte dello zio, il terribile Nathan Garrett (ossia il \"Cavaliere Nero IV\"). In un primo momento egli si schier\u00f2 dunque contro i Vendicatori, ma poi cap\u00ec il suo errore e non solo abbandon\u00f2 i suoi propositi di vendetta, ma decise anche di aiutare gli eroi infiltrandosi tra le file dei Signori del male di Crimson Crowl (sotto le cui vesti si nascondeva in realt\u00e0 il robot Ultron) per sventarne i piani. Dane fu per\u00f2 scoperto e si ricongiunse ai Vendicatori nella battaglia contro i Signori del male.\nDopo aver recuperato la \"Spada d'Ebano\", la micidiale arma del suo antenato Sir Percy di Scandia (il primo Cavaliere Nero), Dane cominci\u00f2 a collaborare stabilmente con il Dottor Strange e con i Vendicatori. In particolare il suo contributo fu fondamentale contro Kang, tanto che i Vendicatori gli proposero anche di diventare membro onorario del gruppo.\nUna delle pi\u00f9 assidue nemiche di Dane fu Incantatrice che con un bacio fatato lo trasform\u00f2 in pietra. Il Dottor Strange port\u00f2 il corpo di Whitman nel suo \"Sanctum Sanctorum\" per cercare di spezzare l'incantesimo, mentre lo spirito del Cavaliere Nero fu trasportato nel XII secolo e si incarn\u00f2, grazie ad una magia di Merlino, nel corpo di un antenato di Dane, il cavaliere crociato Eobar Garrington. Dopo alterne vicende, Dane riusc\u00ec a tornare nel presente e a riacquistare il proprio corpo grazie all'aiuto del Dottor Druido.\nLa maledizione di Sir Percy sulla \"Spada d'Ebano\" cominci\u00f2 per\u00f2 ad esercitare i suoi effetti sul Cavaliere Nero, che divenne sempre pi\u00f9 violento e assetato di sangue, fino a giungere sull'orlo della follia. Il Dottor Strange, appellandosi allo spirito di Sir Percy, riusc\u00ec a cancellare la maledizione, ma solo temporaneamente.\nQuando Namor utilizz\u00f2 la Spada d'Ebano per uccidere Marrina (sua moglie, mutata in mostro marino), la maledizione riprese vigore e Dane cominci\u00f2 a trasformarsi in una estensione della sua spada, tagliando tutto ci\u00f2 con cui entrava in contatto e perdendo gradualmente ogni capacit\u00e0 di movimento. Di nuovo grazie all'intervento del Dottor Strange e all'aiuto degli amici pi\u00f9 fidati (Thor, Victoria Bentley e Sean Dolan), il Cavaliere Nero riusc\u00ec a riprendersi: abbandonata la Spada d'Ebano, cominci\u00f2 invece ad usare una spada laser e si ricongiunse ai Vendicatori.\nLa maledizione della Spada d'Ebano per\u00f2 fece un'altra vittima: l'amico Sean Dolan, che si trasform\u00f2 nel malvagio \"Bloodwrath\" e divenne uno dei pi\u00f9 accaniti nemici del Cavaliere Nero.\nLa vicenda assunse per\u00f2 anche tinte romantiche: Dane, infatti, era diviso tra il suo amore per l'Inumana Crystal, moglie di Quicksilver (amore che fu per\u00f2 accantonato per consentire alla coppia di ritornare insieme), e la passione per l'Eterna Sersi, che lo costrinse a stringere con lei un legame mentale mistico (Gann Josin). La storia si intrecci\u00f2 a questo punto con quella di un Dane Whitman di una realt\u00e0 alternativa, chiamato Proctor, il quale si era ripromesso di uccidere le Sersi di tutte le dimensioni per vendicarsi di quella che, nel suo mondo, lo aveva abbandonato. Il Cavaliere Nero e i Vendicatori riuscirono tuttavia a fermare il piano di Proctor e Dane decise di accompagnare la ormai folle Sersi in dimensioni alternative. Fortunatamente in seguito l'Eterna riacquist\u00f2 la sanit\u00e0 mentale e i due riuscirono a tornare nel loro mondo, dove per\u00f2 si separarono.\nPer un breve periodo il Cavaliere Nero milit\u00f2 nella squadra di supereroi chiamata Eroi in vendita e, successivamente, divenne il capo dei New Men (anche noti come Knights of Wundagore), un gruppo di animali umanoidi. Infine, si ricongiunse ai Vendicatori per lo scontro finale con Kang.\nDopo queste avventure, Dane si \u00e8 alleato col supergruppo inglese chiamato Excalibur, guidato dal suo amico Brian Braddock alias Capitan Bretagna, con i quali ha fatto un viaggio nel tempo al tempo di re Art\u00f9 per sconfiggere un'orda di draghi, alleandosi ai cavalieri della tavola rotonda e al suo antenato \"Sir Percy\", il primo Cavaliere Nero.\nPoteri e abilit\u00e0.\nDane Withman \u00e8 un abilissimo spadaccino, affinando la sua abilit\u00e0 nel corso degli anni contro numerosi avversari.\nNon ha alcun superpotere, se si esclude un legame magico con la sua spada d'ebano che gli permette di evocarla quando questa \u00e8 lontana. La spada \u00e8 magica, e possiede la capacit\u00e0 di tagliare qualsiasi materiale.\nAllenandosi con Capitan America ai tempi in cui erano nei Vendicatori, ha sviluppato doti acrobatiche e una discreta conoscenza di alcune mosse delle arti marziali.\nOltre ad essere un abile guerriero, Dane \u00e8 anche un ottimo scienziato esperto in robotica; difatti molte volte ha riparato diversi macchinari dei Vendicatori.\nPer un certo periodo sostitu\u00ec la sua spada d'ebano con una spada neurale molto simile a quelle viste nel film \"Star Wars\", con la quale uccise l'Intelligenza suprema dei Kree durante \"Tempesta nella galassia\".\nVersioni alternative.\nProctor.\nProctor in cui il vero nome \u00e8 Dane Whitman, \u00e8 stato creato da Bob Harras (testi) e Steve Epting (disegni) nell'albo \"The Mighty Avengers\" n. 344 (febbraio 1992). \u00c8 la versione di un mondo alternativo (Terra-374) di Dane Whitman.\nLa vicenda si snoda in diverse dimensioni. Nella sua dimensione originaria (Terra-374), Proctor, il capo dei Vendicatori, intrecci\u00f2 una relazione amorosa con l'Eterna Sersi, che stabil\u00ec con lui un legame mentale mistico chiamato \"Gann Josin\". Proctor fu per\u00f2 condotto alla follia dall'abbandono di Sersi e dalla maledizione della \"Lama d'Ebano\", e acquis\u00ec enormi poteri.\nAnche Sersi impazz\u00ec, a causa del legame che la univa a Proctor, e distrusse la sua dimensione. Proctor comunque si salv\u00f2 e cominci\u00f2 a replicare nelle diverse dimensioni i catastrofici avvenimenti, proponendosi di riuscire infine a distruggere anche Terra-616 e di conseguenza tutta la realt\u00e0. In ogni dimensione Proctor recuperava i superstiti dei Vendicatori, che vennero chiamati Gatherers (Raccoglitori), e la testa di Sersi, che veniva poi posta come trofeo in una stanza della base sulle Ande. Perch\u00e9 un Raccoglitore potesse sopravvivere in Terra-616, per\u00f2, il corrispondente eroe di Terra-616 doveva essere ucciso (in inglese tale procedimento \u00e8 detto \"gathering\"=raccolta). \"Cassandra\", \"Tabula\", \"Sloth\", Magdalene, Spadaccino (Philip Jarvert) erano alcuni dei Gatherers di Proctor. Egli stabil\u00ec un rapporto particolare con Magdalene, di cui era innamorato, ma che dopo una breve relazione gli prefer\u00ec lo Spadaccino, facendo avvampare Proctor di gelosia vendicativa.\nProctor non aveva per\u00f2 dimenticato il suo rancore contro Sersi: egli uccise un uomo seminando finte prove che conducevano a Sersi.\nContemporaneamente proseguiva anche lo scontro con i vendicatori di Terra-616. Proctor riusc\u00ec a catturare la Visione di Terra-616 e a scambiarne la mente con il corrispettivo Gatherer, con l'intento di farlo infiltrare tra i Vendicatori. Questi per\u00f2 scoprirono l'inganno e si fecero condurre da Proctor, il quale, dopo aver azionato il meccanismo di autodistruzione della base, si teletrasport\u00f2 lontano.\nRadunato un nuovo gruppo di Gatherers (in cui militavano, tra gli altri, Tarkas, Rik, Korg, Sliver, e Jocasta) e impiantato una nuova base nel Greenwich Village, Proctor cattur\u00f2 Sersi, che ormai era completamente folle, e la imprigion\u00f2 in un campo di energia insieme a Uatu l'Osservatore per risucchiare il loro potere e utilizzarlo per distruggere il mondo. I vendicatori affrontarono Proctor e, proprio mentre questi stava per uccidere il Cavaliere Nero, fu colpito da un fulmine lanciato da Thunderstrike: contemporaneamente i Gatherers stramazzarono al suolo e il campo di energia che imprigionava Sersi si affievol\u00ec. L'Eterna riusc\u00ec a liberarsi e ad uccidere Proctor con la \"Lama d'Ebano\".\nAltri media.\nCinema.\nDane Whitman appare per la prima volta nel film del Marvel Cinematic Universe \"Eternals\" (2021), interpretato da Kit Harington. Il personaggio si dimostra inizialmente un professore inglese del British Museum che ha una relazione romantica con Sersi; viene a sapere della vera natura di quest'ultima e assiste al suo prelievo da parte del celestiale Arishem il giudice. La sua famiglia ha una storia misteriosa alle spalle ed \u00e8 collegata a una spada mistica del Cavaliere Nero di cui \u00e8 in possesso."}
{"id": "1278993", "revid": "228587", "url": "https://it.wikipedia.org/wiki?curid=1278993", "title": "Duri a Marsiglia", "text": "Duri a Marsiglia (1974) \u00e8 un romanzo, parzialmente autobiografico, dello scrittore e giornalista spezzino Giancarlo Fusco (La Spezia, 1915 - Roma, 17 settembre 1984). Tratta degli ambienti del cosiddetto \"milieu\" (la malavita marsigliese) negli anni trenta, rievocando atmosfere simili a quelle dei film di Julien Duvivier e personaggi di romantici gangster come quelli interpretati da Jean Gabin.\nRecentemente, il romanzo di Fusco \u00e8 stato oggetto di una nuova attenzione di pubblico e di critica grazie all'attivit\u00e0 dei nuovi autori di noir italiano (primo fra tutti Valerio Evangelisti) che lo hanno correttamente accostato ad autori del noir francese come Jean-Claude Izzo e Jean-Patrick Manchette: con Izzo, in particolare, si pu\u00f2 rimarcare la prossimit\u00e0 nell'ambientazione (Marsiglia) e l'impegno politico antifascista, che in \"Duri a Marsiglia\" si esplica in passaggi come quello sul \"Maquis noir\" (la resistenza contro i nazisti fatta a Marsiglia dai clan mafiosi, coalizzatisi contro il nemico comune negli anni della Repubblica collaborazionista di Vichy).\nLa trama dell'opera.\nNella Genova del 1932, il protagonista diciottenne (il romanzo si finge autobiografico, ed \u00e8 scritto in prima persona), viene catturato dalla polizia fascista nel corso di una retata di anarchici. Di estrazione borghese, il giovane viene rilasciato, ma decide comunque di espatriare in Francia: fugge cos\u00ec di casa, portando con s\u00e9 solo pochi indumenti e pochi libri, tra cui \"I fiori del male\" di Baudelaire, le cui poesie (e in particolare \"Le cygne\") costituiranno un po' il leitmotiv del romanzo. Riparato a Marsiglia e cambiato il proprio nome in quello di Charles Fiori, trova prima lavoro in una copisteria dove si stampano libelli anarchici e testi pornografici: in seguito, grazie a un malinteso, entra nelle grazie del clan calabrese della mafia di Marsiglia, in momentanea tregua con gli altri due (il clan dei c\u00f2rsi e quello dei catalani) che si ripartiscono la citt\u00e0. Dopo un primo compito molto semplice, che consiste nel fare la guardia alle prostitute del racket calabrese, grazie a un episodio in cui mette in luce le proprie doti di coraggio e le proprie abilit\u00e0 come pugile, Charles fa rapidamente carriera nel mondo della mala: nel frattempo, Charles continua a leggere e tradurre Baudelaire, e a tenersi informato sulle avanguardie letterarie e artistiche del tempo, come il Surrealismo (lo troviamo intento a leggere \"I vasi comunicanti\" di Andr\u00e9 Breton). Quando, per colpa di una storia d'amore sfortunato (Pil\u00f9, un giovane del clan dei calabresi, \u00e8 stato rifiutato da Velours, la donna di un capo del clan c\u00f2rso, e per vendicarsi le ha fatto strappare tutti i denti), scoppia di nuovo la guerra tra i clan, Don Salvatore - capo dei calabresi - intima a Charles Fiori di lasciare il \"milieu\": \u00e8 un giovane intellettuale borghese, gli dice, e non \u00e8 quello il suo mondo. Charles abbandona dunque il mondo della malavita, ed entra nella Legione Straniera ripromettendosi di narrare il seguito delle sue avventure in futuro.\nAnalisi dell'opera.\nSospeso tra finzione e autobiografia, \"Duri a Marsiglia\" riflette bene da un lato l'istrionismo del personaggio-Fusco (intento, secondo chi lo conosceva, a reinventare costantemente il proprio passato e a crearsi da s\u00e9 un personaggio di \"viveur\" romantico e disincantato), dall'altro l'abilit\u00e0 dello scrittore-Fusco nel giocare coi \"clich\u00e9\" dell'immaginario \"noir\", ricreando una Marsiglia cinematografica e brumosa e un personaggio di romantico malavitoso che legge Baudelaire con la pistola nella fondina. In questo senso, \"Duri a Marsiglia\" \u00e8 quasi un'opera postmoderna, rielaborando con stile e con una scrittura secca e agile \"luoghi\" cari all'immaginario cinematografico e romanzesco del XX secolo.\nFortuna dell'opera.\n\"Duri a Marsiglia\" \u00e8 stato riedito nella collana Stile Libero Noir di Einaudi, con un'introduzione di Tommaso De Lorenzis. A Fusco \u00e8 stato dunque riconosciuto un ruolo di precursore della nuova scena noir italiana, ed \u00e8 stato debitamente affiancato (Valerio Evangelisti parla diffusamente di \"Duri a Marsiglia\" nella raccolta di saggi sulla \"letteratura di genere\" \"Sotto gli occhi di tutti\") a maestri del noir mediterraneo come Izzo e Manchette."}
{"id": "1278994", "revid": "125951872", "url": "https://it.wikipedia.org/wiki?curid=1278994", "title": "Iren", "text": "Iren S.p.A. \u00e8 una societ\u00e0 per azioni italiana, operante quale multiservizi, in particolare nella produzione e distribuzione di energia elettrica, nei servizi di teleriscaldamento (di cui \u00e8 il maggior operatore italiano) ed in altri servizi di pubblica utilit\u00e0.\nIREN \u00e8 nata il 1\u00ba luglio 2010 dalla fusione tra IRIDE, la societ\u00e0 che nel 2006 aveva riunito AEM Torino ed AMGA Genova, ed EN\u00ccA, l'azienda nata nel 2005 dall'unione tra AGAC Reggio Emilia, AMPS Parma e Tesa Piacenza.\nLa societ\u00e0 \u00e8 quotata presso la Borsa valori di Milano nell'indice FTSE Italia Mid Cap.\nStoria.\nDa AEM Torino e AMGA a Iride.\nA seguito di un accordo intercorso tra le Amministrazioni Comunali di Torino e Genova, il 31 ottobre 2006 AMGA viene incorporata in AEM Torino che contestualmente ha assunto la denominazione di Iride S.p.A.\nAEM Torino.\nLa societ\u00e0 nacque nel 1905 come azienda municipale di Parma. Successivamente, nel 1907, nacque l'Azienda Elettrica Municipale di Torino che fin dall'inizio avvi\u00f2 la realizzazione di centrali elettriche, prima fra tutte una centrale termoelettrica destinata all'approvvigionamento del primo cliente, la Michelin.\nSuccessivamente la societ\u00e0 s'impegn\u00f2 nella realizzazione di numerose centrali idroelettriche, a partire da quella di Salbertrand-Chiomonte, operativa nel 1910, a cui ne seguirono altre otto fino all'ultima, quella di San Lorenzo-Rosone, che divenne operativa nel 1999.\nStante la sempre maggiore richiesta di energia dell'area torinese, dovuta anche alla progressiva espansione dell'apparato industriale, nel 1953 entrarono in funzione una centrale termoelettrica a Moncalieri (ampliata poi nel 1966 e nel 1975) e un altro impianto idroelettrico alla confluenza del Po e della Stura di Lanzo, nel territorio di San Mauro Torinese.\n\u00c8 del 1982 l'ingresso della societ\u00e0 nel settore della cogenerazione e del teleriscaldamento, con la realizzazione del primo impianto nel quartiere Vallette, cui seguirono nel 1988 quello del quartiere Mirafiori Nord e nel 1994 quello di Torino Sud, che nel 2013 forniscono il teleriscaldamento ad oltre il 55% delle abitazioni torinesi. Questo ampliamento dell'attivit\u00e0 venne sottolineato anche dalla variazione della denominazione in Azienda Energetica Municipale.\nNell'aprile del 2001 l'Aem, entr\u00f2 nel capitale di Noicom, una societ\u00e0 costituita nel 1999 dal fondo di venture capital Kiwi, Cofide, Lusemar Finanziaria, Tecno Holding, Iniziativa Piemonte, Franco-Italienne de Communication, Camera di Commercio di Torino, e Ligurcapital con il nome \"Piedcom\" che inizia ad operare nel maggio 2000 come operatore di telecomunicazioni del Nord-Ovest d'Italia (Piemonte, Liguria e Valle d'Aosta). Nel 2004 Aem decise di uscire dal capitale e vendere la NOICOM al gruppo Eutelia.\nL'attivit\u00e0 si estende inoltre alla gestione degli impianti di illuminazione pubblica, agli impianti semaforici e agli impianti elettrici e termici degli edifici comunali.\nTrasformata in societ\u00e0 per azioni nel 1997 con la denominazione Azienda Energetica Metropolitana Torino S.p.A., la societ\u00e0 approda alla quotazione in Borsa nel 2000.\nAMGA.\nL\"'Azienda Municipale del Gas\" nacque a Genova nel 1922 con la sola attivit\u00e0 di distribuzione del gas. Era stata costituita dal Comune di Genova per rilevare, alla scadenza della concessione, l'attivit\u00e0 gestita sin dal 1857 dalla parigina \"Union des Gaz\". Nel 1936 l'azienda prender\u00e0 il nome \"Azienda Municipalizzata Gas e Acqua\".\nL'AMGA entr\u00f2 nel settore dell'acqua nel 1937, quando acquis\u00ec la gestione di alcuni acquedotti locali.\nTra gli anni sessanta e gli anni settanta la societ\u00e0 complet\u00f2 la metanizzazione dell'intera area di Genova, mentre nei due decenni successivi estese la propria attivit\u00e0 anche a diversi comuni dell'\"hinterland\".\nTrasformata in societ\u00e0 per azioni nel 1995, nello stesso anno acquis\u00ec i servizi di depurazione e fognature, e nel 1996 venne quotata in Borsa.\nNel 2000 l'attivit\u00e0 relativa all'acqua venne scorporata in una nuova societ\u00e0 chiamata Genova Acque S.p.A. che, nel 2006, venne incorporata nell'Acquedotto Nicolay S.p.A. assieme all'Acquedotto De Ferrari Galliera S.p.A., per formare l'allora Mediterranea delle Acque S.p.A..\nDa Iride ed En\u00eca a Iren.\nIl 16 ottobre 2008 \u00e8 stata annunciata la fusione di Iride con En\u00eca, che \u00e8 entrata in vigore dal 1\u00ba luglio 2010, mediante incorporazione di En\u00eca in Iride, con un concambio di 4,2 azioni Iride ogni azione En\u00eca.\nCon la fusione di En\u00eca in Iride, il 1\u00ba luglio 2010, quest'ultima ha cambiato ragione sociale in Iren S.p.A. spostando la sede legale da Torino a Reggio nell'Emilia.\nEn\u00eca.\nEn\u00eca nacque nel marzo 2005 dalla fusione delle aziende municipalizzate operanti nelle Province di Parma (AMPS), Piacenza (TESA) e Reggio nell'Emilia (AGAC).\nDati economici.\nDal bilancio al 31 dicembre 2010, il gruppo Iren ha un capitale investito consolidato di circa 6,79 miliardi di euro, con un patrimonio netto di circa 2,08 miliardi di euro, un fatturato consolidato di circa 3,4 miliardi di Euro e un utile netto consolidato di circa 186 milioni di euro.\nPer quanto riguarda la sola capogruppo, il capitale investito ammonta a circa 4,43 miliardi di euro, con un patrimonio netto di circa 1,63 miliardi di euro, un fatturato di circa 10,4 milioni di euro e un utile netto di circa 102,7 milioni. Al 31 dicembre 2010 il gruppo Iren occupava 4.752 dipendenti, di cui 270 in organico alla capogruppo. Da segnalare che tutte le attivit\u00e0 operative sono svolte dalle societ\u00e0 controllate, pertanto il fatturato di Iren S.p.A. si riferisce esclusivamente a servizi prestati alle controllate.\nNel 2016 i ricavi hanno raggiunto i 3,2 miliardi di euro con un utile netto di 174 milioni. Nel 2017 il fatturato ha toccato i 3,7 miliardi di euro (+12,6%) con l'Ebitda a 802 milioni (+0,7%) e l'utile netto a 237,7 milioni (+32,2%).\nPrincipali partecipazioni.\nLe partecipazioni di Iren sono valutate nel bilancio al 31 dicembre 2020 per un valore pari a 2,564 miliardi di euro.\nIRETI.\nIRETI \u00e8 la societ\u00e0 del gruppo Iren che gestisce in modo integrato e capillare sul territorio nazionale la distribuzione di energia elettrica, gas e acqua. Dal 1\u00ba gennaio 2016 sono confluite in IRETI le attivit\u00e0 prima di competenza delle societ\u00e0 Iren Emilia, AEM Torino Distribuzione, Genova Reti Gas, Iren Acqua Gas, Acquedotto di Savona, Eniatel e Aga.\nPrincipali azionisti.\nDato aggiornato al 31 dicembre 2020."}
{"id": "1278996", "revid": "857138", "url": "https://it.wikipedia.org/wiki?curid=1278996", "title": "Rivelatore a gas", "text": "In fisica delle particelle un rivelatore a gas \u00e8 un rivelatore di particelle, cio\u00e8 un dispositivo che rivela la presenza di particelle, ed eventualmente altre grandezze, come l'energia cinetica. Se una particella che passa attraverso un gas ha un'energia sufficiente per ionizzarlo produce delle coppie elettrone-ione lungo la sua traccia. Queste coppie possono essere raccolte usando un campo elettrico, che fa migrare gli elettroni verso l'anodo positivo, e gli ioni verso il catodo negativo. La carica misurata in alcuni casi \u00e8 proporzionale all'energia della particella.\nI rivelatori a gas si dividono in due grosse categorie: rivelatori a campo elettrico radiale e rivelatori a campo elettrico uniforme, della prima categoria sono: camere a ionizzazione, contatori proporzionali, contatori Geiger-M\u00fcller. La camera a fili \u00e8 un rivelatore simile al contatore proporzionale, ma con molti elettrodi ed \u00e8 quindi sensibile alla posizione, alla seconda appartengono: gli RPC rivelatori a elettrodi piani resistivi che hanno una elevata risoluzione temporale."}
{"id": "1279002", "revid": "92723", "url": "https://it.wikipedia.org/wiki?curid=1279002", "title": "Giovanna Volpato", "text": "Biografia.\nDopo essere stata una valida mezzofondista in pista, Giovanna ha cercato nuovi stimoli nella maratona, con il suo tecnico il prof. Mario del Giudice ha programmato un percorso che, partendo dall'esordio a Reggio Emilia nel 2001, l'ha portata a livelli internazionali: Prima nella maratona di S. Antonio del 2002, seconda a Venezia nel 2004, ha chiuso sul secondo gradino del podio anche a Treviso nel 2006, siglando il suo primato personale nella specialit\u00e0\nHa partecipato ai campionati Europei Assoluti del 2002 e a quelli di G\u00f6teborg del 2006, nei quali ha vinto la medaglia d'oro a squadre. Ha inoltre vestito la maglia azzurra ai Campionati del Mondo del 2003 e del 2007.\nDopo uno stop forzato a causa di un intervento al tendine di Achille, nel 2008 \u00e8 tornata a vincere una grande maratona internazionale imponendosi alla Firenze Marathon.\nCapitano della squadra di Assindustria Sport Padova, negli ultimi anni si \u00e8 concentrata sull'attivit\u00e0 su strada ma ha continuato a dare il suo apporto in pista, tanto da migliorare il record sociale nei 5000 metri, nella finale A Oro dei campionati di societ\u00e0 di Caorle 2009.\nPrimati personali:\n800\u00a0m: 2'07\"19 - Conegliano 2001;1500\u00a0m: 4'20\"81 - Pescara 1999;5000\u00a0m:16'17\"17 - Caorle 2009;1/2 Maratona 1h12'43 - Mira 2007;Maratona 2h28'59 - Treviso 2006;\nMaglie azzurre: 4 assolute in maratona: 2 Campionati Europei e 2 Campionati del Mondo"}
{"id": "1279004", "revid": "6923", "url": "https://it.wikipedia.org/wiki?curid=1279004", "title": "Ray Winstone", "text": "Biografia.\nWinstone \u00e8 nato a Homerton, Hackney, Londra. Quando aveva sette anni i suoi genitori si trasferirono a Enfield, dove crebbe in una casa popolare. Suo padre, Raymond J. Winstone, gestiva un commercio di frutta e verdura, mentre sua madre, Margherita Richardson (morta nel 1985), aveva un lavoro di svuotamento delle slot machine. Winstone ricorda di aver giocato sui siti dove si trovavano le bombe fino a quando i serial killer dei \"Moors murders\" vennero arrestati per aver ucciso tre bambini. Ray frequent\u00f2 la Brimsdown Primary School, alla Edmonton County School e in seguito la Corona Theatre School.\nHa dichiarato che tra le sue influenze pi\u00f9 importanti nel mondo dello spettacolo ci sono John Wayne, James Cagney e Edward G. Robinson. Dopo aver preso in prestito dei soldi dalla madre di un amico, un insegnante di recitazione, sal\u00ec sul palco e apparve come un venditore di giornale Cockney in una produzione di \"Emil and the Detectives\". Winstone era anche un appassionato di boxe: all'et\u00e0 di 12 anni entr\u00f2 nel Repton Amateur Boxing Club e, nel corso dei successivi 10 anni, vinse 80 incontri su 88. Tra i pesi welter, fu il campione delle scuole di Londra per tre volte.\nIn qualit\u00e0 di attore \u00e8 noto per la sua reinterpretazione del personaggio di Will Scarlet nella serie televisiva del 1984 \"Robin Hood\" e per le sue partecipazioni a film come \"Martha da legare\", \"La storia di Agnes Browne\", \"King Arthur\", \"The Departed - Il bene e il male\", \"Ritorno a Cold Mountain\", \"La leggenda di Beowulf\" e \"Indiana Jones e il regno del teschio di cristallo.\" Ha interpretato Giulio Cesare nel musical su Cleopatra di Steven Soderbergh.\nNel 2020 ottiene il ruolo del \"villain\" generale Dreykov nel film del Marvel Cinematic Universe, \"Black Widow\", diretto da Cate Shortland, uscito il 9 luglio 2021.\nVita privata.\n\u00c8 sposato dal 1979 con Elaine McCausland conosciuta sul set di \"That Summer\", da cui ha avuto tre figlie: Lois (1982), Jaime (1985) e Ellie Rae (2001), a loro volta tutte attrici. Nell'estate 2012 ha comprato una casa in un paesino dell'entroterra siciliano, Cianciana.\nDoppiatori italiani.\nNelle versioni in italiano dei suoi film, Ray Winstone \u00e8 stato doppiato da:\nDa doppiatore \u00e8 stato sostituito da:"}
{"id": "1279005", "revid": "599013", "url": "https://it.wikipedia.org/wiki?curid=1279005", "title": "Anna Incerti", "text": "Biografia.\nGli inizi, i primi titoli italiani giovanili e le prime rassegne internazionali giovanili.\nInizia a praticare l'atletica nel 1995 da cadetta con le gare a livello studentesco, allenata da Tommaso Ticali che la segue tuttora. \nNel biennio da allieva 1996-1997 vince: una medaglia di bronzo ai campionati italiani di corsa campestre (1996), un argento agli italiani di corsa su strada e un altro bronzo ai campionati di categoria sui 3000 m (1997).\nQuinto posto agli italiani juniores di corsa su strada nel 1998.\nDue titoli di campionessa italiana juniores nel 1999: 5000 m e corsa su strada.\nNello stesso anno esordisce nella mezza maratona in occasione della Palermo International Half marathon, vincendo col tempo di 1:19'51.\nA Belfast (Irlanda del Nord) fa il suo esordio in una rassegna internazionale: in occasione dei Mondiali juniores di corsa campestre giunge sul traguardo al 90\u00ba posto e sedicesima nella classifica a squadre; nello stesso anno, sempre nella corsa campestre, gareggia anche agli Europei juniores di cross in Slovenia a Velenje, classificandosi in 63\u00aa posizione e ottava nella classifica a squadre.\nDurante il 2000 non partecipa a nessuna gara dei campionati italiani.\nNel 2001 vince il titolo italiano, categoria promesse, ai campionati italiani di mezza maratona (nona assoluta); agli assoluti di Catania si classifica sesta sui 5000 m.\n2002-2003: esordio nella Nazionale assoluta, bronzo alle Universiadi e debutto nella maratona con vittoria del titolo assoluto.\n2002, campionessa italiana promesse sia sui 5000 m (quarta agli assoluti di Viareggio sulla stessa distanza) che nella mezza maratona (settima assoluta); in quell'occasione il 29 settembre ad Udine, la Incerti migliora con 1:12'30 il record italiano promesse della mezza maratona che tuttora detiene.\nLo stesso anno agli Europei di corsa campestre (esordio con la Nazionale assoluta) a Medulin in Croazia termina al 40\u00ba posto nell'individuale e ottava nella classifica a squadre.\nA Vilamoura (Portogallo) nel 2003 gareggia ai Mondiali di mezza maratona concludendo in 32\u00aa posizione. Dopo aver vinto il bronzo alle Universiadi di Taegu in Corea del Sud sui 10000 m e giungendo quinta nella mezza maratona, il 23 novembre debutta nella maratona a Firenze, vincendo in 2:34'40 la gara valevole come campionato italiano assoluto; diventa anche vicecampionessa sui 10000 m e giunge settima agli assoluti di corsa campestre.\n2004-2009: il reclutamento nelle Fiamme Azzurre, il trittico di titoli italiani assoluti e l'oro ai Giochi del Mediterraneo.\nIl 24 marzo del 2004 \u00e8 stata reclutata dal Gruppo Sportivo Fiamme Azzurre; poi \u00e8 stata bronzo agli assoluti di Firenze nei 5000 m.\nHa inoltre gareggiato nella Coppa Europa 10000 m a Maribor (Slovenia) terminando all'11\u00ba posto e contribuendo alla vittoria del bronzo nella classifica a squadre con Patrizia Tisi e Vincenza Sicari.\nNel 2005 subisce un intervento chirurgico al tendine di Achille del piede sinistro.\nAlla maratona degli Europei di G\u00f6teborg (Svezia) nel 2006 si classifica al 9\u00ba posto individuale, coprendo la distanza in 2:32'53 e vincendo il titolo a squadre assieme a Bruna Genovese, Deborah Toniolo, Giovanna Volpato e Marcella Mancini.\nNel triennio 2007-2008-2009 vince un titolo assoluto ogni anno: mezza maratona (\u201807), mezza maratona (\u201808) e 10000 m (\u201809).\n2007, vince il titolo italiano di mezza maratona a Udine e nella stessa citt\u00e0 sulla medesima specialit\u00e0, partecipa ai Mondiali di mezza maratona (23a nell'individuale e settima nella classifica a squadre).\nAi Mondiali di Taegu (Corea del Sud) giunge 17\u00aa nella maratona, migliore classificata tra le italiane, con un tempo di 2:36'36; nello stesso anno prende parte alla Coppa Europa 10000 m, tenutasi in Italia a Ferrara, ma si ritira durante la gara. Partecipa alle Olimpiadi di Pechino (Cina) giungendo 14\u00aa nella maratona con il tempo di 2:30'55 e il 23 novembre vince la Milano City Marathon femminile, migliorando il suo personale e portandolo a 2:27'42.\nNel 2009 si aggiudica la gara di mezza maratona ai Giochi del Mediterraneo disputati nel mese di giugno a Pescara con il tempo di 1:12'25, precedendo la compagna di squadra Rosaria Console di appena 9 secondi.\n2010: il titolo continentale nella maratona assegnatole a due anni di distanza.\nIl 31 luglio del 2010 ottiene la principale affermazione in carriera, sino ad ora, vincendo la medaglia di bronzo nella maratona agli Europei di Barcellona (Spagna) nel 2010; successivamente il bronzo \u00e8 diventato inizialmente un argento e infine medaglia d'oro, poich\u00e9 entrambe le atlete che la precedevano in classifica (la lituana \u017divil\u0117 Bal\u010di\u016bnait\u0117 e la russa Nailya Yulamanova), sono state squalificate per doping e private delle rispettive medaglie dalla European Athletic Association; contestualmente l'\u00e8 stata assegnata anche la medaglia d'oro nella classifica a squadre di specialit\u00e0, vinta assieme a Rosaria Console e Deborah Toniolo. L'Associazione Europea di Atletica Leggera, per questo fatto l'ha nominata \"Ambasciatrice di sport pulito\".\n2011-2016: i personali nella maratona e mezza maratona, il quinto titolo italiano assoluto e la Maratona di New York.\nIl 19 giugno del 2011 \u00e8 giunta settima nei 5000 m all'Europeo per nazioni di Stoccolma (Svezia), il 3 luglio si \u00e8 aggiudicata a Telese Terme la 10\u00a0km del V Trofeo Citt\u00e0 di Telesia e il 25 settembre ha ritoccato il suo personale in maratona, correndo a Berlino in 2:25'32 e giungendo quinta.\nIl 26 febbraio del 2012 migliora il suo crono nella mezza maratona di Roma-Ostia in 1:08'18 (secondo tempo italiano femminile di sempre) e alle Olimpiadi di Londra conclude la maratona al 29\u00ba posto.\nAgli Europei in Svizzera a Zurigo nel 2014 conclude sesta nella maratona e vince la medaglia d'oro nella classifica a squadre di specialit\u00e0 con Valeria Straneo ed Nadia Ejjafini.\nDiventa vicecampionessa italiana assoluta nella mezza maratona nel 2014 e l'anno dopo vince il suo quinto titolo nazionale assoluto, aggiudicandosi i 10\u00a0km su strada.\nNel giugno del 2015 gareggia in Italia a Cagliari nella Coppa Europa dei 10000 m terminando al nono posto e vincendo la medaglia di bronzo nella classifica a squadre, insieme a Valeria Straneo e Claudia Pinna.\nIl 1\u00ba novembre del 2015 disputa per la prima volta in carriera la Maratona di New York terminando al nono posto, la prima degli italiani.\nIl 26 marzo del 2016 gareggia ai Mondiali di mezza maratona tenutisi in Galles a Cardiff: sul traguardo arriva in 39\u00aa posizione, settima nella classifica a squadre.\nIl 10 luglio affronta la mezza maratona agli Europei di Amsterdam (Paesi Bassi): chiude la gara in 14\u00aa posizione e contribuisce col suo tempo alla vittoria della medaglia d'argento nella classifica a squadre insieme a Veronica Inglese (argento per lei) e Rosaria Console."}
{"id": "1279007", "revid": "205250", "url": "https://it.wikipedia.org/wiki?curid=1279007", "title": "Gonzalo de Berceo", "text": "Biografia.\nFu un chierico (non un frate, come di solito si pensa, ma un prete secolare) che lavor\u00f2 a La Rioja come notaio del monastero di San Mill\u00e1n de la Cogolla e del monastero di Santo Domingo de Silos. Ricevette un'educazione molto accurata e si form\u00f2 nei recentemente creati studi generali (una specie di universit\u00e0 medievale) di Palencia, i primi apparsi in Spagna. Tradusse il vocabolario dal latino e ricorse a formule della letteratura orale tradizionale. Lavor\u00f2 anche come notaio ecclesiastico per i monasteri, per conto dei quali arriv\u00f2 a falsificare documenti per fare in modo che i contadini riottosi pagassero le tasse.\nNel 1237 divenne presbitero.\nLa sua poesia tratta sempre temi religiosi, ed \u00e8 costituita fondamentalmente da agiografie, scritti di materia sacra e biografie di santi, specialmente quelli adorati nei monasteri ai quali era vincolato: la \"Estoria de sennor San Mill\u00e1n\", la \"Vida de Sancta Oria, virgen\" e \"La vida del gorioso confessor Santo Domingo de Silos\", per esempio. La sua opera principale \u00e8 senza dubbio \"Milagros de Nuestra Se\u00f1ora\". Altre opere sono \"El duelo que fizo la Virten Mar\u00eda el d\u00eda de la Pasi\u00f3n de su fijo Jesu Christo\", \"Del sacrifi\u00e7io de la Missa\", \"De los signos que apares\u00e7er\u00e1n ante del Juicio\", \"Martiryo de Sant Lauren\u00e7io\", \"Loores de Nuestra Se\u00f1ora\" e \"Himnos\".\nNon si mostra come un narratore originale, perch\u00e9 traduce ampliandole le opere latine gi\u00e0 esistenti; la sua originalit\u00e0 e carattere artistico si apprezzano nel trattamento dei temi, nello stile e nei dettagli ed adattamenti alla mentalit\u00e0 medievale e contadina.\nLa sua poesia \u00e8 colta, sebbene sia rivestita da un'apparenza popolare e utilizza elementi tradizionali; la strofa usata \u00e8 di quattro versi alessandrini o quattordici sillabe separate in due met\u00e0 di sette sillabe per una cesura che coincide con la fine della parola impedendo la sinalefe, e con un'unica rima consonante in tutti i versi.\n\"Milagros de Nuestra Se\u00f1ora\".\nInizia con un'introduzione allegorica nella quale l'autore si presenta con una naturalezza idealizzata, che simboleggia le virt\u00f9 e la perfezione della Vergine. Si susseguono poi venticinque miracoli realizzati dalla Vergine a favore di persone a Lei devote. Berceo non inventa, solo cerca di diffondere i racconti gi\u00e0 esistenti sulla Madonna. Le caratteristiche principali dell'opera sono:\nSi possono distinguere tre gruppi di miracoli:"}
{"id": "1279009", "revid": "767487", "url": "https://it.wikipedia.org/wiki?curid=1279009", "title": "Lezioni di cioccolato", "text": "Lezioni di cioccolato \u00e8 un film del 2007 diretto da Claudio Cupellini ed interpretato da Violante Placido, Luca Argentero, e Neri Marcor\u00e8.\nTrama.\nPerugia, 2007. Mattia Cavedoni \u00e8 un uomo senza scrupoli, un geometra titolare di una piccola impresa, sempre intento a risparmiare in modo superiore in tutti i campi, con mezzi pi\u00f9 o meno leciti e con il socio e capocantiere Osvaldo, e lascia tutte le fidanzate una dopo l'altra, perch\u00e9 non vuole sposarsi. Al fine di attirare l'attenzione dell'arrogante dottor Ugolini si iscrive allo stesso club del golf e gli promette la ristrutturazione del casale di suo figlio in campagna alla met\u00e0 del prezzo offerto dalle altre imprese.\nUn giorno uno dei suoi operai arrivati da poco per guadagnare qualcosa e sistemarsi in Italia, Kamal Hawasgwaibh, un egiziano lavoratore in nero, ha un incidente in cantiere cadendo dal tetto del casale, nel quale non muore, poich\u00e9 era basso, ma si rompe entrambe le braccia. Mattia lo prega di non raccontare niente alla polizia per mancanza del troppo costoso ponteggio sul tetto, ma lui ribatte che prima era un pasticciere di datteri in Egitto e che non lo denuncer\u00e0 solo se seguir\u00e0 al suo posto, sotto falsa identit\u00e0, il corso da pasticciere presso la Perugina al quale si era iscritto solo con una telefonata: un corso per imparare a fare cioccolatini, nel quale il migliore vincer\u00e0 un finanziamento per aprire una cioccolateria, solo per quell'anno, per i cento anni della Perugina, che Kamal aveva contattato, perch\u00e9 non sapeva fare dolci italiani e cos\u00ec anche il cioccolato. Mattia quindi riprende gli usi e costumi di Kamal, dall'abbigliamento al cellulare, alla macchina al modo di parlare, e inizia svogliatamente a frequentare il corso, fin quando il maestro cioccolatiere di mezza et\u00e0 Gaetano Conti (le sue figlie adulte vengono scambiate per fidanzate) lo assegna alla bella alunna Cecilia Ferri da Frascati perch\u00e9 lo segua come tutor. I due ragazzi da questo punto si conosceranno sempre meglio. Lei finir\u00e0 per essere sempre pi\u00f9 attratta del finto Kamal, mentre lui la crede pazza e cerca di farsi fare i \"compiti\" da lei.\nLui inizier\u00e0 a chiamarla \"Ceci\" e a scoprire tutte le sue fragilit\u00e0 dovute al passato infestato da relazioni con uomini che si sono sempre rivelati bugiardi, e questo porter\u00e0 lei ad innamorarsi, ma anche Mattia non impiegher\u00e0 molto a subire il fascino della bella tutor. Ma lei, credendolo Kamal, pensa che Ugolini sia il suo capo quando parlano al telefono e lo rimprovera senza senso per come lo tratta, facendolo indignare. Ad un certo punto Cecilia, delusa perch\u00e9 pensa di non essere ricambiata da Kamal, vuole anche prendere un treno per tornare a Frascati da suo padre, ma Mattia le confessa il suo amore, poich\u00e9 lei, al suo compleanno, lo aveva gi\u00e0 baciato, e Cecilia rimane e si fidanzano.\nMa il gioco di Mattia e Kamal non \u00e8 destinato a durare in eterno, infatti il ragazzo viene smascherato proprio alla scuola di cioccolato dal dottor Ugolini venuto in visita da medico per vedere se il cioccolato \u00e8 un alimento sano. Cecilia scoprir\u00e0 cos\u00ec che un altro uomo \u00e8 stato bugiardo con lei, mentre lui non riesce neanche a spiegarle il motivo per cui ha dovuto fingere per il concorso-esame di baci perugini e cioccolato. Dopo essersi ubriacato con Kamal per togliersi la tristezza (si scopre dunque che Kamal beve il vino e mangia la carne di maiale perch\u00e9 \u00e8 cristiano pure lui, di confessione copta, non dunque musulmano), Mattia si riprende e dice ad Ugolini di non voler pi\u00f9 fare il progetto sul suo casale diroccato, di voler risparmiare in modo normale e non superiore e di dare ai suoi operai un po' di vacanze, lasciando Ugolini in crisi per una casa per suo figlio e pentito finalmente per la sua arroganza.\nIl film finisce dopo che il vero Kamal chieder\u00e0 di essere comunque ammesso all'esame finale del corso, con il buono Mattia come \"manovale\", e riuscir\u00e0 a parteciparvi, ad imparare il cioccolato ed a vincere la cioccolateria con il cioccolatino-bacio italo-egiziano ai datteri ed alla nocciola \"I love Shamira\" (la moglie di Kamal), prima di guarire dalle braccia rotte. Cecilia, sconfitta all'esame, vedr\u00e0 il giovane Mattia cadere ai suoi piedi chiedendole scusa per tutto quello che ha fatto e dichiarandole i suoi sentimenti veramente. La risposta non sar\u00e0 del tutto negativa, perch\u00e9 gli confessa di aver accettato una consulenza presso la Perugina e, di conseguenza, di rimanere in citt\u00e0 ancora per qualche mese: fa cos\u00ec capire a Mattia che per loro c'\u00e8 ancora qualche possibilit\u00e0. Lei, vivendo forse a casa di lui, far\u00e0 la consulente, con il negozio di cioccolatini da un po' di soldi di Kamal e Mattia, e lui da geometra star\u00e0 insieme a lei da fidanzati quasi ufficiali, non avendo pi\u00f9 paura del matrimonio ed essendo diventato umile di carattere.\nProduzione.\nPur essendo ambientato a Perugia, il film \u00e8 stato girato in gran parte tra Terni, il Lago di Piediluco e, per le scene finali, Narni. In particolare la stazione nella quale \u00e8 girata la scena che vede Mattia/Kamal fare desistere Cecilia dal voler tornare a Frascati, ambientata nella stazione di Perugia, \u00e8 in realt\u00e0 la Stazione di Nera - Montoro, posta sulla ferrovia Roma - Ancona.\nColonna sonora.\nNella colonna sonora sono compresi i brani \"When Did Your Heart Go Missing?\" dei Rooney e \"Splendidamente pazza\" dei Grandi Animali Marini e \"Why can't I be you?\" dei The Cure.\nSequel.\nL'11 novembre 2011, a distanza di quattro anni dall'uscita della prima pellicola, \u00e8 uscito nelle sale cinematografiche il sequel del film intitolato \"Lezioni di cioccolato 2\", regia di Alessio Maria Federici."}
{"id": "1279010", "revid": "913245", "url": "https://it.wikipedia.org/wiki?curid=1279010", "title": "Clarissa Claretti", "text": "Biografia.\nCon Ester Balassini e Silvia Salis forma un trio di martelliste italiane in grado di competere a livello internazionale.\nIn carriera \u00e8 stata sette volte campionessa italiana della specialit\u00e0. Ha realizzato il suo record personale di 72,46 metri il 19 luglio del 2008 a Cagliari.\nOltre a praticare il lancio del martello \u00e8 anche arbitro di calcio.\nAi mondiali di Berlino 2009 ha raggiunto l'ottavo posto in finale con la misura di 71,56 metri.\n\u00c8 stata inoltre capolista del Popolo della Libert\u00e0 alle elezioni amministrative 2011 per il comune di Fermo, senza tuttavia essere eletta.\nAltre competizioni internazionali.\n2005\n2006\n2007\n2008\n2009"}
{"id": "1279011", "revid": "109763331", "url": "https://it.wikipedia.org/wiki?curid=1279011", "title": "ZAZ Serie 960", "text": "La Serie 960 \u00e8 un'autovettura prodotta, in diverse generazioni, dalla ZAZ tra il 1960 e il 1994; \u00e8 conosciuta anche come \"Zaporo\u017eec\" (\"\u0417\u0430\u043f\u043e\u0440\u043e\u0436\u0435\u0446\u044c\")\nLa 965.\nLa prima automobile di questa serie (e, anche, la prima ZAZ in assoluto) venne presentata nel 1960, un paio d'anni dopo la fondazione dell'azienda.\nNata con l'intento di essere l'autovettura della motorizzazione di massa dell'RSS Ucraina, la \"965\" era fortemente ispirata all'italiana Fiat 600.\nL'ordine di prendere spunto dall'utilitaria torinese venne direttamente dal Ministro del trasporti del Governo sovietico, senza nessun tipo di accordo con la \nCasa di Torino.\nNon \u00e8 azzardato affermare che la ZAZ venne deliberatamente copiata dalla \"600\", tanto nell'impostazione tecnica generale (trazione posteriore, sospensioni posteriori (mentre per le sospensioni anteriori era ispirata alla Volkswagen Maggiolino con barre di torsione), freni a tamburo su tutte le ruote e motore montato posteriormente a sbalzo sul retrotreno) che in quella stilistica (la sezione anteriore e quella centrale della carrozzeria erano molto simili a quelle della \"600\", incluse le portiere controvento).\nLe uniche note di originalit\u00e0 della \"965\" derivavano dalla coda (con un piccolo terzo volume, appena abbozzato), dai convogliatori d'aria (sulla parte posteriore delle fiancate) due vistose prese d'aria a forma di orecchio d'elefante sulla fiancata e dal motore V4 raffreddato ad aria, dotato di albero controrotante per smorzare le vibrazioni. Il cambio era un convenzionale manuale a 4 rapporti.\nLe modeste prestazioni (80 km/h di velocit\u00e0 massima) consentite dai 23cv erogati dal motore (una potenza non dissimile da quella della Fiat 600) di 733cm\u00b3 non soddisfacevano gli utenti, anche per l'inefficienza della trasmissione. \nNel 1963 la casa ucraina lanci\u00f2 la \"965A\", che si distingueva dalla \"965\" per la cilindrata portata a 887\u00a0cm\u00b3 (26 cv) e l'eliminazione dei convogliatori d'aria sulle fiancate.\nLa \"965 A\" rimase in produzione fino al 1973.\nLe 966 e 968.\nNel 1967 la \"965A\" venne affiancata da un nuovo modello, la 966.\nPur conservando la meccanica, sostanzialmente invariata, della \"965\", la \"966\" aveva una carrozzeria completamente nuova e pi\u00f9 moderna. Anche questa volta, tuttavia, la vettura ricalcava pesantemente un modello occidentale: la NSU Prinz. Gli unici elementi d'originalit\u00e0 erano i convogliatori a orecchio d'elefante, i gruppi ottici posteriori circolari e il massiccio fregio frontale (finta mascherina) cromato.\nDal punto di vista tecnico l'unica novit\u00e0 era il lieve potenziamento del motore di 887\u00a0cm\u00b3 (da 26 a 30 cv), grazie all'adozione di un diverso carburatore.\nNel 1972 venne lanciata la \"968\", con motore di cilindrata maggiorata a 1197\u00a0cm\u00b3 (42 cv) e lievi modifiche estetiche rispetto alla \"966\" (diverso fregio frontale e nuovo profilo laterale lucido).\nNel 1974 la \"966\" usc\u00ec di scena, mentre nel 1978 debutt\u00f2 la \"968M\".\nRispetto alla \"968\" precedente, la \"M\" presentava alcune modifiche estetiche, nuovo frontale bombato con l'adozione degli indicatori di direzione al centro tra i due gruppi ottici, paraurti con cantonali in plastica, eliminazione dei convogliatori d'aria posteriori sostituiti da due piccole prese d'aria stampate direttamente sulla fiancata, nuovi fanali posteriori rettangolari, soppressione dei due piccoli sfoghi d'aria tra i fari posteriori in favore di una presa d'aria sul cofano posteriore con sfogo situato sotto la targa posteriore; le modifiche meccaniche invece consistevano nell'adozione di un nuovo sistema di raffreddamento con presa d'aria sul lato sinistro del cofano motore posteriore, inoltre veniva presentata una variante con motore potenziato a 50 cv grazie all'adozione di un carburatore a doppio corpo e di un filtro aria a cartuccia secca anzich\u00e9 a bagno d'olio, questa versione era distribuita solo su alcuni mercati.\nLa 968A e la \"968M\", tra il 1976 ed il 1984, vennero importate (con scarsi risultati, nonostante il prezzo pi\u00f9 basso in assoluto) anche in Italia nella sola versione a 42 cv a carburatore monocorpo, tuttavia il distributore del marchio per meglio adattare la vetture al clima pi\u00f9 mite mise in atto una modifica con un nuovo carburatore e un filtro aria a cartuccia secca in sostituzione di quello a bagno d'olio. La ZAZ 968A fu prodotta fino al 1980 mentre la ZAZ 968M che la sostituiva fu prodotta senza particolari modifiche fino al 1996.\nLa Yalta.\nCon la denominazione di \"Yalta\" la ZAZ distribuiva la 965, in alcuni mercati esterni alla Russia, sembra che la 965 sia stata esportata in Belgio e Inghilterra mentre era regolarmente venduta nella Repubblica Democratica Tedesca."}
{"id": "1279017", "revid": "633110", "url": "https://it.wikipedia.org/wiki?curid=1279017", "title": "P43", "text": "Il P43 era un carro armato pesante italiano, rimasto allo stadio di progetto e sviluppato successivamente al carro P26/40. Di esso rimangono alcune fotografie che mostrano il suo modello di legno in scala 1:10.\nCaratteristiche.\nIl P43 o P30/43 venne sviluppato da FIAT ed Ansaldo contemporaneamente al P26/40, del quale doveva essere una versione pi\u00f9 pesante. Il mezzo infatti sarebbe dovuto pesare 30 tonnellate e avrebbe montato un motore da 420\u00a0hp. Il cannone era il medesimo del P.26 - il pezzo da 75/34\u00a0mm. Tuttavia ancora in fase di progettazione venne proposto uno da 90/42 derivato dall'antiaereo da 90/53, o il pezzo da 105/40 (modifica del 105/25\u00a0mm poi montato sui semoventi).\nI due P43 bis.\nEsiste una fotografia del P43 come modello in legno (e probabilmente in scala ridotta) assieme ad altri modellini di un P40 e del P43 bis (noto anche come P35/43), da 30 tonnellate con cannone che sembra potesse essere una versione alleggerita del pezzo da 90/53.\nNella stessa foto vi \u00e8 un modellino di una versione del Panzer V Panther tedesco leggermente pi\u00f9 piccola e con cannone probabilmente da 90/53. Sembra che anche questo modellino abbia ricevuto la sigla P43 bis (forse per la constatata impossibilit\u00e0 di arrivare in tempi brevi alla produzione del P43 bis con pezzo da 90\u00a0mm)."}
{"id": "1279019", "revid": "287204", "url": "https://it.wikipedia.org/wiki?curid=1279019", "title": "Giorgio Rubino", "text": "Fa parte del Gruppo Sportivo Fiamme Gialle ed \u00e8 allenato da Giovanni De Benedictis. Conta 25 presenze in nazionale.\nBiografia.\nHa iniziato all'et\u00e0 di 12 anni, quando, partecipando ad una gara di corsa, fu notato da Patrizio Parcesepe, allenatore delle Fiamme Gialle Giovani.\nIl suo miglior tempo \u00e8 di 1 ora 19'37\" ottenuto nella seconda prova dell'IAAF World Race Walking Challenge del 2009 a Rio Maior, il 4 aprile 2009 (2\u00ba).\nHa finito 5\u00ba in 1h23'39\" ai Campionati del mondo di atletica leggera 2007 e 3\u00ba in 1h19'50\" ai Mondiali di Berlino 2009, medaglia di bronzo dopo la squalifica di Valerij Bor\u010din (20 gennaio 2015). Finisce quarto agli Europei di Barcellona. Alle Olimpiadi di Londra 2012 termina la 20\u00a0km di marcia alla posizione numero 42. Precedentemente allenato da Patrizio Parcesepe fino al 2008 e da Sandro Damilano presso la scuola mondiale di Saluzzo, dopo l'Olimpiade di Londra 2012 si allenato a Siracusa presso il centro di allenamento Federale che ha base presso il Distaccamento Aeronautico di Siracusa. Dopo la Coppa del Mondo a Squadre di Roma dove si \u00e8 ritirato a causa di un infortunio \u00e8 tornato ad allenarsi ad Ostia sotto la guida dell'allenatore gialloverde Orazio Romanzi. A fine 2016 si \u00e8 trasferito a Pescara dove \u00e8 stato allenato da Giovanni De Benedictis fino alla fine della stagione 2019. Da gennaio 2020 si allena a Livorno nel gruppo di Massimo Passoni."}
{"id": "1279020", "revid": "712828", "url": "https://it.wikipedia.org/wiki?curid=1279020", "title": "Emyn Muil", "text": ""}
{"id": "1279022", "revid": "1409544", "url": "https://it.wikipedia.org/wiki?curid=1279022", "title": "Salvo Monica", "text": "Cultore di filosofie etico-religioso-spirituali, seguace della Antroposofia di Rudolf Steiner, vincitore della borsa di studio ha frequentato la Scuola d'Arte della Medaglia di Roma nel '37 e '38 e, nello stesso periodo, il corso di nudo presso l'Accademia di San Luca, ha conseguito la maturit\u00e0 artistica presso il liceo artistico di Palermo.\nRitornato in Sicilia dopo la guerra, nella quale ha speso pi\u00f9 di cinque anni, dal 1944 al 1950 ha insegnato Scultura e Disegno presso la Scuola Statale d'Arte di Siracusa e poi, fino al 1978, Educazione Artistica nelle Scuole Medie Statali.\nAlcune sue opere.\nGrafica.\n\"Dalle sacre scritture\", circa 80 grafiche, di cui fanno parte:"}
{"id": "1279023", "revid": "15756", "url": "https://it.wikipedia.org/wiki?curid=1279023", "title": "Domanda e offerta", "text": "In economia domanda e offerta intendono l'acquisto e la vendita di beni o servizi. La compravendita avviene nel mercato, dove le quantit\u00e0 di domanda e di offerta determinano i prezzi. I due concetti sono usati sia in microeconomia che in macroeconomia.\nDomanda.\nIn microeconomia, per domanda s'intende la quantit\u00e0 di consumo richiesta dal mercato e dai consumatori di un certo bene o servizio, dato un determinato prezzo e quanto di quel bene o servizio acquisterebbero se tale prezzo variasse.\nIn macroeconomia, per la scuola neoclassica, la domanda collettiva/aggregata \u00e8 l'insieme delle domande dei singoli consumatori in una nazione.\nCi sono diversi fattori che influenzano la domanda:\nCaratteristiche della domanda.\nLa domanda si caratterizza principalmente per quattro fattori:\nDomanda e offerta.\nCaratteristiche curva di domanda:\nDomanda di mercato.\nPer ottenere la domanda di mercato bisogna sommare orizzontalmente tutte le domande individuali. Graficamente:\nInfluiscono sulla domanda di mercato:\nSe la domanda \u00e8 molto elastica rispetto al prezzo, la curva del grafico sar\u00e0 tendenzialmente piatta, dato che ad una piccola variazione di prezzo corrisponde una notevole variazione nella richiesta. Ad una domanda infinitamente elastica corrisponde una curva del tutto orizzontale: i consumatori acquistano la quantit\u00e0 massima di un bene in corrispondenza di un singolo prezzo.\nOfferta.\nIn economia, per offerta si intende la quantit\u00e0 di un certo bene o servizio che viene messa in vendita in un dato momento a un dato prezzo.\nSi suppone che per ogni bene si possa tratteggiare una curva di offerta (curva con pendenza positiva per la legge dei rendimenti decrescenti), rappresentante le diverse quantit\u00e0 messe in vendita dalle imprese di un bene o servizio in corrispondenza di ciascun prezzo.\nLe caratteristiche dell'offerta influenzano il prezzo e il tipo di mercato per un dato bene. Essa viene influenzata da diversi fattori:\nSe esiste un solo venditore si parla di monopolio, di duopolio nel caso vi siano due soli venditori, di oligopolio se i venditori sono pochi. In presenza di moltitudini di venditori, ognuno dei quali non \u00e8 in grado di determinare il prezzo di vendita si parla di \"concorrenza perfetta\".\nL'offerta individuale di un bene \u00e8 la quantit\u00e0 di quel bene che i venditori sono disposti a offrire sul mercato in un determinato momento e a un certo prezzo. L'offerta collettiva \u00e8 l'insieme delle offerte individuali.\nCurva di offerta del lavoro.\nIl lavoro non \u00e8 un bene omogeneo. Nel caso del lavoro, la domanda \u00e8 fatta dalle imprese, mentre l'offerta \u00e8 fornita dai lavoratori.\nIl lavoro \u00e8 caratterizzato da una retta a pendenza negativa (con assi con ordinata W, profitto, e ascissa L, lavoro) e da differenziali compensativi: si tende a pagare di pi\u00f9 per lavori che nessuno vuole fare."}
{"id": "1279028", "revid": "767487", "url": "https://it.wikipedia.org/wiki?curid=1279028", "title": "Complicit\u00e0 e sospetti", "text": "Complicit\u00e0 e sospetti (\"Breaking and Entering\") \u00e8 un film del 2006 scritto e diretto da Anthony Minghella alla sua prima sceneggiatura originale.\nIl film \u00e8 uscito nelle sale cinematografiche italiane il 9 febbraio 2007.\nTrama.\nWill Francis \u00e8 un giovane architetto inglese che conduce una vita distaccata e di routine a Londra, con la sua compagna svedese Liv e la figlia di lei, autistica di 13 anni, Bea. La ragazza soffre per irregolarit\u00e0 del sonno e dell'alimentazione, oltre ad avere, a volte, comportamenti asociali, e sembra interessata soltanto alle sue lezioni di ginnastica artistica, tanto da mettere in crisi lo stesso rapporto tra Will e Liv. A complicare la situazione c'\u00e8 il fatto di non essere il padre naturale di Bea, e di sentirsi escluso dal legame di Liv con sua figlia. Liv e Will si rivolgono anche ad una consulente familiare, ma il loro allontanamento continua.\nCuriosit\u00e0.\nAttraverso la recitazione di una filastrocca da parte della figliastra di Will, nella quale viene citata l'Isola di Wight, il regista rende omaggio alla propria amata terra nat\u00eca."}
{"id": "1279030", "revid": "767487", "url": "https://it.wikipedia.org/wiki?curid=1279030", "title": "Erario", "text": "Erario (dal latino \"\u00e6rarium\", a sua volta da \"aes\" \"bronzo\") cio\u00e8 \"riserva di monete\" \u00e8 un termine che indica genericamente l'amministrazione patrimoniale dello Stato.\nUtilizzo del termine.\nEsso viene oggi comunemente usato come sinonimo di \"finanze dello Stato\", anche se in origine quest'ultimo termine indicava la cassa ed il tesoro dello Stato romano in et\u00e0 regia e repubblicana, poi del Senato romano durante l'et\u00e0 imperiale (a differenza del fisco, patrimonio privato dell'imperatore). Nella terminologia legislativa si parla di imposte erariali sui terreni e sui fabbricati per distinguerle da quelle riscosse dagli enti locali.\nStoria.\nAntica Roma.\nLa prima notizia sull'erario di Roma antica ci viene fornita da Tito Livio, al tempo dell'et\u00e0 regia di Roma con Servio Tullio..\nIl tesoro veniva custodito nel tempio di Saturno nel Foro. Il controllo della cassa fu affidato a diversi magistrati: dapprima ai questori, poi agli edili con Cesare, ai prefetti ed ai pretori con Augusto, ai questori nuovamente con Claudio ed infine ai prefetti con Nerone.\nDurante la Repubblica romana nell'erario confluirono tutte le rendite dello Stato. Con l'instaurazione del Principato, in epoca augustea, l'\u00e6rarium divent\u00f2 il tesoro amministrato dal Senato romano. I tributi venivano raccolti nelle province senatorie dai \"quaestores\".\nAd Augusto si deve la costituzione nel 6 d.C. dell\"'aerarium militare\", le cui entrate provenivano dalle imposte sulle successioni e sulle vendite e serviva per pagare gli stipendi ed il premio di congedo ai veterani delle legioni."}
{"id": "1279037", "revid": "110157", "url": "https://it.wikipedia.org/wiki?curid=1279037", "title": "Gleisdorf", "text": "Gleisdorf \u00e8 un comune austriaco di 10 456 abitanti nel distretto di Weiz, in Stiria; ha lo status di citt\u00e0 (\"Stadt\"). Il 1\u00ba gennaio 2015 ha inglobato i comuni soppressi di Labuch, La\u00dfnitzthal, Nitscha e Ungerdorf."}
{"id": "1279039", "revid": "2074952", "url": "https://it.wikipedia.org/wiki?curid=1279039", "title": "Migliore arbitro AIC", "text": "Il titolo di Miglior arbitro AIC \u00e8 un premio sportivo, assegnato nella serata del Gran Gal\u00e0 del calcio AIC (noto in precedenza come Oscar del calcio AIC) dall'Associazione Italiana Calciatori all'arbitro che si \u00e8 maggiormente distinto nella stagione precedente del campionato di calcio italiano di Serie A."}
{"id": "1279040", "revid": "124898381", "url": "https://it.wikipedia.org/wiki?curid=1279040", "title": "Gestione del traffico ferroviario", "text": "La gestione del traffico ferroviario o circolazione ferroviaria, \u00e8 l'insieme delle tecniche, delle norme e delle procedure organizzative che permettono di garantire che la marcia dei treni rispetti le condizioni di:\nConsiderazioni iniziali.\nI veicoli ferroviari, per loro natura, viaggiano secondo due particolari condizioni:\nLa sicurezza \u00e8 implicitamente garantita se, su una linea ferroviaria, si trovi un solo treno. Ma, se i treni sono pi\u00f9 di uno e possono circolare in entrambi i sensi di marcia, \u00e8 necessario adottare opportuni mezzi e procedure per assicurare che nessun treno trovi ostacoli sul percorso che gli \u00e8 stato assegnato. Da ci\u00f2 nasce l'obiettivo principale della circolazione ferroviaria: il distanziamento tra i treni, che consiste nel mantenere, tra un treno e quelli che lo precedono, una distanza maggiore allo spazio di arresto.\nLa gestione del traffico ferroviario si attua:\nPrimordi.\nI primi treni commerciali non godevano di grandi protezioni sotto il profilo della sicurezza. Il distanziamento di un treno dall'altro veniva deciso dal Regolamento Circolazione che prescriveva le metodologie e dall'Orario di Servizio che prescriveva i tempi di percorrenza da una stazione all'altra. Se l'invio di un treno in senso opposto poteva essere impedito dal capostazione, che essendo \"in loco\" aveva nozione del mancato arrivo del primo treno, l'invio di un treno in successione al primo presentava al capostazione che lo mandava il problema di non sapere se il primo treno aveva liberato la tratta e non corresse quindi il rischio di essere investito dal successivo.\nInteressante, in questo senso, un racconto di Giuseppe Sacchi che nell'aprile del 1838 compie una \"Gita sulla strada di ferro da Parigi a San Germano\" in cui racconta il metodo di controllo della via libera adottato da quella \"strada ferrata\".\nIncidenti si verificavano con una certa frequenza, mitigati dalla lentezza dei treni (basti pensare agli assalti dei banditi a cavallo) e dal relativamente scarso numero di viaggiatori portati da tre o quattro piccole carrozze, massimo trainabile all'epoca.\nLa comunicazione fra le stazioni era impossibile in quanto il treno fu, da quando nacque (la prima utilizzazione commerciale si ebbe dal 27 settembre 1825) e per quasi 20 anni (il primo utilizzo del telegrafo Morse avvenne il 24 maggio 1844), non solo il mezzo di trasporto ma anche il mezzo di comunicazione pi\u00f9 veloce che esistesse.\nSistemi empirici di controllo della circolazione erano costituiti da uomini a cavallo che precedevano i treni in tratte particolari, torri di avvistamento e segnalazione semaforica.\nLa tradizione ferroviaria riporta persino che negli Stati Uniti una compagnia ferroviaria avesse costruito una torre posta fra due stazioni. Il treno che vi fosse giunto per primo doveva fermarsi e attendere quello che veniva dalla parte opposta. Il secondo treno avrebbe dovuto retrocedere per portarsi in un altro binario per cedere il passo. Pare che si scatenasse una \"corsa alla torre\". Poich\u00e9 nessuno voleva cedere il passo, le discussioni terminavano spesso a colpi di revolver.\nLe cose migliorarono quando il telegrafo Morse entr\u00f2 di prepotenza nella vita dei cittadini e dei ferrovieri.\nIl telegrafo divenne il mezzo di \"comunicazione\" pi\u00f9 veloce, istantaneo, e permise alle stazioni di comunicare l'una all'altra la situazione reale della circolazione. I capistazione informavano i colleghi delle stazioni adiacenti dell'arrivo di un treno che gli altri avevano inviato e questi colleghi potevano alternativamente inviare un secondo treno o accettare che un altro treno fosse loro inviato in direzione opposta. Il tutto sapendo con certezza che il primo treno inviato in tratta era \"giunto\", che era giunto tutto intero e non ne era rimasto qualche componente in tratta e che quindi la \"coda\" (la tabella posta dietro l'ultimo vagone) era \"regolare\". Della cosa, con appositi moduli, veniva informato il personale di macchina e di bordo dei treni che dovevano impegnare la tratta i quali potevano partire per la stazione successiva con una certa tranquillit\u00e0.\nNaturalmente molti altri erano gli ostacoli possibili, frane, gallerie e ponti crollati, allagamenti, incendi, sabotaggi, mandrie di bisonti e quant'altro poteva influenzare il pacifico viaggio. Questo, per\u00f2, fa parte dei problemi generali e non della tecnica ferroviaria in particolare. Non mancava, purtroppo l'errore umano e qualche volta un treno che non \"doveva\" partire veniva inviato con le conseguenze disastrose.\nIl sistema di gestione del traffico con il \"Blocco telegrafico\" fu soppiantato in seguito all'invenzione del telefono dal \"Blocco telefonico\" che semplicemente permise ai capistazione di parlarsi senza affidarsi al codice Morse. Questo velocizz\u00f2 lo scambio di informazioni ma i problemi della sicurezza rimasero gli stessi, in quanto si trattava ancora di procedure affidate totalmente ed esclusivamente all'interazione umana. Per lungo tempo l'invio o meno dei treni in linea fu sola ed esclusiva responsabilit\u00e0 del capostazione non coadiuvato da apparati di sicurezza, e l'errore umano era sempre possibile.\nDistanziamento dei treni.\nSemplice binario.\nQui di seguito si tratter\u00e0, in maniera sintetica e generica, delle metodologie e limiti relativi alla gestione del traffico in una linea a semplice binario. Nel caso del doppio binario la sola differenza consiste nella non necessit\u00e0 di inviare i treni in senso opposto; ogni treno percorrer\u00e0 il suo binario nella direzione prevista.\nBlocco manuale.\nLa ricerca di strumenti atti a limitare la discrezionalit\u00e0 dell'uomo e a impedirgli, nei limiti del possibile, di compiere errori \u00e8 incominciata molto presto. Esperimenti e brevetti si susseguirono e ogni nazione ritenne di adottare strumenti sviluppati all'interno delle Ferrovie nazionali. Il concetto generale comunque rimase identico per tutti. Si doveva trovare il modo di impedire all'uomo di immettere un treno in tratta fino a quando questa non fosse libera da altri treni. E poich\u00e9 la memoria umana \u00e8 fallace, una macchina, un dispositivo doveva essere incaricato di \"ricordare\" e di impedire invii indebiti.\nL'uso dell'elettricit\u00e0 rese questi strumenti abbastanza efficienti. Per l'Italia, nel 1910 si giunse all'introduzione del blocco elettrico Cardani che poi si evolse nel blocco elettrico manuale.\nUno strumento di blocco doveva essere collegato con i segnali delle stazioni, il capostazione che voleva inviare il treno chiedeva il \"consenso\" al collega viciniore il quale poteva dare il consenso solo se un treno precedente si fosse ricoverato nella sua stazione completo. La sicurezza di questo ricovero veniva fornita da un apposito \"pedale\" che il treno, entrando, \"schiacciava\" (in realt\u00e0 si tratta di apparecchi elettromagnetici) e dal controllo visivo della presenza della tabella (o dei fanali) di coda, metodo semplice e rapido per avere la sicurezza della completezza del treno senza contare i vagoni. Fino a quando un treno non aveva liberato la tratta, il collegamento elettrico fra lo strumento e i segnali teneva bloccate le leve e non permetteva ai capistazione di operare sullo strumento stesso e quindi di disporre i segnali \"a Via Libera\" per immettere un altro treno.\nCon questo sistema la circolazione ebbe un enorme aumento nella sicurezza e anche un grande aumento nella produttivit\u00e0. Non era pi\u00f9 necessario, infatti, compilare decine di moduli in triplice copia da consegnare e far firmare a macchinisti e capitreno. Avendo la certezza \"elettrica e meccanica\" della via libera il treno poteva essere inviato senza eccessive formalit\u00e0 il che permise di aumentare il numero di treni giornalieri circolanti. Pi\u00f9 i treni sono gestibili in tempi ridotti, pi\u00f9 treni possono essere \"lavorati\" al giorno, maggiore \u00e8 la produttivit\u00e0 di una linea.\nUn ulteriore aumento della produttivit\u00e0 pot\u00e9 venire dall'introduzione dei \"posti di blocco intermedio\" (PBI). Si part\u00ec dal seguente concetto: un treno \u00e8 lungo qualche centinaio di metri; la tratta da una stazione a un'altra poteva arrivare ad alcuni chilometri. Limitando l'invio di un solo treno alla volta si verificava uno spreco di infrastruttura. Come rimedio si pens\u00f2 di dividere una tratta in due o pi\u00f9 spezzoni. Fra una stazione e l'altra furono installati i PBI che permettevano l'invio di due o pi\u00f9 treni nella stessa tratta \"ma in blocchi diversi\". Il funzionamento era identico a quello delle stazioni: un treno poteva essere inviato solo se il precedente aveva liberato il blocco. Unica differenza e limite, questo metodo funzionava solo per treni inviati in successione. Per poter inviare treni in senso opposto bisognava attendere l'arrivo in stazione dell'ultimo treno inviato. Solo la stazione, abilitata da un capostazione - unica figura professionale cui sia permesso di manovrare autonomamente gli scambi-, era (ed \u00e8) in grado di gestire il flusso dei treni invertendolo quando necessario e opportuno. Con l'introduzione dei PBI divenne, non solo teoricamente, possibile sfruttare maggiormente l'infrastruttura inviando pi\u00f9 treni nella stessa tratta.\nBlocco automatico.\nIl precedente regime di circolazione \u00e8 definibile \"regime chiuso\" in quanto i segnali rimangono normalmente chiusi (pi\u00f9 tecnicamente \"disposti a via impedita\") e vengono \"disposti a via libera\" dai capistazione o dai guardiablocco quando le apparecchiature permettono la manovra dei segnali.\nAllo scopo di aumentare lo sfruttamento dell'infrastruttura e la produttivit\u00e0 aziendale, agendo sul costo del lavoro (o meglio sul numero dei dipendenti addetti), si pass\u00f2 all'utilizzo del blocco elettrico automatico che operava in \"regime aperto\", in quanto i segnali di blocco erano normalmente disposti \"a via libera\" (tranne quelli \"di protezione\" delle stazioni) e si disponevano automaticamente e senza intervento umano \"a via impedita\" se un treno occupava il blocco a valle del segnale stesso.\nCon il blocco automatico, una tratta fra due stazioni viene divisa in varie \"sezioni di blocco\" quante ne permette la lunghezza della tratta stessa o quante l'opportunit\u00e0 tecnica o economica lo richieda. I binari di ogni sezione di blocco sono percorsi da corrente elettrica a bassa tensione; i treni, percorrendo i binari, provocano dei cortocircuiti che, recepiti da apposite apparecchiature, provocano la variazione dell'aspetto dei segnali nelle tratte dietro il treno stesso. Quando il treno esce dalla sezione il cortocircuito cessa e i segnali dietro di lui si ridispongono man mano a via libera, permettendo l'occupazione della stessa sezione di blocco da parte di un altro treno seguente. Tipicamente, per i suoi alti costi di impianto e di manutenzione, questo sistema viene utilizzato in linee a doppio binario e dove la densit\u00e0 del traffico sia molto elevata. Con questo sistema una tratta di una quindicina di chilometri (cosa molto comune) pu\u00f2, in teoria, contenere numerosi treni (sei o sette). La limitazione \u00e8 data solo dall'opportunit\u00e0 di rendere tanto \"densa\" la circolazione, il rischio che in caso di guasto molti treni restino fermi in tratta e, in caso di trazione elettrica, un gravoso assorbimento di energia localizzato in pochi chilometri di linea aerea.\nAltri tipi di blocco automatico sono presenti nelle linee italiane, ma non verranno qui trattati e si rimanda alle relative voci.\nDoppio binario.\nNon ci volle molto perch\u00e9 i tecnici e i gestori di reti ferroviarie comprendessero che due binari permettevano una circolazione pi\u00f9 fluida e quindi pi\u00f9 produttiva. Poter inviare un treno in linea senza dover attendere l'arrivo di un altro treno incrociante permise, oltre a una maggiore sicurezza, anche un maggiore rendimento. Un treno in ritardo non era costretto ad aspettare un incrociante in orario e quindi ad aumentare il ritardo, e l'incrociante, potendo utilizzare un altro binario, non restava fermo per preziosi minuti ad attenderlo. La combinazione di doppio binario e Blocco Automatico permette, senza particolari difficolt\u00e0 di inviare nello spazio di 15 minuti da una stazione all'altra distante una dozzina di chilometri, anche una decina di treni nei due sensi. Una tratta a semplice binario, di uguale lunghezza gestita con blocco manuale prevede al massimo due P.B.I. e perci\u00f2 viene divisa in tre sezioni di blocco. Nello stesso tempo, quindi, possono essere inviati tre treni ma solo se \"nella stessa direzione\"; se vi sono treni da inviare in direzione opposta, a parit\u00e0 di tempo, di treni ne potranno circolare due.\nI treni circolanti sulla rete F.S. sono numerati con i numeri dispari se il loro percorso segue le direzioni ovest-est e nord-sud, viceversa i treni con numero pari avranno una direzione sud-nord e est-ovest (per cui il binario percorso dai treni dispari viene comunemente definito \"binario dispari\", e quello percorso dai treni pari viene detto \"binario pari\"). Sono possibili eccezioni per brevi tratte.&lt;br&gt;In Italia e molti Paesi europei i treni viaggiano sul binario di sinistra, in ragione dell'origine nel Regno Unito delle ferrovie, dove la marcia - per pedoni e veicoli - viene condotta a sinistra.\nCircolazione su \"binario illegale\".\nNon \u00e8 fisicamente impossibile inviare un treno \"contromano\" quando se ne presenti la necessit\u00e0. Bisogna per\u00f2 tenere conto della segnaletica a disposizione. Se i binari sono attrezzati per movimentare i treni solo sul \"loro\" binario previsto (dispari o pari) la stazione da cui il treno parte non sar\u00e0 dotata di segnali per inviare i treni pari sul binario dispari e viceversa, e la stazione che deve ricevere il treno non sar\u00e0 dotata di segnale adatto a guidarne l'ingresso. Con questa mancanza di segnaletica siamo in presenza di un binario \"legale\" quando i treni percorrono il \"loro\" binario e di un binario \"illegale\" quando vengono immessi contromano. Si deve quindi mettere in atto una complessa procedura di consensi telefonici e di consegne di moduli proprio come ai vecchi tempi pi\u00f9 sopra descritti. Anche se teoricamente non ci dovrebbero essere differenze (eccezion fatta che la circolazione sul binario illegale avr\u00e0 come velocit\u00e0 massima i 90\u00a0km/h) \u00e8 ragionevole che i macchinisti saranno molto restii a viaggiare a velocit\u00e0 sostenuta sul binario illegale, il tempo di percorrenza salir\u00e0 notevolmente e i ritardi prenderanno dimensioni considerevoli. In linea di massima una tratta che un treno normalmente percorre in 7-8 minuti, su binario illegale richiede a volte 30-40 minuti comprendendo la fermata per la consegna dei moduli, la ripartenza e la lenta corsa. Naturalmente a questa soluzione si ricorre solo in caso di estrema necessit\u00e0 e quando altre soluzioni non sono possibili.\nCircolazione su \"linea banalizzata\".\nDiverso \u00e8 il caso in cui la linea sia attrezzata per l'invio dei treni in entrambi i binari. In gergo si parla di \"linea banalizzata\"; i binari non saranno pi\u00f9 \"legale\" e \"illegale\" bens\u00ec \"di sinistra\" (quello percorso nella direzione prevista) e \"di destra\" (se percorso contromano). I macchinisti dei treni inviati a destra vedranno i segnali da vela quadrata anzich\u00e9 rotonda come comunemente accade. I ritardi nell'inviare i treni a destra sono contenuti e derivano per lo pi\u00f9 dal rallentamento che il treno deve effettuare per percorrere, alla velocit\u00e0 richiesta, gli scambi che lo immettono nel binario di destra.\nUn ultimo fattore \u00e8 decisivo per lo sfruttamento intensivo dell'infrastruttura: la \"circolazione parallela\". In alcuni periodi della giornata si possono verificare casi di mancanza di treni in uno dei due binari. Pu\u00f2 verificarsi il caso di un treno che debba attendere in stazione il transito di un altro treno con conseguente perdita di tempo. Se la linea \u00e8 attrezzata e se i locomotori dei treni sono attrezzati (per una maggiore sicurezza nella \"circolazione parallela\" \u00e8 necessario che i treni coinvolti nella manovra siano dotati di sistemi di sicurezza e che questi siano efficienti; questo \u00e8 richiesto - tra l'altro - anche ai fini della circolazione ordinaria non banalizzata), si pu\u00f2 inviare un treno sul binario di destra ed effettuare una \"precedenza in linea\", esattamente come fanno due auto in autostrada sorpassandosi.\nControllo della circolazione.\nI treni, agli effetti della circolazione (da un punto di vista movimentistico), sono quindi oggetti che le stazioni si \"passano\" l'una all'altra provvedendo a gestirne l'invio e il ricevimento in relazione alle capacit\u00e0 operative derivanti dalla quantit\u00e0 e qualit\u00e0 dei binari disponibili. Per esempio, se una stazione con due soli binari si trovasse gi\u00e0 con due treni nel proprio piazzale e un altro treno per lato fuori \"al segnale\", la soluzione richiederebbe complesse manovre e tempi biblici. I capistazione, quindi stanno bene attenti a non oltrepassare i limiti oggettivi delle loro stazioni, come la capacit\u00e0 e la quantit\u00e0 dei binari per il ricovero dei treni. Treni troppo lunghi (in relazione ai binari non \"di corretto tracciato\") devono per forza continuare la corsa e questo potrebbe essere deleterio per la circolazione in generale se questa non prevista continuazione dovesse interferire con la marcia di altri treni. \nSi tenga presente, inoltre che fino all'invenzione dei comandi oleodinamici per i deviatoi, questi dovevano essere manovrati a mano, ed essendo in genere posti ai lati estremi della stazione richiedevano una discreta camminata ai deviatori preposti alla manovra. \nIl dirigente centrale.\nA questa paradossale situazione si pose fine con l'introduzione del dirigente centrale. Invenzione statunitense, il \"Dispatcher\", \"arbitro di assise in mezzo\" ai capistazione con il potere di decidere, ovviamente in base a dati oggettivi, quale stazione dovesse effettuare incroci e precedenze, operazioni base nella gestione del traffico dei treni.\nIl metodo di lavoro \"tipico\" di un dirigente centrale era basato su poche attrezzature: un telefono collegato con le stazioni, un grande foglio di carta e alcune matite. Il dirigente centrale riceveva dalle stazioni di inizio corsa i dati sulla composizione e sulla partenza di ogni treno. Riceveva dalle stazioni intermedie i dati di arrivo partenza o transito (con i relativi minuti di anticipo o ritardo) e riceveva dalle stazioni di inizio e di termine corsa i dati iniziali e finali. Sulla base di queste informazioni, che arrivavano a getto continuo, il dirigente centrale era in grado di gestire il traffico ferroviario avendo una visione completa dei movimenti dei treni della linea a lui affidata e potendo prevedere con ragionevole certezza quali stazioni, nel futuro prossimo, avrebbero dovuto organizzarsi per effettuare incroci e precedenze.\nQuesto era il lavoro del dirigente centrale fino agli anni 1960-1970 del secolo scorso. Con lo sviluppo dell'elettronica anche il dirigente centrale cambi\u00f2 il modo di lavorare. Un primo impulso fu dato dal sistema C.C.L. (Controllo Circolazione Linee) che metteva il dirigente centrale in condizione di seguire su dei monitor lo spostamento dei treni e alcune scelte dei capistazione nella gestione degli itinerari. Negli anni 1990 l'intera rete F.S. fu collegata con il sistema S.S.D.C. con funzioni di database e di sussidio alla graficazione della circolazione. Da questo sistema (e da altri) i dati vengono oggi riversati in un ulteriore database che sfrutta le tecnologie delle reti e anche i normali browser possono essere utilizzati per gestire la circolazione.\nIl dirigente centrale operativo.\nIl mondo anglosassone non fa differenza fra dirigente centrale e dirigente centrale operativo ed entrambi sono definiti \"dispatcher\". In Italia invece il dirigente centrale gestisce la circolazione prendendo informazioni dai capistazione delle varie stazioni e altre figure professionali, mentre il dirigente centrale operativo prende le informazioni sulla marcia dei treni e sulla situazione dell'infrastruttura direttamente da un quadro luminoso e da altre strumentazioni. Il dirigente centrale determina gli itinerari dei treni indicando ai capistazione quello che ritiene globalmente utile per il traffico. Il dirigente centrale operativo opera direttamente sugli itinerari tramite la pressione di pulsanti, bottoni e, negli impianti pi\u00f9 moderni, con la digitazione di codici numerici su una tastiera dedicata. Il primo impianto di C.T.C. (Centralized Traffic Control) in Italia venne installato a Bologna nel 1957 e gestiva il traffico (non viaggiatori) della Linea di Cintura, affidato all'opera dei primi dirigente centrali operativi. Negli anni 1970 fu la volta del C.T.C. della Direttissima primo in Italia per il traffico viaggiatori. Pi\u00f9 recentemente si \u00e8 incominciata la costruzione di sale operative che utilizzano sistemi computerizzati detti S.C.C. in grado di gestire contestualmente decine di treni in centinaia di chilometri di linea o in nodi estremamente complessi con l'opera di pochi operatori dirigente centrale operativo.\nItalia.\nIn Italia la gestione del traffico ferroviario \u00e8 assicurata da Rete Ferroviaria Italiana S.p.A. - Direzione Commerciale ed Esercizio Rete che presidia il territorio nazionale attraverso 5 Direttrici (Tirrenica Nord, Asse Verticale, Asse Orizzontale, Adriatica, Tirrenica Sud), articolate in 13 Centri Operativi Esercizio Rete (Torino, Milano, Verona, Venezia, Bologna, Firenze, Pisa, Genova, Roma, Napoli, Bari, Palermo, Reggio Calabria).\nTutti i treni, durante la marcia, sono in contatto con i responsabili della circolazione di RFI (DCO, DC, DL), ma non solo: essi sono altres\u00ec monitorati dalla sala operativa della propria impresa ferroviaria.\nProblemi principali.\nTutto ci\u00f2 premesso, passiamo a vedere quali siano i problemi principali che devono essere affrontati nella gestione del traffico e quali possano essere le relative soluzioni partendo dalle problematiche connesse con la gestione di una linea a semplice binario.\nIl binario semplice consente, come abbiamo visto, l'invio di un solo treno alla volta fra un P.B.I. e un altro e, soprattutto, non consente l'invio, \"da una stazione\" all'altra, di un treno in senso opposto fino a quando tutta la tratta fra le due stazioni non sia libera. In caso di ritardo la decisione non richiederebbe grandi riflessioni; la valutazione dell'importanza dei due treni interessati (banale esempio, un treno merci contro un InterCity) porta con s\u00e9 la risposta: il merci sta fermo e l'InterCity viene privilegiato.\nNon \u00e8 per\u00f2 cos\u00ec ovvio. Gestire il traffico dell'intera linea richiede competenza, attenzione e, spesso, fantasia. Potrebbe essere pi\u00f9 opportuno favorire la marcia del merci trattenendo l'IC per qualche minuto per liberare la linea da un treno \"scomodo\" o addirittura per favorirne la marcia in un'altra linea dove, al momento, si abbia lo spazio per farlo procedere, spazio che qualche tempo dopo si sarebbe chiuso. Si pu\u00f2 fare conto, tra l'altro, dei cosiddetti \"allungamenti di percorrenza\" che tutti i treni, in misura maggiore o minore, hanno. L'allungamento \u00e8 dato da alcuni minuti in pi\u00f9 di quelli strettamente necessari a un treno a percorrere la linea secondo i puri standard teorici. Ne deriva che il nostro IC, fermato per qualche minuto all'inizio della sua corsa, pu\u00f2 arrivare in orario o anche in anticipo alla fine della linea recuperando questi minuti di allungamento. Si \u00e8 cos\u00ec ottenuto il doppio scopo di far giungere l'IC in orario e di liberare la linea da un treno merci.\nIl dirigente centrale (o dirigente centrale operativo) si trova a dover gestire numerosi treni in tratte diverse della stessa linea e spesso a dover interagire con i colleghi delle linee adiacenti sempre per sostenere la \"regia\" della circolazione. Se un treno viaggiatori deve essere fatto passare tenendo fermi, per esempio, una serie di treni merci, non \u00e8 detto che altri treni non possano approfittare del cambiamento di programma.\nIl \"gioco\" degli incastri deve tenere presente fattori quali: lunghezza e velocit\u00e0 del treno (specialmente per i merci) per sapere quanto tempo ci impiega a passare da una stazione all'altra e se \u00e8 possibile \"ricoverarlo\" (ossia riceverlo in un binario abbastanza lungo da contenerlo) in quella stazione. Se un treno \u00e8 troppo lungo o troppo lento, inesorabilmente finir\u00e0 per dover restare fermo per lunghi periodi per favorire la marcia di treni pi\u00f9 corti e veloci. Non sempre \u00e8 possibile \"dare dei minuti\" (provocare ritardo) all'IC dell'esempio e il treno lento dovr\u00e0 attendere che fra un treno e l'altro si crei il varco di dimensioni sufficienti a farlo arrivare nella successiva stazione adatta a riceverlo. La situazione si complica quando un treno in ritardo (che magari deve anche essere favorito per farlo recuperare e limitare o annullare il ritardo finale) si inserisce nel delicato equilibrio del semplice binario. Il dirigente centrale (o dirigente centrale operativo) deve trovare il compromesso fra generare ritardi agli altri treni in maniera da poter loro concedere la possibilit\u00e0 di recuperare a loro volta. Un treno pari che crei ritardo a un treno \"dispari\", far\u00e0 s\u00ec che tutti gli altri treni pari incrociati da questo ne risentano a loro volta generando un effetto a cascata che a volte si ripercuote per qualche ora. Se l'incrocio fra i primi due treni era troppo \"largo\" (cio\u00e8 se il treno dispari rimane fermo per troppo tempo) i ritardi successivi saranno elevati. Era forse (forse!) possibile favorire il dispari e aumentare il ritardo del pari per portare i successivi treni dispari in stazioni pi\u00f9 avanzate per limitare i ritardi conseguenti.\nLa gestione di una linea presenta quindi le caratteristiche dell'arte pi\u00f9 che della meccanicit\u00e0. Se le decisioni fossero automatiche la potenza dei moderni elaboratori sarebbe ampiamente sufficiente a raccogliere in un database i dati teorici, metterli in relazione con i dati reali man mano che vengono registrati e far gestire la circolazione a un programma computerizzato. Per fortuna del dirigente centrale (e/o dirigente centrale operativo) l'intervento umano \u00e8 costantemente necessario. Per ora i computer assolvono a una funzione di supporto non secondaria con l'immagazzinamento dei dati e anche con alcune capacit\u00e0 previsionali di massima che facilitano la decisione finale dell'uomo. Naturalmente il computer non \u00e8 ancora in grado di reagire alle vere emergenze che spesso perturbano il traffico ferroviario.\nLa decisione di tenere fermi alcuni treni per farne circolare meglio altri non \u00e8, in fin dei conti, molto difficile da prendere. L'intervento umano \u00e8 particolarmente richiesto quando i fattori di perturbazione diventano generatori di ritardi considerevoli. In una linea a semplice binario, un treno che si fermi in linea per un guasto al sistema di trazione presuppone tempi lunghi, dell'ordine dell'ora e anche pi\u00f9, per la ripresa della circolazione. Per il ripristino della \"regolarit\u00e0\" del traffico i tempi diventano ancora maggiori. Un qualsiasi fattore che fermi il traffico per periodi tanto lunghi offre una sola soluzione: ridurre drasticamente il numero dei treni in movimento per diluire il traffico, ricorrendo alla cancellazione dei treni pi\u00f9 problematici, fermando tutti i treni merci e portare, per quanto possibile, i treni viaggiatori pi\u00f9 importanti gi\u00e0 in viaggio nei pressi della tratta interrotta per poterli inviare non appena la situazione si ristabilisce. Una, a volte maniacale, ricerca del risparmio anche del minuto.\nSi deve per\u00f2 tener presente la capacit\u00e0 delle stazioni di ricevere i treni viaggiatori in binari adatti (con marciapiede per una maggiore sicurezza). In breve tempo, anche se in una linea a semplice binario non presenta in genere un traffico intenso, numerosi treni saranno fermi nelle varie stazioni e se la causa del ritardo \u00e8 un guasto pi\u00f9 \"pesante\" oppure un ostacolo di grande portata (una frana o simile), sar\u00e0 l'uomo e non il computer a decidere il dirottamento dei treni seguenti su linee alternative nonch\u00e9 la gestione e il soccorso ai viaggiatori rimasti \"intrappolati\" nella linea.\nSoluzioni sul semplice binario.\nIl problema di circolazione tipico del semplice binario \u00e8 costituito dall'incrocio, che avviene quando un treno deve attendere in una stazione quello che proviene dalle direzione opposta.\nQuando l'orario viene studiato, l'orarista tiene conto di questa esigenza fisica e determina l'orario di marcia -in linea- e di sosta dei treni -in stazione- in modo da ottimizzare per quanto possibile i tempi. Il treno che per primo giunge in una stazione viene in genere ricevuto in binario deviato; dopo che si sia completamente \"ricoverato\", le strutture impiantistiche della stazione permettono al Capostazione di \"aprire il segnale\" e ricevere il secondo treno incrociante. Quando anche il secondo treno \u00e8 entrato completamente in stazione, il capostazione pu\u00f2 inviare entrambi i due treni.\nQuesti tempi operativi vengono predeterminati e, fino a quando nulla viene a turbare lo scorrimento delle procedure, i treni si mantengono in orario. Tuttavia ben raramente il traffico non viene perturbato da eventi di diversa natura, ed ogni perturbazione che generi qualche ritardo ad almeno un treno \u00e8 destinata a provocare ripercussioni a cascata sull'intero traffico fino a quando la mancanza di treni in tratta oppure qualche decisione intelligente e/o fortunata di chi \u00e8 preposto alla gestione della circolazione non annulli i ritardi.\nLa gestione dei ritardi procede su due piani: il singolo incrocio e l'insieme degli incroci (e precedenze) della linea. Quando un treno \u00e8 in ritardo, il gestore del traffico ha davanti a s\u00e9 due soluzioni principali: mantenerlo nella sede prevista o spostarlo in altra stazione. In linea di massima il mantenimento dell'incrocio nella stazione prefissata genera al treno che rimane ad attendere un ritardo pari a quello del treno che avanza. Per contro, a meno che il ritardo non sia uguale o maggiore al tempo di percorrenza della tratta, il treno in orario che venga fatto avanzare a una stazione successiva, provoca un aumento di ritardo al treno che gi\u00e0 viaggia con questo \"handicap\".\nSe l'incrocio viene mantenuto nella sua sede prevista il secondo treno, essendo stato costretto ad attendere, partir\u00e0 a sua volta in ritardo e molto probabilmente generer\u00e0 ritardo ad un altro incrociante in una stazione successiva, e cos\u00ec via; nel secondo caso il treno che gi\u00e0 viaggia in ritardo vedr\u00e0 peggiorata la sua marcia e generer\u00e0, probabilmente, altri ritardi ai suoi incrocianti. Il gestore della circolazione dovr\u00e0 quindi scegliere quale treno penalizzare (se necessario) e valutare tutta la cascata di ritardi che si andranno a generare nel tempo. Se ha fortuna i treni incrocianti possono essere trattenuti nelle stazioni e inviati con calma quando il rischio dei rimbalzi di ritardo sia cessato (\u00e8 il caso, di solito, dei treni merci tenuti fermi a volte per decine di minuti). Oppure \u00e8 il caso di un treno in ritardo trattenuto in una stazione vicina ad un'altra in cui inizi una tratta a doppio binario; il sacrificio di un treno permette all'incrociante di non subire ritardo e di non generare ritardi agli altri pi\u00f9 avanti nella linea.\nNaturalmente, nelle scelte di circolazione, molta importanza riveste il \"rango\" di un treno. Come abbiamo visto, i treni merci sono in genere penalizzati per favorire la marcia dei treni viaggiatori e anche all'interno di questa categoria i privilegi \"di rango\" si fanno sentire. Comunemente si privilegia la marcia dei treni classificati Eurostar, ma molto spesso sono i treni Regionali o Interregionali a venire privilegiati, specialmente nelle fasce \"pendolari\", dove la politica gestionale tende, spesso purtroppo senza riuscirci, a portare i treni a destinazione col minimo ritardo, possibilmente all'interno dei 5'.\nQui a lato un esempio tratto dalla realt\u00e0, la linea a semplice binario Verona-Bologna. Il treno merci (linea azzurra - per la cronaca era il 55598) transita dalla stazione \"D\", dove era prevista una sosta, alle ore 15.16, recupera 7' di ritardo, si porta con soli +25' e si ricovera alla stazione \"B\" con +30' per un lento ingresso. Questo provoca un aumento del ritardo del treno IR 2259 che, transitato da \"A\" con +4', entra (e riparte) a \"B\" con +5'. Poco male perch\u00e9 l'IR 2259 verr\u00e0 penalizzato alla stazione \"C\" dove il Regionale 6402 giunge con 10' provocando ulteriore ritardo al 2259. D'altra parte il 6402, per effetto del ritardo entra (e riparte) a \"C\" in binario di \"corretto tracciato\", pi\u00f9 veloce, tant'\u00e8 vero che riparte da \"C\" con +7' e arriva a \"B\" con +5'. Questo ritardo provoca a sua volta quello del EC 85 che giunto a \"B\" (dove doveva transitare) in orario riparte con +2'. Ma l'effetto della fermata si sente anche a \"C\" dove i minuti di ritardo sono +4' per aver dovuto riprendere lentamente la corsa anzich\u00e9 passare in piena velocit\u00e0. Nel frattempo il 2259 incrocia a \"F\" l'IR 2264 che a malapena riesce ad arrivare a \"E\" dove viene posto in binario deviato per permettere il transito del EC 85 che nel frattempo non ha effettuato la sosta prevista a \"D\", ha recuperato 3' e viaggia con un solo minuto di ritardo. Il treno Regionale 6401 che era giunto a \"B\" in orario e che ha ceduto il passo all'EC 85 ha dovuto aspettare che questo \"liberasse la tratta\" per poter partire poich\u00e9 fra \"B\" e \"C\" non esiste P.B.I. Quindi il 6401 partir\u00e0 con lo stesso ritardo dell'EC 85, +4'. La scelta del dirigente centrale poteva essere di inviare il 6401 a \"D\" penalizzando ancora l'IR 2264. Ma ha trattenuto a \"C\" il Regionale per non provocare ulteriore ritardo al 2264 e il 6401 \u00e8 costretto a una sosta piuttosto lunga alla stazione di \"C\". Nel frattempo il treno 59300 (la linea celeste (=treno merci) tratteggiata (=straordinario)) era stato trattenuto a \"F\" in quanto troppo in ritardo per raggiungere \"D\" senza provocare ritardo al 2259 (e gli altri a cascata) e non poteva essere trattenuto a \"E\", stazione con due soli binari, dove era prevedibile procedere all'incrocio dei treni 2264 e 85. Se \"E\" avesse tenuto un binario impegnato l'IR 2264 sarebbe dovuto rimanere a \"F\" ripartendone alle ore 16.16 non con +10' ma con ben +22 minuti di ritardo. Semplice e complesso.\nSoluzioni sul doppio binario.\nCon due binari affiancati la situazione \u00e8 (apparentemente) migliore, soprattutto se la linea \u00e8 \"banalizzata\". Un treno pari fermo in linea fra una stazione e l'altra (o un qualsiasi altro ostacolo) non disturba la circolazione dei treni dispari sul binario attiguo e, se la linea \u00e8, appunto, banalizzata, i treni dispari successivi possono essere inoltrati sul binario pari senza particolari procedure. La situazione si rivela \"apparentemente\" migliore perch\u00e9 le linee a doppio binario sono gravate da un traffico estremamente pi\u00f9 elevato, e l'improvvisa inutilizzabilit\u00e0 di una tratta di binario pu\u00f2 creare scompensi non indifferenti. Anche in questo caso la reazione primaria \u00e8 quella di fermare i treni merci e avvicinare il pi\u00f9 possibile i treni viaggiatori alla zona interrotta. Il vantaggio di avere un binario \"di scorta\" \u00e8 quello di poter muovere qualche treno senza tenere fermo \"tutto il traffico\". Lo svantaggio consiste nel fatto che deve essere operata una scelta fra i treni che possono avanzare e quelli, meno \"importanti\", che dovranno essere sfavoriti. Bisogna infatti tenere presente che se si sfrutta il binario libero per mandare treni in senso opposto, i tempi si allungano e altri treni si avvicinano creando addensamenti nei pressi delle stazioni prossime alla tratta interrotta. In una linea come la Piacenza-Bologna su cui circolano circa 300 treni al giorno, la velocit\u00e0 di addensamento \u00e8 elevata e le decisioni relative alla circolazione devono essere prese in tempi piuttosto ristretti, spesso in pochi secondi. Ogni decisione deve essere \"giusta\" per non aggiungere ai ritardi dovuti all'anormalit\u00e0 anche quelli dovuti all'errore di gestione.\nSe a questo si aggiungono le continue (e spesso inutili) telefonate che giungono al dirigente centrale (o dirigente centrale operativo) per richieste di aggiornamento, la presenza di persone che normalmente lavorano in altri uffici presiedendo ad altre mansioni ma che dovono a loro volta conoscere la situazione per riferirne ad altri uffici ancora, la presenza di funzionari che, per dover prendere decisioni relative ad altre incombenze (per esempio il ristoro di viaggiatori o dirottamento di treni), devono essere aggiornati in tempo reale sulla situazione, si pu\u00f2 comprendere come la sezione dirigente centrale diventi in breve tempo una discreta bolgia. Quando finalmente la situazione si normalizza, l'ambiente si calma e si vuota all'improvviso e il dirigente centrale viene lasciato nuovamente da solo a sbrogliare la matassa dei ritardi, a decidere dove \"appoggiare\" i treni per le precedenze e ad affrontare le problematiche di ricovero di treni (in genere merci) il cui Personale di Macchina \u00e8 sul limite della \"prestazione\" giornaliera (ha gi\u00e0 lavorato per un numero di ore vicino ai limiti imposti per legge) e cos\u00ec via.\nCentrare la precedenza.\nSu linee a doppio binario la difficolt\u00e0 maggiore, probabilmente, \u00e8 quella di far effettuare le precedenze nelle stazioni pi\u00f9 indicate. Fermare troppo presto un treno per farne passare un altro pi\u00f9 veloce gli far\u00e0 subire un ritardo eccessivo, che sarebbe stato minore se la precedenza si fosse effettuata in una stazione successiva. Spesso per\u00f2 \"non c'\u00e8\" una stazione successiva adatta. Poniamo un treno viaggiatori; si preferisce che effettui precedenza in binari con marciapiede, e meglio ancora, in una stazione in cui avrebbe dovuto comunque fermarsi per il servizio. Un treno merci deve invece trovare un binario di lunghezza sufficiente, e non sempre queste caratteristiche sono presenti proprio dove le si vorrebbe. Inoltre, da qualche anno, si assiste allo smantellamento di piccole stazioni che, tolti anche i deviatoi e i binari non \"di corretto tracciato\". vengono ridotte al rango di \"fermate\". Viene perseguito un ovvio risparmio per i costi di manutenzione, ma spesso viene drasticamente ridotto il ventaglio di soluzioni adottabili in caso di eventi anomali. D'altra parte portare troppo avanti un treno lento far\u00e0 s\u00ec che quello veloce, nel raggiungerlo, debba percorrere alcuni chilometri a velocit\u00e0 ridotta ritardando anch'esso. Pu\u00f2 anche darsi il caso che un tale ritardo, generato artificialmente e prevedibilmente riassorbibile, si traduca nella possibilit\u00e0 di permettere ad un terzo treno, che procede ancora pi\u00f9 avanti, di percorrere un'ulteriore tratta.\nGestione di pi\u00f9 linee.\nRecentemente \u00e8 stata rimodellata la figura professionale del Coordinatore Movimento. In passato addetto principalmente alla gestione dei treni merci (il cui programma di effettuazione e utilizzo spesso si discosta in modo notevole da quello progettato), il Coordinatore Movimento oggi ha assunto funzioni pi\u00f9 propriamente dedicate alla gestione del traffico. Svariate incombenze fanno di questa figura professionale un vero \"factotum\" e principale regista non solo del traffico in senso stretto, ma anche di tutta la problematica che viene generata dalla presenza di decine di treni, di centinaia di addetti e di migliaia di viaggiatori. Sotto il profilo pi\u00f9 strettamente movimentistico, il Coordinatore assume il controllo del traffico dell'intera rete del Compartimento decidendo la gestione dei vari treni coinvolti in eventi anomali mettendoli in relazione partendo da un'ottica pi\u00f9 estesa di quella, forse ottimale ma spazialmente limitata, del dirigente centrale della linea.\nA sua volta il Coordinatore si dovr\u00e0 raffrontare con i colleghi dei Compartimenti vicini e con le varie Sale Operative che, a mezzo di sussidi computerizzati tentano di ottimizzare il traffico sull'intera rete ferroviaria."}
{"id": "1279041", "revid": "767487", "url": "https://it.wikipedia.org/wiki?curid=1279041", "title": "Common Law Cabin", "text": "Common Law Cabin \u00e8 un film del 1967, diretto da Russ Meyer.\nSui manifesti del film erano evidenziate le misure delle tre attrici, secondo il regista tutte uguali: 110-60-90. Le attrici furono soprannominate le \"Big Six\", con evidente riferimento ai loro prosperosi seni.\nTrama.\nDewey Hoople \u00e8 il proprietario del Hoople's Heaven, un locale situato in un'isolata localit\u00e0 turistica, in Colorado. Dewey \u00e8 vedovo, ed \u00e8 molto geloso nei confronti di Coral, la sua procace figlia, che vive con la sua nuova compagna, Babette.\nNel locale arrivano una coppia, il dottor Ross, e la moglie Sheila, e un uomo, Barney. Quest'ultimo seduce e uccide Sheila, violenta Babette in riva al fiume e tenta di aggredire anche Coral.\nBarney, scoperto da Dawey, confessa di essere un poliziotto corrotto. Riesce a fuggire, ma viene buttato fuori dal motoscafo, che rimasto senza pilota lo investe."}
{"id": "1279044", "revid": "767487", "url": "https://it.wikipedia.org/wiki?curid=1279044", "title": "Helen Terry", "text": "Nota principalmente come corista nel gruppo britannico dei Culture Club, oltre che per la sua caratteristica voce nera (nonostante Helen sia bianca), simile a quella di Aretha Franklin, per colore e potenza. Ha anche intrapreso la carriera solista, ottenendo un unico successo nella Top 40 britannica, con il singolo \"Love Lies Lost\", nel 1984. La Terry \u00e8 lontanamente imparentata con l'attrice Dame Ellen Terry, vissuta a cavallo tra il XIX e il XX secolo, zia del defunto attore Sir John Gielgud.\nCarriera musicale.\nLa collaborazione con i Culture Club.\nDopo aver prestato la propria voce per i cori sul singolo \"Do You Really Want to Hurt Me\" (Numero Uno per i Culture Club, nella classifica inglese dei singoli, nel 1982), Helen Terry ha cantato in diversi album realizzati dalla band, in particolare sul secondo, \"Colour by Numbers\", del 1983, dove la voce della corista \u00e8 stata ampiamente utilizzata, parimenti a quella del cantante solista, Boy George, dando origine ad un'alchimia vocale soul omogenea e vibrante, soprattutto nelle registrazioni in studio, ma con una buona resa sonora anche dal vivo, soprattutto nei momenti migliori. Due esempi di questo riuscito amalgama vocale, oggi disponibili in formato digitale, sono il concerto londinese tenuto dai Culture Club con Helen Terry all'Hammersmith Odeon di Londra, nel dicembre del 1983, e il concerto del debutto australiano della band con la corista, svoltosi nel 1984, rispettivamente contenuti nei due DVD \"Culture Club Greatest Hits\" (che incorpora, oltre a tutti i videoclip del gruppo, l'originale \"A Kiss Across The Ocean\", la testimonianza del solo concerto dell'Hammersmith) e \"Culture Club Live In Sydney\". La Terry \u00e8 anche comparsa in alcuni video girati dalla band - \"Time (Clock of the Heart)\", \"Church of the Poison Mind\" e \"Victims\" - spesso accompagnando il gruppo anche negli spettacoli televisivi, quali la serie TV \"Solid Gold\" e \"Dick Clark's New Year's Rockin' Eve\". Il suo contributo era molto gradito, sia dai fans che dai mass-media, ed Helen veniva da molti considerata come il quinto membro ufficioso del gruppo.\nL'esperienza solista.\nSull'onda del successo con i Culture Club, e forte dell'illustre collaborazione con Lou Reed, per il quale aveva, gi\u00e0 in precedenza, realizzato i famosi cori - pi\u00f9 comunemente noti come \u00abdo-da-doos\u00bb - di \"Walk On The Wild Side\" (Boy George, 1995), la carriera solista di Helen Terry ebbe inizio nel 1984, per l'etichetta Virgin Records, con i singoli \"Love Lies Lost\", di cui fu coautrice, assieme a Boy George e a Roy Hay (rispettivamente cantante e chitarrista/tastierista dei Culture Club), e la movimentata \"Stuttering\", che ottenne un discreto successo nei club, per via della sua ballabilit\u00e0 accentuata. Quell'anno, fu anche coautrice del brano \"Now You're Mine\", con il produttore Giorgio Moroder, registrata per la colonna sonora del film \"Electric Dreams\". L'album solista della cantante, \"Blue Notes\", che usc\u00ec poco dopo, nel 1986, produsse altri due singoli, \"Act of Mercy\" e \"Come On and Find Me\", mentre la colonna sonora di un altro film, \"Quicksilver\", includeva un altro brano dove la Terry prestava la sua voce, \"One Sunny Day\", un duetto con Ray Parker Jr., interprete di un'altra celebre colonna sonora, \"Ghostbusters\". La sua carriera e la sua vita privata furono comunque sconvolte dal rocambolesco arresto del collega ed amico Boy George, per accuse relative all'uso e al possesso di stupefacenti, nell'estate del 1986, fatti che trascinarono la Terry nel bel mezzo di indagini legali e udienze in tribunale, mentre la storia della \"rovinosa caduta\" di George riceveva una copertura continua sulla stampa britannica.\nNel 1989, affievolitasi la tempesta legale, Helen pubblic\u00f2, per una nuova etichetta, un EP, \"Fortunate Fool\", con tre nuove tracce. Due di queste, \"Fortunate Fool\" e \"Lessons in Loneliness\", furono pubblicate anche come singoli indipendenti, ma a causa di divergenze con la nuova casa discografica, i progetti riguardanti la pubblicazione del nuovo album furono archiviati, e il contratto capestro firmato dalla Terry le imped\u00ec di registrare con altre etichette. In una delle rare interviste da lei concesse nel corso degli anni, nel maggio del 2001, per il sito connesso a Boy George, \"The Devil in Sister George\", la cantante ha cos\u00ec spiegato l'accaduto: \"Ebbi una discussione con l'A&amp;R man - lui voleva che io facessi un disco dance, ed io non so ballare. Cos\u00ec decisi di andarmene a spasso (cosa che sono invece capace di fare)\".\nRiguardo alla storica amicizia tra Helen Terry e Boy George, i due sono venuti ai ferri corti nel 1995, quando George pubblic\u00f2 la sua chiacchierata autobiografia \"Take It Like a Man\", nella quale ha dichiarato, senza troppi complimenti, l'omosessualit\u00e0 della Terry, rivelando inoltre che insieme, verso la met\u00e0 degli anni ottanta, entrambi avevano fatto uso di droghe illecite. Come risultato, i due non si sono parlati per parecchi anni, e per questo Helen non ha preso parte alla riunione dei Culture Club alla fine degli anni novanta. Nella citata intervista, del maggio del 2001, per\u00f2, la cantante dichiarava che tra lei e George tutto si era risolto e la loro amicizia era rinata.\nLista tracce.\nBlue Notes (album).\nLato 1\nLato 2\nCredits.\nNow You're Mine.\nUna produzione Virgin Pictures Ltd., pubblicata dalla Virgin/20th Century Fox\nBlue Notes.\nAssociazioni tracce:\nEtichetta\nN\u00b0 Catalogo\nPubblicazioni\nSeconda carriera.\nDopo aver smesso di cantare al livello professionale, Helen Terry si \u00e8 dedicata a girare e produrre film e documentari. Negli ultimi anni, si \u00e8 affermata con successo come produttrice di programmi televisivi connessi alla musica, in particolar modo diverse edizioni dei BRIT Awards, definiti come \"il maggiore spettacolo britannico di premiazioni relative alla musica\", di cui, fino al 2007, ha continuato a curare la supervisione.\nNel febbraio del 2006, ha raccontato in un'intervista su \"The Independent\" di lottare \"per essere sicura che gli artisti vengano trattati pi\u00f9 che bene. Facciamo di tutto e di pi\u00f9 per rendere il backstage un'area straordinariamente confortevole; dopo tutto, lo spettacolo ormai arriva a 200.000.000 di persone in tutto il mondo. Naturalmente, questo non lo diciamo agli artisti prima che salgano sul palco!\".\nHa anche spiegato che la scaletta dello spettacolo viene da lei decisa \"come la lista delle tracce di un compact disc. Creo un CD, me lo porto a casa, sposto le canzoni, penso all'atmosfera. \u00c8 proprio come fare un album\".\nQuando non lavora a Londra, Helen Terry vive in Scozia."}
{"id": "1279047", "revid": "33689", "url": "https://it.wikipedia.org/wiki?curid=1279047", "title": "Storia della Bielorussia", "text": ""}
{"id": "1279048", "revid": "121242816", "url": "https://it.wikipedia.org/wiki?curid=1279048", "title": "George Forsyth", "text": "Infanzia ed esordi.\nGeorge \u00e8 il figlio di Harold Forsyth un diplomatico peruviano di origine scozzese e di una donna cilena. Nasce a Caracas a causa degli impegni lavorativi del padre, ma presto si trasferisce in Per\u00f9, paese di cui acquisisce la cittadinanza (ha anche passaporto britannico).\nImpara i rudimenti di portiere gi\u00e0 in tenerissima et\u00e0, tanto che giocher\u00e0 nella selezione nazionale nelle categorie Under 15, Under 17 e Under 20 (quest'ultima allenata da Julio C\u00e9sar Uribe, vecchia conoscenza del calcio italiano per i suoi trascorsi al Cagliari).\nImportante per la sua formazione anche la permanenza in Germania (altro stato di cui ha il passaporto), dove nella stagione 2002/'03 ha il suo primo contatto con il calcio europeo, militando nel II nella Regionalliga.\nCarriera.\nL'anno dopo torna in patria e veste la maglia dell'Alianza Lima per quattro stagioni, durante le quali vince due titoli (nel 2004 e nel 2006), affermandosi come uno dei migliori portieri del suo paese, tanto che ben presto bagna il suo esordio nella nazionale maggiore (il 27 agosto 2003, in occasione di Per\u00f9-Guatemala).\nUn infortunio al ginocchio nel 2006 lo rallenta, tanto che partecipa alla Copa Am\u00e9rica 2007 ma non \u00e8 pi\u00f9 il portiere titolare della sua nazionale.\nNel corso del mese di agosto 2007 viene messo sotto contratto dall'Atalanta, con cui non scenda mai in campo in Serie A, disputando solo una partita di Coppa Italia (sconfitta per 2-1 contro l'Ascoli).\nDal 2008 gioca nell'Alianza Lima."}
{"id": "1279051", "revid": "149485", "url": "https://it.wikipedia.org/wiki?curid=1279051", "title": "Azioni possessorie", "text": ""}
{"id": "1279052", "revid": "78273", "url": "https://it.wikipedia.org/wiki?curid=1279052", "title": "Azioni possessorir", "text": ""}
{"id": "1279053", "revid": "110157", "url": "https://it.wikipedia.org/wiki?curid=1279053", "title": "Gschaid bei Birkfeld", "text": "Gschaid bei Birkfeld \u00e8 una frazione di 932 abitanti del comune austriaco di Birkfeld, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Birkfeld assieme agli altri comuni soppressi di Haslau bei Birkfeld, Koglhof e Waisenegg."}
{"id": "1279056", "revid": "98077", "url": "https://it.wikipedia.org/wiki?curid=1279056", "title": "Azione possessoria", "text": ""}
{"id": "1279057", "revid": "1776051", "url": "https://it.wikipedia.org/wiki?curid=1279057", "title": "Gutenberg an der Raabklamm", "text": "Gutenberg an der Raabklamm \u00e8 stato un comune austriaco nel distretto di Weiz, in Stiria. \u00c8 stato creato il 1\u00ba gennaio 1952 dalla fusione dei precedenti comuni di Garrach e Kleinsemmering e soppresso il 31 dicembre 2014; dal 1\u00ba gennaio 2015 le sue frazioni di Garrach e Kleinsemmering sono state aggregate al nuovo comune di Gutenberg-Stenzengreith assieme all'altro comune soppresso di Stenzengreith."}
{"id": "1279064", "revid": "110157", "url": "https://it.wikipedia.org/wiki?curid=1279064", "title": "Markt Hartmannsdorf", "text": "Markt Hartmannsdorf \u00e8 un comune austriaco di 2 971 abitanti nel distretto di Weiz, in Stiria; ha lo status di comune mercato (\"Marktgemeinde\")."}
{"id": "1279071", "revid": "1776051", "url": "https://it.wikipedia.org/wiki?curid=1279071", "title": "Haslau bei Birkfeld", "text": "Haslau bei Birkfeld \u00e8 una frazione di 438 abitanti del comune austriaco di Birkfeld, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Birkfeld assieme agli altri comuni soppressi di Gschaid bei Birkfeld, Koglhof e Waisenegg."}
{"id": "1279072", "revid": "767487", "url": "https://it.wikipedia.org/wiki?curid=1279072", "title": "Hirnsdorf", "text": "Hirnsdorf \u00e8 una frazione di 677 abitanti del comune austriaco di Feistritztal, nel distretto di Hartberg-F\u00fcrstenfeld (Stiria). Gi\u00e0 comune autonomo (appartenente al distretto di Weiz), il 1\u00ba gennaio 2015 \u00e8 stato fuso con gli altri ex comuni di Blaindorf, Kaibing, Sankt Johann bei Herberstein e Siegersdorf bei Herberstein per costituire il nuovo comune, nel quale Hirnsdorf \u00e8 capoluogo."}
{"id": "1279073", "revid": "1711941", "url": "https://it.wikipedia.org/wiki?curid=1279073", "title": "Landroval", "text": ""}
{"id": "1279085", "revid": "13604", "url": "https://it.wikipedia.org/wiki?curid=1279085", "title": "NSDI", "text": ""}
{"id": "1279086", "revid": "3115", "url": "https://it.wikipedia.org/wiki?curid=1279086", "title": "Lago di Santa Giustina", "text": "Il lago di Santa Giustina \u00e8 un bacino artificiale situato al centro della Val di Non, in Trentino. \u00c8 alimentato principalmente dalle acque del torrente Noce.\nIl lago \u00e8 il maggiore bacino artificiale del Trentino e quello con il maggior volume d'acqua tra tutti i laghi della regione.\nLa capienza dell'invaso \u00e8 di 182 milioni di metri cubici, e le sue acque vengono impiegate per azionare le turbine da 34,5 MW della centrale elettrica sotterranea di Taio.\nLa diga.\nL'imponente diga di Santa Giustina, alta 152,50\u00a0m, venne inaugurata nel 1951 e al tempo era la pi\u00f9 alta d'Europa. La costruzione richiese cinque anni di lavoro e pi\u00f9 di 110\u00a0000 metri cubi di calcestruzzo.\nNei pressi della diga, la gola \u00e8 scavalcata anche dal ponte della SS. 43 e dal ponte di Mostizzolo della ferrovia Trento-Mal\u00e9-Mezzana, inaugurata nel 1964 in sostituzione della preesistente tranvia che aveva anch'essa un ponte dedicato.\nAffluenti di sinistra del Noce sono il Barnes che forma la valletta di Bresimo, il Pescara che scende dai paesi di Lauregno e Proves.\nL'eremo.\nLa localit\u00e0 della diga prende nome dall'antico eremo di Santa Giustina, situato nella forra alla base della diga, raggiungibile a piedi dall'abitato di Dermulo in mezzora scendendo lungo uno scosceso sentiero che conduce ai ruderi, protetti da un incavo naturale della roccia.\nIn passato l'eremo, di cui si hanno notizie fin dal 1537 era meta di processioni in occasione di feste liturgiche o calamit\u00e0, e fu abitato fino al 1782.\nI ponti sommersi.\nA seguito della creazione del lago vengono sommersi circa 406 ettari di terreno insieme a masi, strade e anche alcuni ponti. Quando il livello dell'acqua, regolato artificialmente, scende sotto alla quota massima di 530 m s.l.m. riemergono alcuni di questi ponti: il ponte dei Regai e il ponte della Mula sul Rio di San Romedio, il ponte Alto sul torrente Noce e il ponte di Banco sempre sulla strada dei Regai.\nPunti di interesse.\nNonostante la sua natura di bacino idroelettrico, il lago offre anche la possibilit\u00e0 di relax e passeggiate: sulla riva di sud-ovest, raggiungibile dalla statale imboccando la strada sterrata all'altezza del bivio per Coredo, \u00e8 stata allestita una grande area verde attrezzata.\nSulla sponda destra del lago \u00e8 situato il Castello di Cles che si specchia da un dosso isolato nelle acque del lago \u00e8 stato eretto dalla famiglia Cles il cui pi\u00f9 illustre cittadino fu il Principe vescovo Bernardo Clesio."}
{"id": "1279088", "revid": "121777706", "url": "https://it.wikipedia.org/wiki?curid=1279088", "title": "Edoardo Velo", "text": "Biografia.\nEdoardo Velo \u00e8 un attore di teatro, fotoromanzi, cinema e televisione, dove appare per la prima volta nel 1991 con la miniserie tv di Rai Uno, Vento di mare, per la regia di Gianfranco Mingozzi. Nel 1993 debutta sul grande schermo con il film Pacco, doppio pacco e contropaccotto, diretto da Nanni Loy.\nDiventa popolare grazie alla soap opera in onda su Canale 5, Vivere, dove dal 2002 al 2004 interpreta il ruolo di Danilo Sarpi. Successivamente lavora in altre fiction tv, tra cui: le miniserie Provaci ancora prof! (2005), regia di Rossella Izzo, Il Generale Dalla Chiesa (2007), regia di Giorgio Capitani, la soap opera di Rai 3, Un posto a sole, dove dal dicembre del 2007 al 2008 interpreta il ruolo del \"cattivo\" imprenditore Luca Damiani, nel 2011 interpreta il magistrato Tonioli nella Miniserie televisiva italiana in onda su Rai 1, La donna che ritorna con Virna Lisi. Nel 2017 interpreta il personaggio di Martino Siniscalchi nella fiction Sorelle."}
{"id": "1279089", "revid": "6340", "url": "https://it.wikipedia.org/wiki?curid=1279089", "title": "N\u00e8mesis", "text": ""}
{"id": "1279091", "revid": "767487", "url": "https://it.wikipedia.org/wiki?curid=1279091", "title": "Oscure presenze a Cold Creek", "text": "Oscure presenze a Cold Creek (\"Cold Creek Manor\") \u00e8 un film del 2003 diretto da Mike Figgis.\nTrama.\nI coniugi Tilson, dopo che il figlio rischia la vita facendosi investire da un'auto a New York, decidono di trasferirsi dalla citt\u00e0 alla campagna. Tra diverse case, optano per l'enorme, affascinante e decadente maniero di Cold Creek. Cooper e Leah, durante i lavori di ristrutturazione della villa, scoprono degli inquietanti dettagli riguardo ai vecchi abitanti della villa. Un giorno si presenta Dale Massie, erede della dinastia Massie (proprietari per secoli della tenuta). Questi \u00e8 appena uscito di prigione ed ha perso la casa per non aver pagato degli arretrati. Apparentemente innocuo, chiede ed ottiene di poter lavorare come factotum nel restauro della villa. A seguito di inquietanti fatti (una strana infestazione di serpenti), e convinto a ragione che quest'ultimo ci provi con la moglie (si scopre che quest'ultima non \u00e8 nuova a \"esperienze extra-matrimoniali\"), Cooper licenzia il giovane Dale.\nDa l\u00ec si scatena una sorta di \"guerra\" tra la famiglia Tilson e Dale, supportato dalla fidanzata, la poco rassicurante Ruby, fatta di minacce psicologiche e reali.\nSpaventato dagli strani episodi, Cooper fa tornare figli e moglie in citt\u00e0, e si mette ad indagare. Riascoltando l'intervista a Mr. Massie (padre di Dale, ricoverato in una casa di riposo), Cooper si convince che questi abbia assassinato tutta la sua famiglia e l'abbia seppellita da qualche parte nei 1000 acri della tenuta. Con l'aiuto dello sceriffo, dunque, comincia a setacciare in cerca dei cadaveri. Nel frattempo Dale va a trovare il padre; quest'ultimo lo accusa di aver assassinato la moglie ed i figli su al maniero. Come tutta risposta, Dale soffoca il padre.\nNel frattempo, con l'aiuto del figlio (che ne aveva letto qualcosa in qualche appunto del figlio di Dale) e della moglie, Cooper risale ad una certa \"Gola del Diavolo\", un luogo nel bosco cui aveva precedentemente accennato anche il vecchio Massie. Qui i coniugi trovano i cadaveri dei figli e della moglie di Dale. I tre erano stati uccisi dopo che la moglie, una volta ammesso il tradimento (Dale aveva scoperto d'essere sterile, quindi di non poter avere figli), aveva cercato di lasciare la tenuta e Dale. Anche Dale arriva sul posto. Dopo diverse ed estenuanti peripezie, per\u00f2, i due riescono a prevalere.\nTolto di mezzo Dale, la coppia torna alla vita normale che li ha sempre contraddistinti. Il maniero pu\u00f2 trovare finalmente un po' di pace: la coppia, infatti, nonostante tutto decide di continuare a viverci."}
{"id": "1279096", "revid": "110157", "url": "https://it.wikipedia.org/wiki?curid=1279096", "title": "A vida (Roma)", "text": "A vida (Roma) \u00e8 il primo singolo estratto dall'album di Jovanotti \"Roma - Collettivo Soleluna\", distribuito nel 2003."}
{"id": "1279098", "revid": "200568", "url": "https://it.wikipedia.org/wiki?curid=1279098", "title": "Sestiglia", "text": "La sestiglia \u00e8 una sottounit\u00e0 in cui \u00e8 suddiviso un branco di lupetti. Contrariamente alla squadriglia non \u00e8 un'unit\u00e0 fondamentale della branca ma esiste soltanto per questioni di praticit\u00e0 dei capi, o vecchi lupi.\nNormalmente \u00e8 composta da un numero di bambini e/o bambine variabile da 6 a 8; ogni sestiglia pu\u00f2 avere un capo ed un vice (lupetti essi stessi), un urlo ed un suo angolo, tuttavia tali caratteristiche non sono metodologicamente obbligatorie.\nLe sestiglie hanno ciascuna un diverso colore che le identifica, avremo cos\u00ec, ad esempio:\nIn alcune associazioni di lingua italiana si usano invece termini differenti per la sestiglia, quali \"muta\", \"sestena\", \"pattuglia\".\nNelle associazioni che hanno una branca coccinelle vi sono, analogamente, delle sestiglie, gestite in maniera analoga. Queste prendono il nome dai fiori del prato o dai colori dell'arcobaleno."}
{"id": "1279101", "revid": "773636", "url": "https://it.wikipedia.org/wiki?curid=1279101", "title": "Pieve di Sant'Andrea a Montedivalli", "text": "La pieve di Sant'Andrea \u00e8 un edificio sacro cattolico situato nella frazione di Montedivalli, nel comune di Podenzana, in provincia di Massa-Carrara. \nStoria.\nUbicata sulla cima di una collina affacciata sulla val di Vara, gi\u00e0 in epoca medievale, dominava su di un bivio tra due assi stradali di notevole importanza: la via Aurelia e la \"strada dei feudi malaspiniani\", la quale metteva in comunicazione la val di Magra con quella del Vara.\nLa prima attestazione storica che dimostra l'esistenza della chiesa di Sant'Andrea \u00e8 il diploma del 19 maggio 963 nel quale l'imperatore Ottone I riconosce ad Adalberto, vescovo di Luni, alcuni antichi possedimenti della chiesa fra cui il \u201ccastrum sancti Andree\u201d.\nOggi non \u00e8 presente alcuna traccia visibile del castrum; poich\u00e9 dal 1185 non apparve pi\u00f9 su documenti ufficiali si presume che la sua funzione militare gi\u00e0 nel XII secolo decadde.\nLa pieve di Sant'Andrea viene citata come pieve e non pi\u00f9 come castrum nel privilegio papale di Eugenio III dell'11 novembre 1148. In tale contesto si parla di chiesa matrice di ben quattro cappelle:\nAl suo interno conserva una tela databile al 1665, attribuita al pittore Cassoni e un ulteriore dipinto ad olio ritraente \"San Michele Arcangelo\" della scuola pittorica di Domenico Fiasella del XVII secolo.\nAntico castrum di propriet\u00e0 degli Estensi, dei Malaspina, dei vescovi di Luni e dei Fieschi. Nel corso del XVI secolo ha raggiunto la forma attuale.\nDa alcuni studi effettuati, analizzando la piccola statua murata nella facciata sinistra, si riconduce l'iconografia a Venanzio, vescovo di Luni, nominato da papa Gregorio Magno. Venanzio ebbe il compito di evangelizzare le zone della Lunigiana e frenare l'avanzata longobarda.\nL'autorizzazione concessa alla comunit\u00e0 di Montedivalli nel 1700 di battezzare nella chiesa di San Rocco, posta in un luogo pi\u00f9 vicino al centro abitato, fece s\u00ec che il fonte battesimale fosse traslato dalla sua ubicazione originaria in Sant'Andrea. Inoltre questa concessione comport\u00f2 una progressiva perdita di importanza della chiesa matrice da cui le cappelle, menzionate da Eugenio III, ottennero la totale indipendenza.\nDopo dieci anni di chiusura, a causa di vari restauri, l'11 dicembre del 2011 la pieve millenaria di Sant'Andrea di Montedivalli ha riaperto ai fedeli. Alla celebrazione per la riapertura al culto hanno partecipato autorit\u00e0 civili ed ecclesiastiche, tra cui anche il sindaco di Podenzana Riccardo Varese.\nStruttura.\nLa pieve di Sant'Andrea \u00e8 costituita da tre navate concluse da tre absidi. La piccola abside della navata destra non \u00e8 percepibile all'esterno poich\u00e9 inglobata nella costruzione del campanile, avvenuta in et\u00e0 barocca.\nCoro ed altare sono impostati ad un'altezza maggiore rispetto alle navate.\nL'edificio ha una pianta irregolare e ci\u00f2 \u00e8 probabilmente determinato dalla necessit\u00e0 di reimpiegare strutture pi\u00f9 antiche.\nLe sei colonne di diversa altezza e con capitelli differenti sono elementi di reimpiego e ci\u00f2 \u00e8 ravvisabile osservando le loro basi, che hanno altezze diverse cos\u00ec da regolarizzare la quota d'imposta dei capitelli e delle arcate a tutto sesto che dividono la nave maggiore dalle due laterali.\nLa copertura \u00e8 a capanna e mostra rimaneggiamenti piuttosto recenti.\nIn origine si aveva lo stesso tipo di copertura, ma le attuali tegole in laterizio hanno sostituito un antico manto di lastre in pietra, usate anche per la realizzazione del pavimento ricostruito in et\u00e0 moderna.\nLa pieve all'esterno \u00e8 totalmente rivestita da un parametro lapideo a grandi conci squadrati la cui analisi permette di recepire le varie fasi di restauro cui fu soggetta.\nLa parte del parametro lapideo a conci molto grandi, alla destra dell'ingresso in facciata, risulta essere il frammento pi\u00f9 antico poich\u00e9 testimonia particolarit\u00e0 costruttive diverse rispetto al altre porzioni delle mura dove sono stati creati piani di raccordo inclinati per coprire l'arretramento del piano della facciata.\nLa pieve di Sant'Andrea ha avuto nel tempo problemi di natura strutturale e per questo fu soggetta a numerosi rifacimenti come testimoniano la data 1643 posta sull'architrave del portale in facciata e la data 1930 sulla parete nord.\nSia sul fianco destro che su quello sinistro il paramento lapideo esterno \u00e8 interrotto da una monofora in prossimit\u00e0 del coro.\nIl fianco destro sembra aver subito un minor numero di rimaneggiamenti rispetto ad altre parti della chiesa.\nIn conclusione della struttura \u00e8 posto un emiciclo absidale decorati con archetti pensili dai peducci scolpiti.\nQuesto elemento decorativo risulta essere piuttosto raro nel levante ligure dove gli influssi degli stilemi architettonici del romanico antelamico-genovese si fanno sentire alla fine del XII sec..\nTroviamo il sistema ad archetti pensili anche nella chiesa di San Venerio di Migliarina e nella cappella di San Bartolomeo a Ponz\u00f2 del XII secolo.\nScultura.\nLe sei colonne poste a sostegno delle due arcate, che separano le tre navate di Sant'Andrea, ospitano capitelli diversi fra loro sia da un punto di vista iconografico sia per quanto riguarda la datazione.\nIn origine si trovava anche un ambone nella zona presbiteriale in prossimit\u00e0 della navata destra il quale \u00e8 stato poi sostituito da un'altra costruzione in et\u00e0 moderna, attualmente scomparsa, che utilizzava come sostegni le colonnette dell'ambone originale.\nEsse ospitavano capitelli corinzi stilizzati con foglie piegate assimilabili ad elementi dell'VIII secolo.\nLa datazione del piccolo bassorilievo, sulla facciata della chiesa, risulta problematica.\nGli storici d'arte hanno opinioni contrastanti riguardo all'iconografia da attribuire alla figura maschile con tunica talare e pastorale a forma di \"tau\" nella mano sinistra.\nPer affinit\u00e0 di tale rappresentazione con quella di alcune monete lunensi recanti l'immagine di San Venanzio, si attribu\u00ec a quest'ultimo l'iconografia della statua.\nL'abside centrale presenta un eccellente apparato scultoreo in cui si incontrano stilemi artistici antelamici e pisani ravvisabili sia nei peducci degli archetti pensili che in prossimit\u00e0 dell'intradosso degli archetti stessi.\nTali figure sono da attribuire, osservando anche la struttura delle absidi, alla seconda met\u00e0 del XII secolo.\nCuriosit\u00e0.\nSecondo la leggenda, la chiesa fu costruita dagli angeli in una notte. \nLe statue, attualmente conservate presso la Cassa di risparmio di Carrara, sono state custodite gelosamente dagli abitanti di Montedivalli per molti anni.\nEsse venivano occultate nelle cantine e tirate fuori solo in occasione di particolari festivit\u00e0 liturgiche come la festa del patrono."}
{"id": "1279102", "revid": "88740", "url": "https://it.wikipedia.org/wiki?curid=1279102", "title": "Ispettore del lavoro", "text": "Lispettore del lavoro, in Italia, indica un funzionario operante presso l'ispettorato nazionale del lavoro.\nLa figura si occupa della repressione delle violazioni in materia di lavoro, ma anche di promuovere la \"conciliazione monocratica\" tra datore di lavoro e lavoratore, laddove questa sia possibile e legittima.\nStoria.\nXIX secolo.\nIl primo esempio di ispettori del lavoro nasce con la legge 3 aprile 1879 n. 4828, del Governo Depretis III istitu\u00ec nell'allora Ministero dell'Agricoltura, Industria e Commercio due posti di \"Ispettori dell'Industria e dell'insegnamento industriale\". A tali Ispettori non vennero assegnati compiti specifici, per attribuzioni particolari ma si dovette aspettare la legge 11 febbraio 1886 n. 3657 (legge Berti), sul lavoro dei fanciulli.\nNel 1893, con la legge del 30 marzo, la n. 184 viene istituito il Corpo degli Ispettori e Ingegneri delle miniere, cave e torbiere. Visti i risultati non molto brillanti con la legge 17 marzo 1898 n. 80, si dispose che per assicurare l'applicazione delle leggi in materia di lavoro ci si rivolgesse anche ad ulteriori funzionari con compiti di Polizia Giudiziaria.\nXX secolo.\nNel 1904 venne ratificata, con la legge 29 settembre 1904 n. 572, la Convenzione tra Italia e Francia che impegnava all'istituzione del futuro Ispettorato del Lavoro. La Legge 29 giugno 1902, n. 246, recante \"Istituzione di un ufficio del lavoro presso il Ministero di Agricoltura, Industria e Commercio\", cre\u00f2 presso il Ministero dell'Agricoltura Industria e Commercio, a livello centrale un \"Ufficio del Lavoro\". L'Ufficio del lavoro aveva il compito di raccogliere, coordinare e pubblicare informazioni relative al lavoro in tutto lo Stato e nei paesi esteri interessati dall'emigrazione italiana.\nCon la legge 19 luglio 1906, n. 380 nasce il \"Corpo degli Ispettori del Lavoro\", fortemente voluta dal ministro Francesco Cocco-Ortu, esponente di spicco dell'area giolittiana. Successivamente si complet\u00f2 con la legge 22 dicembre 1912, n. 1361, recante \"Istituzione del Corpo degli ispettori dell'industria e del lavoro\", a livello periferico il processo di organizzazione delle strutture organizzative del lavoro sviluppando quanto previsto durante l'et\u00e0 giolittiana con l'Ufficio del Lavoro. La legge del 1912, quindi, istitu\u00ec in ogni provincia un \"Ispettorato dell'industria e del lavoro\", organo periferico del Ministero dell'Agricoltura, Industria e Commercio.\nPochi anni dopo l'istituzione, la prima guerra mondiale e l'avvento del regime fascista, modificarono profondamente l'organizzazione centrale dello stato italiano in tema di lavoro, industria e commercio. Di conseguenza, gli Ispettorati divennero, di volta in volta, amministrazioni periferiche di differenti dicasteri.\nDal RD 22 giugno 1916, n. 755, recante \"Istituzione del Ministero dell'Industria, del Commercio e del Lavoro\", la Legge 3 giugno 1920, n. 700, recante \"Istituzione del Ministero per il Lavoro e la Previdenza sociale. Delineazione delle competenze\", divise il Ministero dell'Industria predetto in Ministero del lavoro e della previdenza sociale, e in Ministero dell'Industria e del Commercio.\nMa \u00e8 durante il ventennio fascista che inizia ad estendere i suoi compiti e poteri cambiando il nome in \"Ispettorato delle Corporazioni\", con RD 14 novembre 1929, n. 2183 e con RDL 28 dicembre 1931, n. 1684, che trasform\u00f2 la denominazione in \"Ispettorati corporativi del lavoro\" e si videro attribuiti nuovi compiti.\nNel 1923 fu soppresso il Ministero, con RD 27 aprile 1923, n. 915, recante \"Soppressione del Ministero del Lavoro e della Previdenza sociale\". Con il RD 5 luglio 1923, n. 1439, recante \"Riunione in un unico Ministero, denominato Ministero dell'Economia nazionale dei servizi e degli uffici dipendenti dai Ministeri dell'Agricoltura, e dell'Industria, del Commercio e del Lavoro\", infatti, venne istituito il Ministero dell'Economia Nazionale, che riun\u00ec in un unico dicastero i ministeri economici preesistenti. Nei precedenti tre anni da tale Ministero era dipeso l'Ispettorato del Lavoro.\nInfine, con il RD 2 luglio 1926, n. 1131 venne istituito il Ministero delle Corporazioni. Da questo ministero, da allora e fino alla loro soppressione avvenuta nel 1931, avvenuta con RDL 28 dicembre 1931, n. 1684, recante \"Attribuzioni e poteri concessi all'Ispettorato del lavoro\", dipesero infine gli \"Ispettorati dell'Industria e del Lavoro\".\nContestualmente all'Conferenza Internazionale del Lavoro presso la sede ILO di Ginevra, l'11 luglio 1947 viene sottoscritta la \"Labour Inspection Convention, 1947\"), che si applica ai settori dell'Industria e, in via opzionale, del Commercio.\nI Paesi aderenti possono stabilire esenzioni nei settori dell'industria mineraria e del trasporto (in base all'art. 2), e l'applicazione al settore del Commercio \u00e8 altres\u00ec facoltativa in conformit\u00e0 all'articolo 25). \nCon riferimento al personale preposto alle attivit\u00e0 ispettive nei settori dell'industria, la Convenzione afferma in capo ai Paesi aderenti vari obblighi, quali: \nUn'autorit\u00e0 centrale -nazionale, federale, o di altro tipo- avente il compito di effettuare la supervisione e il controllo delle attivit\u00e0 ispettive (art. 4).\nLa \"Convenzione n. 81 concernente l'ispezione del lavoro nell'industria ed il commercio\" \u00e8 stata ratificata in Italia con legge 2 agosto 1952, n. 1305 (G.U. 17 ottobre 1952, n. 242) - \"Ratifica ed esecuzione di ventisette convenzioni internazionali del lavoro\", la quale stabilisce che \"piena ed intera esecuzione \u00e8 data alle Convenzioni suddette a decorrere dalla data della loro entrata in vigore\" (art. 2), di cui all'art. 33 della Convenzione. \nNell'ordinamento italiano, esistono alcune eccezioni successive per il lavoro femminile notturno nelle realt\u00e0 industriali private (Corte Costituzionale sentenza 9 luglio 1986, n. 210).\nNel dopoguerra l'Ispettore del Lavoro conosce un'evoluzione segnata dal rapido mutamento sociale ed economico, riflessi nella disciplina giuslavoristica italiana.\nUna prima fase la possiamo collocare negli anni cinquanta, quando con vari DPR (tra i quali il DPR 19 marzo 1955 n. 520, sulla riorganizzazione centrale e periferica del Ministero) vennero poste le basi dell'attuale ordinamento dell'Ispettore del Lavoro. Esso dipendeva dall\"Ispettorato del Lavoro\" con sede in ogni Provincia, ed organo periferico del Ministero del lavoro e della previdenza sociale. Durante quegli anni le sanzioni in materia di lavoro erano tutte di natura penalistica e la funzione dell'Ispettore era quella di accertare e fare rapporto al magistrato inquirente (da cui la qualifica di Ufficiale di Polizia Giudiziaria, cfr. l'art. 8 del DPR 19 marzo 1955 n. 520). Un sistema di questo tipo, pur esistendo dei meccanismi deflativi dell'ambito penalistico, non permetteva una tutela rapida dei diritti dei lavoratori che venivano penalizzati dalle lungaggini che affliggevano i processi civili e penali.\nUna serie di riforme in materia giuslavoristica durante gli anni sessanta e gli anni settanta, ampliarono i diritti dei lavoratori, reprimendo fenomeni come il \"caporalato\", e riconoscendo inoltre la posizione dei sindacati nelle aziende, segnatamente la legge n. 604/1966, la legge n. 1369/1960, la legge n\u00ba 300/1970 (cosiddetto \"Statuto dei lavoratori\").\nCon la legge 23 dicembre 1978 n. 833, recante l'istituzione del SSN in Italia, con decorrenza dal 1\u00ba gennaio 1980, i compiti allora svolti dall'Ispettorato del lavoro in materia di prevenzione, di igiene e di controllo sullo stato di salute dei lavoratori, sono svolti dalle nascenti ASL, in applicazione di quanto disposto dall'art. 27 del DPR 24 luglio 1977, n. 616\nI compiti dell'Ispettorato del Lavoro crebbero, ma non i poteri, in una societ\u00e0 in veloce evoluzione come quella italiana degli anni sessanta. Alcune leggi di settore iniziarono a prevedere casi di depenalizzazione, cio\u00e8 la sostituzione del pagamento di una somma di denaro in luogo della sanzione penale pecuniaria dell'ammenda, ma in modo frammentario.\nSi dovette aspettare la legge 24 novembre 1981 n. 689 per avere un sistema compiutamente delineato che trasform\u00f2 moltissime sanzioni penali in illeciti. Quindi la sanzione pot\u00e9 essere irrogata direttamente dall'Ispettore con proprio provvedimento, la cosiddetta \"notifica di illecito amministrativo\" e il trasgressore poteva fare ricorso in seconda istanza, ma con costi contenuti e tempi diversi rispetto a quelli del processo penale. Esisteva comunque con estrema ratio la possibilit\u00e0 di rivolgersi al giudice per risolvere l'eventuale controversia. La depenalizzazione costitu\u00ec una modifica di enorme importanza per il lavoro dell'Ispettore. Pur con marginali modifiche il sistema rimase su questi binari sino agli anni novanta.\nLa legge 24 dicembre 1993, n. 537 (legge finanziaria per l'anno 1994) dispose la riorganizzazione degli Ispettorati, che con DM del 1997 vennero riorganizzati, recentemente, col nuovo nome di Direzioni Territoriali del Lavoro - DTL e le conseguenti Direzioni Regionali del Lavoro - DRL, sopprimendo gli \"Ispettorati provinciali e regionali del Lavoro\".\nXXI secolo.\nIl d. lgs. 23 aprile 2004 n. 124 emanato in attuazione della legge 14 febbraio 2003, n. 30 ha innovato profondamente l'intera gamma dei poteri degli ispettori; il governo Prodi II ha poi ampliato i poteri ispettivi, ad esempio con la legge 4 agosto 2006, n. 248 e la legge 3 agosto 2007, n. 123 incrementando anche il numero degli stessi Ispettori del lavoro, sino alla realizzazione del primo esempio di codificazione in materia di sicurezza nel lavoro: il cosiddetto \"Testo unico sulla sicurezza sul lavoro\", di cui al d.lgs. 9 aprile 2008, n. 81.\nCon l'emanazione della legge 4 novembre 2010, n. 183 si ebbe \u00e8 la codificazione dei poteri d'accesso e della verbalizzazione, gi\u00e0 prevista da precedenti regolamenti, con contestuale snellimento della procedura di diffida per le sanzioni amministrative; la norma venne poi modificata dal d.lgs. 23 aprile 2004, n. 124.\nCon il D. Lgs. n. 149/2015 viene istituito l'Ispettorato Nazionale del Lavoro.\nOrganizzazione.\nGli Ispettori del lavoro dipendono dalla Ispettorato Territoriale del Lavoro, ufficio periferico dell'INL, diffuso su quasi tutto il territorio nazionale tranne Trentino-Alto Adige e Sicilia, ove sono presenti analoghi servizi, ma regionalizzati. L'Ispettorato ha sostituito la Direzione del lavoro, che a sua volta aveva assorbito i compiti del vecchio \"ispettorato del lavoro\" soppresso ai sensi del decreto del Ministero del lavoro e della previdenza sociale 7 novembre 1996, ed in seguito alla nuova ripartizione delle competenze tra Stato e Regioni col d.lgs 23 dicembre 1997 n. 469, che faceva capo allo stesso Ministero.\nIl Ministero oggi non \u00e8 pi\u00f9 competente in materia di ispezioni essendo stato istituito l'Ispettorato nazionale del lavoro in ottemperanza al D. Lgs. 149/2015. \nL'INL ora \u00e8 l'unico ufficio competente in materia di vigilanza sul lavoro.\nNell'Ispettorato Territoriale del Lavoro sono presenti quattro Processi: \na) Vigilanza;\nb) Legale;\nc) Servizi all'utenza e \nd) Pianificazione, controllo e funzionamento.\nIl Processo vigilanza \u00e8 composto da Ispettori del lavoro (c.d. ordinari) e dagli Ispettori tecnici, ovvero Ispettori con formazione tecnica, come prevede la \"\"Riattualizzazione ordinamento professionale ex Ministero del lavoro e della previdenza sociale ex Ministero della solidariet\u00e0 sociale\"\u201d firmato il 29 aprile 2009 dai sindacati, nei cui \u201c\"Contenuti professionali\"\u201d sono elencate tutte le classi di laurea necessarie per accedere allo specifico profilo professionale.\nL'ufficio \u00e8 specializzato nella tutela della salute e sicurezza nei luoghi di lavoro, limitatamente ai settori indicati, dapprima nel DPCM 14 ottobre 1997, n. 412, successivamente in altri atti legislativi ed infine nel TU n. 81/2008, oltre alle competenze delegate dall'Autorit\u00e0 giudiziaria.\nPresso gli Ispettorati opera il \"Nucleo Tutela del Lavoro\" del Comando carabinieri per la tutela del lavoro dell'Arma dei Carabinieri, con le stesse funzioni degli ispettori del lavoro. A loro, per\u00f2, \u00e8 preclusa l'esperimento della conciliazione monocratica ex art. 11 d. lgs. 124/2004, o anche solo prenderne il consenso per l'espletamento. Dipendono formalmente dal Comando Carabinieri per la Tutela del Lavoro, ma funzionalmente dal Direttore del'Ispettorato territoriale del lavoro.\nPersonale.\nI ruoli del personale sono suddivisi in \"ispettori\" \"del lavoro\" ed \"ispettori tecnici\"; al 2006 erano in servizio circa 2.900 ispettori, per il controllo di quasi cinque milioni di aziende, cui vanno aggiunti i datori di lavoro domestici, difficilmente quantificabili per ragioni oggettive.\nA questi vanno sommati i circa 500 Carabinieri del Nucleo Tutela del Lavoro.\nAccesso alla carriera.\nL'accesso alla carriera di Ispettore avviene per concorso pubblico, pubblicato sulla Gazzetta Ufficiale della Repubblica Italiana. Le competenze e l'inquadramento sono regolate dal CCNL comparto \"Ministeri\".\nSono previste il superamento di alcune prove e la conoscenza di alcune materia giuridiche quali diritto del lavoro, diritto costituzionale, diritto civile, diritto comunitario, diritto penale, diritto commerciale, diritto processuale civile, procedura penale, elementi di statistica, ed ulteriori requisiti eventualmente richiesti dalla legge. Le prove sono: due prove scritte aventi ad oggetto le prime 4 materie e una orale su tutte.\nCompetenze.\nFermo restando le specifiche competenze degli altri organi ispettivi, l'ispettore del lavoro ha le seguenti funzioni, individuate dall'art. 7 d. lgs. n. 124/2004, che cos\u00ec dispone:\nLe attribuzioni dell'Ispettore tecnico, invece, sono previste dal DPCM 14 ottobre 1997 n. 412 e dal D. Lgs. n. 81/2008, e sono le attivit\u00e0 comportanti rischi particolarmente elevati, per le quali viene esercitata dallo Stato la vigilanza sull'applicazione della legislazione in materia di sicurezza e salute nei luoghi di lavoro, e sono:\nIn pratica, gli ispettori del lavoro, diversamente dagli ispettori tecnici, come visto, possono vigilare su tutti i settori di attivit\u00e0, quali ad es.:\nPoteri.\nGli ispettori, ai sensi dell'art. 8 del DPR 19 marzo 1955 n. 520 e dell'art. 6 del d.lgs 23 aprile 2004 n. 124, sono \"ufficiali di polizia giudiziaria\".\nI loro poteri sono molteplici e possono suddividersi in due macro aree, a seconda della sanzione che determinano nell'ordinamento giuridico, e seguono la suddivisione dei poteri procedurali che utilizza l'ispettore:\nInoltre, secondo il DPR n. 520/1955, art. 8, e riprendendo quanto gi\u00e0 previsto dalla legge n. 1361/1912, hanno facolt\u00e0 di visitare in ogni parte, a qualunque ora del giorno e anche della notte, i laboratori, gli opifici, i cantieri, ed i lavori, in quanto siano sottoposti alla loro vigilanza, nonch\u00e9 i dormitori e refettori annessi agli stabilimenti, con l'unico limite rappresentato dai locali annessi a luoghi di lavoro e che non siano direttamente od indirettamente connessi con l'esercizio dell'azienda, sempre che non abbiano fondato sospetto che tali luoghi servano a compiere o a nascondere violazioni di legge potendo, in tal caso, accedervi. L'Ispettore, agendo generalmente in ambito amministrativo, \"non necessita di alcuna esplicita autorizzazione del datore di lavoro o del magistrato\".\nInoltre, gli Ispettori possono richiedere l'opera dell'ufficiale sanitario, dei sanitari dipendenti da enti pubblici e dei medici di fabbrica, quando debbano compiere accertamenti sulle condizioni sanitarie dei lavoratori e sulle condizioni igieniche dei locali di lavoro e delle loro dipendenze.\nGli Ispettori possono trarre copia di tutta la documentazione utile alle indagini, chiedere informazioni a tutti gli uffici pubblici, oltre che ai Consulenti del lavoro, ai patronati e agli istituti di previdenza (ossia INPS ed INAIL). Pu\u00f2 raccogliere spontanee dichiarazioni da parte di tutti coloro che operano presso la sede di lavoro.\nL'intralcio alle indagini, cio\u00e8 alla normale attivit\u00e0 ispettiva, se si manifesta come resistenza \u00e8 punibile ai sensi dell'articolo 337 del codice penale. Se si tratta di violenza o minaccia volta a condizionarne o impedirne l'operato dall'articolo 336 del medesimo codice.\nInoltre, e ben pi\u00f9 pregnante, l'Ispettore \"pu\u00f2 chiedere informazioni a qualunque soggetto o ente, pubblico o privato, compresi lavoratore, datore di lavoro, consulente del lavoro, ecc., in materia relativa all'attivit\u00e0 oggetto di indagine giuslavoristica\", la cui mancata ottemperanza, o qualora vengano date notizie scientemente errate, \u00e8 sanzionata penalmente ai sensi dell'articolo 4, comma 7, della legge 22 luglio 1961, n. 628, con l'arresto fino a 2 mesi o con l'ammenda fino ad \u20ac 516.\nA ci\u00f2 si aggiunga la sanzione amministrativa da \u20ac 1.290 ad \u20ac 12.910 qualora i datori di lavoro e i loro rappresentanti impediscano agli Ispettori l'esercizio dei poteri di vigilanza, ancorch\u00e9 il fatto costituisca reato.\nInoltre, qualora forniscano scientemente dati errati o incompleti, che comportino \"evasione contributiva\", i datori di lavoro e i loro rappresentanti sono colpiti dalla sanzione amministrativa di \u20ac 129 per ogni dipendente cui si riferisce l'inadempienza, ancorch\u00e9 il fatto costituisca reato.\nAnaloghi i poteri degli Ispettori tecnici, previsti dall'art. 64 DPR 19 marzo 1956, n. 303 (non abrogato dal D. Lgs. n. 81/2008) i quali hanno facolt\u00e0 di visitare, in qualsiasi momento ed in ogni parte, i luoghi di lavoro e le relative dipendenze, di sottoporre a visita medica il personale occupato, di prelevare campioni di materiali o prodotti ritenuti nocivi, e altres\u00ec di chiedere al datore di lavoro, ai dirigenti, ai preposti ed ai lavoratori le informazioni che ritengano necessarie per l'adempimento del loro compito, in esse comprese quelle sui processi di lavorazione. Inoltre, gli Ispettori tecnici hanno facolt\u00e0 di prendere visione, presso gli ospedali, ed eventualmente di chiedere copia, della documentazione clinica dei lavoratori ricoverati per malattie dovute a cause lavorative o presunte tali.\nInfine, gli Ispettori devono mantenere il segreto sopra i processi di lavorazione e sulle notizie e documenti dei quali vengono a conoscenza per ragioni di ufficio.\nAmbito penale.\nIn tale ambito l'Ispettore procede in qualit\u00e0 di Ufficiale di Polizia Giudiziaria, e ha il potere di emettere i seguenti provvedimenti:\nSe l'evasione accertata formi oggetto di ricorso amministrativo o giudiziario il procedimento penale \u00e8 sospeso dal momento dell'iscrizione della notizia di reato nel registro degli indagati fino al momento della decisione dell'organo amministrativo o giudiziario di primo grado. Se il datore di lavoro regolarizza l'inadempienza accertata, anche attraverso dilazione, il reato si estingue. Decorsi novanta giorni l'Ispettore del lavoro o l'INPS sono tenuti a dare comunicazione all'autorit\u00e0 giudiziaria dell'avvenuta regolarizzazione o dell'esito del ricorso amministrativo o giudiziario.\nSe il reato non rientra tra quelli puniti con le pene suindicate, ossia contravvenzioni punite con l'ammenda, sola o alternativa all'arresto, oppure si tratti di delitti (tranne le eccezioni suindicate), l'Ispettore segue le norme del codice di procedura penale, assicurando le fonti di prova, effettuando se del caso sequestri penali, sentendo a sommarie informazioni le persone informate sui fatti, ecc. riferendo immediatamente all'autorit\u00e0 inquirente e ponendosi a disposizione di questa.\nAmbito amministrativo.\nBen pi\u00f9 consistenti sono i poteri in ambito amministrativo. Completamente rivisitati dal D. lgs. 124/2004, o introdotti \"ex novo\", essi possono riassumersi in:\n\u00c8 l'omologo della \"prescrizione obbligatoria\", ma in ambito sanzionato con sanzioni amministrative pecuniarie. La diffida, nei casi in cui \u00e8 applicabile, si pone come condizione di procedibilit\u00e0 per la notificazione o contestazione di illecito amministrativo. In caso di ottemperanza alla diffida il datore di lavoro \u00e8 ammesso al pagamento della sanzione pecuniaria nella misura pari al minimo se in misura variabile, o a un quarto se in misura fissa. Il pagamento estingue il procedimento sanzionatorio. La diffida prevista dall'art. 13 non \u00e8 sottoposta a ricorso, dal momento che essa \u00e8 un \u00abatto avente una finalit\u00e0 compositiva dell'ordine giuridico violato, che non \u00e8 rivolto peraltro necessariamente al trasgressore bens\u00ec al \"datore di lavoro\" (anche persona giuridica), e che non \u00e8 immediatamente lesivo\u00bb In caso di non ottemperanza si provvede con notificazione di illecito amministrativo, ai sensi della legge n\u00ba 689/1981, contro il quale \u00e8 invece ammesso ricorso amministrativo. Con la legge n. 183/2010, in vigore dal 24 novembre 2010, \u00e8 stato riformato l'art. 13 del D. Lgs. n 124/2004 e la diffida obbligatoria deve essere contenuta in un unico verbale di accertamento e notificazione da notificare al trasgressore o all'eventuale obbligato in solido ex lege n. 689/1981 e, decorsi i termini di 30 e 15 giorni, rispettivamente per adempiere alla diffida e per pagare la sanzione amministrativa al minimo, questa assume gli effetti direttamente della notificazione di illecito amministrativo, senza la necessit\u00e0 dell'invio di un ulteriore verbale, ovviamente con gli importi aumentati.\nAvverso la diffida \u00e8 ammesso ricorso innanzi al Comitato Interregionale per i rapporti di lavoro, previsto dall'art. 17 del D. lgs. n. 124/2004, presso la Ispettorato Interregionale regionale del lavoro, che viene integrato, in questo caso, con un rappresentante dei datori di lavoro ed un rappresentante dei lavoratori designati dalle organizzazioni sindacali comparativamente pi\u00f9 rappresentative a livello nazionale. Il ricorso sospende l'esecutivit\u00e0 della diffida.\nIn attesa del decreto le violazioni sono indicate dall'Allegato I al Testo unico, ma tuttora restano di difficilissima applicazione a causa delle condizioni poste per la \"reiterazione\" e la frammentazione degli organi ispettivi e delle competenze, gi\u00e0 elencate. Fino al 26 giugno 2008, data di entrata in vigore del D.L. n. 112/2008, esisteva un'altra ipotesi di sospensione: in caso di reiterate violazioni della disciplina in materia di superamento dei tempi ed orario di lavoro, di riposo giornaliero e settimanale, di cui agli articoli 4, 7 e 9 del decreto legislativo 8 aprile 2003, n. 66, considerando, quindi, le specifiche gravit\u00e0 di esposizione al rischio di infortunio.\nCol predetto decreto, convertito nella legge n. 133/2008, l'art. 41, comma 11, ha abrogato tale previsione, che pertanto non \u00e8 pi\u00f9 soggetta al predetto provvedimento. I poteri e gli obblighi di cui al punto 2) spettano anche agli \norgani di vigilanza delle Aziende Sanitarie Locali, con riferimento all'accertamento della reiterazione delle violazioni della disciplina in materia di tutela della salute e della sicurezza sul lavoro, nonch\u00e9 al Corpo dei Vigili del fuoco, limitatamente alla materia di prevenzione incendi di cui agli articoli 16, 19 e 20 del D. Lgs. 8 marzo 2006, n. 139. I presupposti della sospensione sono stati inaspriti rispetto alle precedenti previsioni delle leggi succitate. Il provvedimento di sospensione \u00e8 notificato direttamente al datore di lavoro, nonch\u00e9 comunicato all'Autorit\u00e0 per la vigilanza sui contratti pubblici di cui al D. Lgs. 12 aprile 2006, n. 163, al Ministero delle infrastrutture e dei trasporti come pure alle forze di polizia, ed il mancato rispetto della sospensione \u00e8 punito con l'arresto fino a sei mesi. Ai fini della revoca della sospensione il datore di lavoro deve regolarizzare le violazioni riscontrate e versare una somma di \u20ac 2.000 in caso di prestazione di lavoro irregolare, e di \u20ac 2.500, in caso di violazioni in materia di sicurezza, che si sommeranno alle altre sanzioni irrogate. Avverso i provvedimenti di sospensione emessi dall'Ispettore \u00e8 ammesso ricorso, entro 30 giorni, all\"'Ispettorato Interregionale del Lavoro\" territorialmente competente, mentre per i provvedimenti emessi dagli organi delle Aziende Sanitarie Locali, al Presidente della Regione. Questi si pronunciano nel termine di 15 giorni dalla notifica del ricorso, ma decorso inutilmente il termine il provvedimento di sospensione perde efficacia. Il provvedimento \u00e8 ricorribile, inoltre, innanzi al TAR entro 60 giorni o con Ricorso straordinario al Presidente della Repubblica entro 120 giorni.\nAltri soggetti facenti funzione.\n\u00c8 opportuno sottolineare che nell'ambito della vigilanza giuslavoristica operano anche altri soggetti con denominazioni e poteri diversi, definiti genericamente \"personale ispettivo\".\nTra questi ricordiamo:\nin materia di controllo della regolarit\u00e0 del rapporto di lavoro:\nIn materia di sicurezza sul lavoro:\nIn caso di attivit\u00e0 congiunta, il coordinamento delle altre forze ispettive spetta all\"'ispettore dell'Ispettorato del lavoro.\"\nSanzioni.\nLe sanzioni irrogate dall'Ispettore del lavoro sono sanzioni amministrative pecuniarie, che rappresentano la maggior parte delle sanzioni nel mondo giuslavoristico. Diversamente per l'Ispettore tecnico, le cui sanzioni emesse sono quasi esclusivamente le ammende previste dalle norme penali, come il DLGS 81/2008.\nLe prime, possono riguardare tutte le formalit\u00e0 relative all'instaurazione del rapporto di lavoro, la consegna del contratto di lavoro al dipendente, le mancate iscrizioni su Libro Unico del Lavoro, cosiddetta \"LUL\" (che sostituisce dal 2008 vari registri obbligatori quali il libro matricola e paga, nonch\u00e9 il registro d'impresa per le aziende agricole), la comunicazione ai Centri per l'impiego (ora al servizio informatico CO) dell'assunzione o della cessazione, il rispetto delle ore contrattualmente previste, o della particolarit\u00e0 del contratto (apprendistato, inserimento, somministrato, ecc.), o ancora la tutela di particolari categorie, come le lavoratrici madri, l'inserimento dei disabili ecc. In genere, le sanzioni vanno da un minimo di circa \u20ac 100 fino a circa \u20ac 1.000, ma non mancano le eccezioni.\nVi sono, tuttavia, adempimenti sanzionati pesantemente collegati a situazioni che il legislatore vuole reprimere: si pensi al cosiddetto \"lavoro nero\".\nIn tali casi la sanzione prevista dalla legge n\u00ba 73/2002, come modificata dalla legge n\u00ba 248/2006 (che ha spostato la competenza dall'Agenzia delle entrate all'Ispettorato territoriale del Lavoro) punisce con la sanzione di \u20ac 3.000 per i lavoratori non risultanti da registri o altri documenti obbligatori, con una maggiorazione di \u20ac 150 per ogni giorno effettivo di lavoro irregolare (o \"in nero\" che dir si voglia). La sanzione. essendo di tipo proporzionale. non ha un limite massimo. L'unico limite sarebbe rappresentato dal tempo di prescrizione quinquennale previsto dall'art. 28 della legge n\u00ba 689/1981, tempo in cui si pu\u00f2 contestare la violazione.\nMolte critiche sono state poste a tale sanzione ritenuta eccessiva o addirittura di sospetta illegittimit\u00e0 costituzionale, poich\u00e9 secondo le circolari del Ministero del lavoro sarebbe contestabile anche nel caso di lavoro irregolare prestato prima del 12 agosto 2006, data di entrata in vigore della legge n\u00ba 248/2006, con un'attivit\u00e0 retroattiva contraria all'art. 1 della legge n\u00ba 689/1981.\nDa sottolineare che le sanzioni si sommano, non esistendo un istituto analogo al cosiddetto \"cumulo giuridico\" previsto dall'art. 81 c.p., arrivando in molti casi (soprattutto di lavoro irregolare) a superare le centinaia di migliaia di euro.\nDiversamente da altre amministrazioni, come ad esempio indicato nell'articolo 13, comma 6 del DLGS 81/2008, agli ispettori non spetta alcuna quota sui proventi delle penalit\u00e0 derivanti dalle contravvenzioni o dagli illeciti che accertano.\nRicorsi.\nI ricorsi avverso gli atti emessi dalla Ispettorato territoriale del lavoro sono diversi a seconda dell'atto impugnato o dell'organo adito. In linea di massima essi sono suddivisibili in due ambiti:\nI ricorsi amministrativi sono regolati dall'art. 18, comma 1 e 2, legge n. 689/1981 e dagli artt. 16 e 17 D. Lgs. n. 124/2004.\nIl ricorso ex art. 18 legge n. 689/1981 in realt\u00e0 non \u00e8 un vero ricorso, quanto piuttosto la semplice presentazione di scritti difensivi, la possibilit\u00e0 di essere sentiti, cosiddetta \"audizione\", e la richiesta di riduzione al minimo delle sanzioni, concedibile solo se richiesta, a voce o per iscritto, dal trasgressore o suo delegato. Tali scritti, richieste e memorie vanno presentati entro 30 giorni dal ricevimento della notificazione di illecito di cui all'art. 14 legge n. 689/1981, mentre non va presentata a questo stadio della procedura nel caso di ricevimento di verbale contenente la vecchia diffida ex art. 13 D. Lgs. n. 124/2004.\nCon l'entrata in vigore della legge 24 novembre 2010 n. 183 i due atti sono stati unificati, pertanto, i termini dipendono dagli allegati che il \"verbale di accertamento e notificazione\" contenga:\nL'ITL, attraverso il proprio ufficio legale, esamina le memorie, convoca le parti, se richiesto, e alla fine del procedimento emette il provvedimento finale: se l'accertamento appare fondato, emetter\u00e0 l'ordinanza ingiunzione che verr\u00e0 notificata al trasgressore e all'eventuale obbligato in solido. Se l'accertamento non \u00e8 fondato emetter\u00e0, invece, l\"ordinanza di archiviazione\". Nessuna comunicazione \u00e8 prevista dalla legge in quest'ultimo caso. Da notare che il termine per emettere l'ordinanza \u00e8 pari a 5 anni a far data dalla commissione dell'Illecito amministrativo.\nDi diverso tipo \u00e8 il ricorso, vero e proprio, ex art. 16 e 17 D. Lgs. n. 124/2004.\nSi tratta in realt\u00e0 di due diversi tipi di ricorsi: il primo \u00e8 presentato entro 30 giorni presso l'Ispettorato Interregionale del lavoro, fermo restando il ricorso giurisdizionale ex art. 22 legge n. 689/1981, ma pu\u00f2 essere effettuato solo avverso le ordinanze ingiunzione. \u00c8 un ricorso di tipo gerarchico sussunto sotto la disciplina generale prevista dal DPR n. 1199/1971, ove non modificato dal D. Lgs.n. 124/2004; il secondo \u00e8 presentato presso il \"Comitato Interregionale per i Rapporti di Lavoro\", costituito presso l'IIL, composto dal Direttore dell'IIL, dal Direttore regionale INPS e dal Direttore regionale INAIL.\nQuesto secondo ricorso \u00e8 ammesso entro 30 giorni, sempre fermo restando il ricorso al giudice, sia avverso le ordinanze ingiunzione che avverso le notificazioni dell'illecito, e i nuovi verbali di accertamento e notificazione ex lege n. 183/2010 emessi dagli ispettori del lavoro, nonch\u00e9 i verbali di accertamento INPS e INAIL (oltre agli altri enti previdenziali), ma solo per un unico motivo - pena l'inammissibilit\u00e0 - ossia per \"la sussistenza o la qualificazione del rapporto di lavoro\". Non \u00e8 ricorribile la vecchia diffida ex art. 13 D. Lgs. n.124/2004, ma come detto solo la notificazione ex art. 14 legge n. 689/1981 derivata dall'inottemperanza o mancato pagamento della diffida. La decisione viene emessa entro 90 giorni, decorsi i quali si intende respinto. Da notare che i termini per i ricorsi giurisdizionali ex artt. 22 ss. legge n. 689/1981 sono sospesi sino alla decisione dell'IIL o del predetto Comitato, o comunque per 90 giorni, decorsi i quali \u00e8 possibile adire il giudice.\nI ricorsi giurisdizionali sono regolati dagli artt. 22 e 35 legge n. 689/1981, nonch\u00e9 artt. 2, 4, 5, ma soprattutto 6 D. Lgs. 1\u00ba settembre 2011 n. 150, che derogano in modo ampio quanto previsto dal codice di procedura civile. Il recente decreto ha ricondotto il procedimento al \"rito del lavoro\", nei termini che ora si diranno.\nIl ricorso ex art. 6, comma 4, lett. a) e b), D. Lgs. n. 150/2011, deve essere presentato innanzi al giudice civile ordinario del tribunale del luogo in cui l'illecito amministrativo \u00e8 stato commesso o accertato. Da notare che la competenza \u00e8 del tribunale ordinario e non del Giudice di Pace, in quanto competenza funzionale. Inoltre, trattandosi di sanzioni amministrative pecuniarie e non di contributi previdenziali omessi, ex art. 35, commi 7 e 3, legge n. 689/1981, la competenza non \u00e8 del giudice del lavoro ma del giudice ordinario. Il ricorso deve essere presentato entro 30 giorni dal ricevimento dell'ordinanza ingiunzione della DTL, a pena di inammissibilit\u00e0 ex art. 6, comma 6, D. Lgs. n. 150/2011, e pu\u00f2 essere richiesta la sospensione dell'esecuzione del provvedimento ai sensi dell'art. 5 d. Lgs. n. 150/2011, per \"gravi e circostanziate ragioni esplicitamente indicate nella motivazione\". Tuttavia, in caso di pericolo imminente di un danno grave e irreparabile, la sospensione pu\u00f2 essere disposta con decreto pronunciato fuori udienza; la sospensione diviene inefficace se non \u00e8 confermata, entro la prima udienza successiva. Non pu\u00f2 essere impugnata la notificazione d'illecito ex art. 14 legge n. 689/1981, poich\u00e9 provvedimento non finale, che \u00e8 invece l'ordinanza ingiunzione, n\u00e9 il verbale di diffida ex art. 13 D. Lgs. n. 124/2004, n\u00e9 il verbale di accertamento e notificazione ex lege n. 183/2010. Il ricorso pu\u00f2 essere presentato personalmente senza l'assistenza di un avvocato, anche tramite posta ex art. 6, comma 6, D. Lgs. n. 150/2011. Il giudice ha gli ampi poteri d'ufficio del cosiddetto \"rito del lavoro\": pu\u00f2 disporre di tutti i mezzi di prova che ritiene necessari, pu\u00f2 disporre la citazione di testimoni anche senza la formulazione in capitoli, pu\u00f2 modificare in tutto o in parte l'ordinanza o anche solo limitatamente all'entit\u00e0 della sanzione dovuta, ma non pu\u00f2 mai essere inferiore al minimo edittale. Ai sensi dell'art. 6, comma 10, D. Lgs. n. 150/2011, se il ricorrente non si presenta alla prima udienza o se ritiene fondato l'accertamento, il giudice conferma l'ordinanza ingiunzione. Qualora invece non vi siano prove sufficienti della responsabilit\u00e0 dell'opponente il giudice accoglie il ricorso.\nContro la sentenza del Tribunale \u00e8 ammesso appello presso la Corte d'appello competente, ed infine ricorso in Cassazione.\nNessun ricorso pu\u00f2 essere presentato per le contravvenzioni, che sono reati, come quelle tipicamente accertate dagli ispettori tecnici. Eventualmente, pu\u00f2 essere depositata presso la Procura della Repubblica competente, una memoria difensiva, ex art. 415-bis c.p.p."}
{"id": "1279111", "revid": "135224", "url": "https://it.wikipedia.org/wiki?curid=1279111", "title": "Porcastro", "text": ""}
{"id": "1279113", "revid": "1590006", "url": "https://it.wikipedia.org/wiki?curid=1279113", "title": "Leland Hartwell", "text": ""}
{"id": "1279114", "revid": "287204", "url": "https://it.wikipedia.org/wiki?curid=1279114", "title": "Cattedrale di Santa Maria del Popolo", "text": ""}
{"id": "1279115", "revid": "712828", "url": "https://it.wikipedia.org/wiki?curid=1279115", "title": "Ezellohar", "text": ""}
{"id": "1279119", "revid": "1649409", "url": "https://it.wikipedia.org/wiki?curid=1279119", "title": "Paul Nurse", "text": "Biografia.\nNel 2018 \u00e8 tra i firmatari dell'appello del quotidiano \"The Independent\" che sollecita le autorit\u00e0 britanniche ad indire un nuovo \"referendum\" sulla Brexit."}
{"id": "1279121", "revid": "30794", "url": "https://it.wikipedia.org/wiki?curid=1279121", "title": "Arco augusteo di Siracusa", "text": "L'arco augusteo di Siracusa \u00e8 un'opera architettonica romana di epoca augustea situata all'interno del Parco archeologico della Neapolis a Siracusa.\nLa scoperta.\nGli scavi archeologici condotti negli anni '50 nei pressi dell'Anfiteatro romano di Siracusa hanno riportato alla luce i resti dei due piloni di un arco a un fornice, con le fronti orientate in senso est-ovest.\nPeriodizzazione.\n hanno accertato la cronologia augustea dell'arco, certamente realizzato poco dopo la deduzione della colonia del 21 a.C.\nDescrizione.\nL'arco (largo 10 metri, profondo 6 metri, alto complessivamente circa 13 metri) era costruito con un nucleo interno in opera a sacco e rivestimento in opera quadrata di blocchi di calcare bianco, lavorati esternamente a bugnato rustico. Su di un basso zoccolo furono individuati, per entrambi i piloni, tre filari dell'elevato, pi\u00f9 quattro blocchi del quarto filare nel pilone sud.\nIl monumento presentava un prospetto principale volto a est, al quale erano forse applicate colonne o lesene angolari. La fronte ovest, pi\u00f9 semplice, forse non aveva un ordine applicato.\nLo scavo non ha restituito documentazione riferibile ad un eventuale apparato figurativo. \nL'arco sub\u00ec parziali modifiche tra la fine del II e gli inizi del III secolo d.C. e ancora alla fine del VII secolo d.C. con l'innalzamento del piano del fornice e la costruzione di una scalinata sulla facciata orientale\nUbicazione e funzionalit\u00e0.\nIl monumento sorgeva al termine di un'importante strada della citt\u00e0, con andamento est-ovest; essa divideva probabilmente il quartiere dellAkradina\" da quello della \"Neapolis\". Innalzato in un punto della strada fiancheggiato a nord e a sud da aree adibite a quartieri di abitazione privata, l'arco\"' si trovava a breve distanza, verso est, dall'ingresso meridionale all'anfiteatro. Discusso \u00e8 il rapporto, anche cronologico, con quest'ultimo: \u00e8 tuttavia possibile che l'arco costituisse una sorta di ingresso monumentale all'area antistante l'accesso da sud all'anfiteatro."}
{"id": "1279122", "revid": "320578", "url": "https://it.wikipedia.org/wiki?curid=1279122", "title": "R410", "text": ""}
{"id": "1279124", "revid": "339392", "url": "https://it.wikipedia.org/wiki?curid=1279124", "title": "San Gemignano", "text": ""}
{"id": "1279128", "revid": "203463", "url": "https://it.wikipedia.org/wiki?curid=1279128", "title": "Tim Hunt", "text": ""}
{"id": "1279133", "revid": "73843", "url": "https://it.wikipedia.org/wiki?curid=1279133", "title": "European Athletic Association", "text": "La European Athletic Association (EAA), nota anche come European Athletics (EA), \u00e8 la federazione continentale che governa l'atletica leggera in Europa.\nDal 2004, ha sede a Losanna, in Svizzera, ed organizza i campionati europei di atletica leggera ed altre competizioni continentali. \u00c8 una delle sei federazioni continentali che fanno parte della World Athletics ed attualmente comprende 51 federazioni nazionali (tra cui Israele, geograficamente situato in Asia).\nStoria.\nNel 1932, durante l'11\u00ba congresso della federazione internazionale a Los Angeles, si tiene un meeting che istituisce un comitato speciale della IAAF nell'intento di organizzare i campionati europei. Il comitato speciale riunitosi a Berlino il 24 settembre 1933 conferma l'esistenza di un comitato europeo con l'ungherese Szilard Stankovits come presidente. La prima riunione del comitato si tiene a Budapest il 7 gennaio 1934 per organizzare i primi campionati europei a Torino nel giugno dello stesso anno.\nIl comitato europeo era scelto fra i membri della IAAF fino al 1966, quando sar\u00e0 eletto soltanto dai membri europei della IAAF. Organizza la Coppa Europa intitolata a Bruno Zauli dal 1965.\nIl 1\u00ba novembre 1969, la \"Association of the European Members of the IAAF\" (in francese: \"Association des membres europ\u00e9ens de la FIAA\") \u00e8 istituita a Bucarest. La sua costituzione \u00e8 confermata dal congresso della IAAF a Stoccolma in agosto 1970. Il suo statuto \u00e8 entrato in vigore durante il primo congresso tenutosi a Parigi il 7 novembre 1970.\nLa prima sede provvisoria \u00e8 a Parigi, trasferita poi a Francoforte (1995) e a Darmstadt (1996) fino al 2004, quando la EAA diventa un ente non governativo svizzero."}
{"id": "1279138", "revid": "10331794", "url": "https://it.wikipedia.org/wiki?curid=1279138", "title": "Alfabeto fonetico ICAO", "text": ""}
{"id": "1279141", "revid": "767487", "url": "https://it.wikipedia.org/wiki?curid=1279141", "title": "Un sogno per domani", "text": "Un sogno per domani (\"Pay It Forward\") \u00e8 un film del 2000 diretto da Mimi Leder, ispirato al libro \"La formula del cuore\" di Catherine Ryan Hyde.\nTrama.\nTrevor, intelligente ragazzino di 12 anni, vive una vita difficile con la madre Arlene, ex alcolizzata, in un modesto quartiere di Las Vegas. La donna durante il giorno lavora come cameriera in un locale di striptease. Il padre, invece, violento e con problemi di alcolismo, \u00e8 un drogato.\nTrevor vive una sorta di confuso idealismo, finch\u00e9 un giorno a scuola alla prima lezione del corso di scienze sociali arriva il professor Eugene Simonet che lo stimola a mettere in moto l'innata bont\u00e0 d'animo.\nIl professore ad una lezione domanda in maniera critica alla classe: \"Cosa vuole il mondo da noi?\". Da quell'istante Trevor intuisce un modo per cambiare in meglio il mondo e comincia a compiere delle buone azioni, chiedendo a chi le riceve di compiere a loro volta un importante favore a tre persone differenti.\nTrevor allora per il suo primo favore si dedica ad una persona in difficolt\u00e0, Jerry, un tossicodipendente che decide di portare a casa, dandogli ospitalit\u00e0. Jerry si sdebita aggiustando il motore dell'automobile ad Arlene. Arlene, dal canto suo, ricevuto il favore dallo sconosciuto, decide di passarlo a sua madre, anch'essa barbona e alcolizzata, che non vede da pi\u00f9 di tre anni. E cos\u00ec questo meccanismo dal nome \"passa il favore\" prende vita e in breve tempo si espande a macchia d'olio fino a raggiungere le pi\u00f9 grosse citt\u00e0 statunitensi. Finch\u00e9 un giorno un giornalista decide di indagare sulla vicenda per scoprire la fonte di tanta bont\u00e0.\nTrevor, nel frattempo, insiste nelle buone azioni e, dopo aver capito lo stato di necessit\u00e0 e solitudine in cui incorrono la madre e il professore, decide di farli incontrare. I due in effetti incominciano a frequentarsi, ma Eugene, che ha sempre vissuto da solo portandosi nella mente e nel corpo i traumi dell'infanzia dovuta ad un padre violento, al momento di stringere un vero legame con la donna si defila.\nA peggiorare la situazione c'\u00e8 il ritorno del padre di Trevor, che d\u00e0 sfogo al proprio carattere violento. La madre per\u00f2 trova la forza per cacciarlo. Cos\u00ec Trevor cerca di riportare a casa propria Eugene.\nIntanto il giornalista indaffarato a ricostruire la \"catena della bont\u00e0\" incontra prima un ricco imprenditore, poi un delinquente e, infine, giunge sulle tracce della nonna di Trevor. Da l\u00ec ricostruisce l'intera catena, individua il primo anello in Trevor e decide di intervistarlo. L'episodio permette a Eugene e Arlene di riunirsi, concretizzando cos\u00ec la seconda buona azione di Trevor.\nMa il terzo favore conduce il ragazzino verso un destino infausto. Infatti, Trevor interviene in una rissa in difesa di un compagno di classe ma ha la peggio e viene accoltellato, morendo poi in ospedale in serata. Tutta la citt\u00e0 si riunisce davanti alla casa del ragazzo per commemorarlo."}
{"id": "1279143", "revid": "1571097", "url": "https://it.wikipedia.org/wiki?curid=1279143", "title": "Do d'freak", "text": "Do d'freak \u00e8 il secondo singolo estratto dall'album di Jovanotti \"Roma - Collettivo Soleluna\", distribuito nel 2003.\nTracce.\nDo d'freak 1\nDo d'freak 2"}
{"id": "1279151", "revid": "3115", "url": "https://it.wikipedia.org/wiki?curid=1279151", "title": "Genlock", "text": "Il genlock (contrazione dell'inglese \"generator lock\") \u00e8 una tecnica comunemente impiegata per sincronizzare pi\u00f9 sorgenti video tra di loro usando l'uscita di una per agganciarne un'altra oppure un generatore di sincronismi esterno per dare un segnale di riferimento a tutte.\n\u00c8 piuttosto comune nella letteratura tecnica italiana riferirsi a queste sorgenti come \"genlockate\", mentre il segnale stesso \u00e8 chiamato \"genlock\".\nSincronizzazione.\nLo scopo della sincronizzazione, nelle applicazioni video e di audio digitale, \u00e8 di assicurare la contemporaneit\u00e0 dei segnali durante le lavorazioni su di essi, per esempio durante uno stacco tra due segnali, una dissolvenza incrociata o l'inserzione di una chiave.\nQuando i segnali entrano in un mixer video, infatti, le temporizzazioni orizzontali e verticali dei fotogrammi video devono essere coincidenti tra le diverse sorgenti, altrimenti l'immagine fuori sincronismo non verr\u00e0 mostrata correttamente. A seconda del mixer, infatti, pu\u00f2 succedere che l'immagine sia spostata di un certo numero di righe, che si muova continuamente o persino che il mixer stesso si rifiuti di commutarla sull'uscita. In ogni caso, la transizione non sar\u00e0 corretta.\nI segnali che entrano in una matrice video di solito non devono necessariamente essere sincroni, anche se in questo caso la commutazione tra un segnale e l'altro non sar\u00e0 netta, ma da un segnale all'altro ci sar\u00e0 un salto avvertibile.\nSe le sorgenti video sono composite e vanno sincronizzate a un mixer video, \u00e8 necessario che coincidano anche le fasi orizzontale e della sottoportante colore, altrimenti ci saranno delle alterazioni relative al posizionamento e ai colori della sorgente sfasata. In un mixer digitale con ingressi SDI, i sincronismi orizzontali sono ricostruiti con i pacchetti SAV/EAV di ogni segnale, e un segnale non sincronizzato apparir\u00e0 spostato verticalmente di un numero di righe fisso, a seconda del ritardo rispetto al sincronismo del mixer.\nNegli impianti televisivi, un segnale di genlock consiste di solito di impulsi di sincronizzazione orizzontali e verticali combinati con un riferimento di crominanza chiamato \"Burst\". Non \u00e8 presente invece nessun segnale video attivo per evitare interferenze. Questo segnale \u00e8 chiamato di solito \"reference\" oppure \"black and burst\" (BB). Al suo posto, si pu\u00f2 usare anche un comune segnale video composito, anche se c'\u00e8 il rischio che segnali fuori norma possano interferire con il sincronismo.\nPraticamente qualunque apparecchiatura che generi segnali video pu\u00f2 essere utilizzata come sorgente per il genlock, ma di solito si usa un generatore dedicato, molto stabile, detto Sync Pulse Generator o SPG, che a sua volta pu\u00f2 essere agganciato da un segnale esterno se necessario. In un'installazione tipica, ci sono spesso due SPG con un commutatore automatico (detto \"changeover\"), che generano, oltre al BB di riferimento, anche tutta una serie di segnali di test, come le barre colore.\nTutte le telecamere da studio e di classe broadcast, cos\u00ec come le altre apparecchiature usate nella produzione, sono dotate di connettori dedicati (BNC) per il segnale di riferimento. Se la telecamera \u00e8 collegata alla sua unit\u00e0 di controllo (CCU) tramite un cavo triassiale, il genlock \u00e8 dato alla CCU che a sua volta aggancia la camera tramite il canale dati modulato nel cavo.\nAlta definizione.\nLa maggior parte delle apparecchiature per l'alta definizione \u00e8 in grado di agganciarsi a un segnale BB standard, ma si va man mano diffondendo l'uso di impulsi a tre livelli correlati direttamente al numero di linee e fotogrammi per secondo per i sistemi HD.\nUn segnale di sincronismo tri-level varia da uno zero iniziale a valori negativi e positivi tipicamente di +/- 300 mV. La frequenza di riga di questo segnale corrisponde al formato scelto per l'alta definizione. \u00c8 possibile aggiungere all'impianto un generatore di sincronismi tri-level a sua volta agganciato al generatore standard. Gli SPG moderni dispongono spesso di pi\u00f9 uscite separate, ognuna configurabile con tipi di segnale e ritardi diversi.\nIl segnale tri-level va configurato in modo che l'inizio della prima linea del segnale HD corrisponda con l'inizio della quarta linea del segnale SD."}
{"id": "1279152", "revid": "106376", "url": "https://it.wikipedia.org/wiki?curid=1279152", "title": "Chiesa della Santissima Annunziata (Pontremoli)", "text": "La chiesa della Santissima Annunziata \u00e8 un edificio sacro che si trova lungo la statale della Cisa a Pontremoli. \u00c8 sede dell'omonima parrocchia del vicariato di Pontremoli della diocesi di Massa Carrara-Pontremoli.\nStoria e descrizione.\nFu costruita sul finire del quattrocento, a seguito di un'apparizione della Vergine, che sarebbe avvenuta presso un'edicola sacra entro cui era affrescata un\"Annunciazione\".\nAlla sua costruzione, come si legge nei libri delle spese, lavor\u00f2 dapprima \"maestro Biagio da Firenze\" cui subentr\u00f2 poi \"maestro Martino da Lugano\". Per l'edificazione della chiesa si giunse addirittura a spostare la strada, facendola passare in prossimit\u00e0 del fiume Magra.\nLa facciata \u00e8 stata rifatta nel 1937.\nNell'interno, a navata unica con presbiterio sopraelevato, si conserva la \"Madonna col Bambino e evangelisti\" (1470 circa). Al centro della navata si eleva un tempietto marmoreo ottagonale (1527), attribuito alla scuola di Andrea Sansovino; all'interno l\"Adorazione dei Magi\" di Luca Cambiaso, la cui lunetta, con la \"Creazione\", \u00e8 ora sulla porta della sagrestia, elegante ambiente totalmente rivestito da alte armadiature in legno intagliato, completato nel 1676 e dipinto nella volta da Francesco Natali. Dal presbiterio si accede a due chiostri quattrocenteschi appartenenti all'ex convento degli agostiniani, edificato a spese della citt\u00e0 nel 1474.\nL'apparizione mariana.\nNel 1470, alle porte di Pontremoli, lungo la strada che portava al ponte di Saliceto, la Madonna sarebbe apparsa pi\u00f9 volte a una pastorella che pascolava il gregge nei pressi di un'edicola sacra che custodiva un affresco trecentesco dell'Annunciazione, e il luogo divenne meta di pellegrinaggio. Un medico, di nome Princivalle Villani, fece costruire una prima cappella per custodire l'immagine, alla quale fece seguito l'attuale santuario."}
{"id": "1279163", "revid": "1745361", "url": "https://it.wikipedia.org/wiki?curid=1279163", "title": "Shawn Fanning", "text": "\u00c8 famoso per aver sviluppato, nel 1999, assieme a Sean Parker, Napster: la prima piattaforma peer-to-peer ad aver conosciuto il successo di pubblico.\nCarriera.\nSpinto dal suo compagno di stanza al college, desideroso di poter accedere ai file MP3 preferiti, Fanning pass\u00f2 mesi interi a scrivere il codice di un programma che fornisse un modo semplice di scaricare e condividere musica.\nSvilupp\u00f2 il programma mentre frequentava la Northeastern University di Boston. Fanning arriv\u00f2 alla notoriet\u00e0 grazie alla copertina del \"Wired\" magazine. Poco dopo, Napster fu al centro di numerose denunce da parte dell'industria musicale che portarono alla completa cessazione del servizio. Dal novembre del 2002 il marchio e il logo Napster sono di propriet\u00e0 della Roxio, Inc.\nNel 2003 Fanning fond\u00f2 una sua compagnia operante nel multimedia, la SNOCAP, assieme a Jordan Mendelson e Ron Conway. Nel dicembre 2006 svilupp\u00f2 Rupture, uno strumento per il Social Networking progettato per condividere i profili individuali dei giocatori e facilitare la comunicazione tra i giocatori di \"World of Warcraft\".\nNel film del 2003 \"The Italian Job\", l'esperto informatico Lyle (interpretato da Seth Green) afferma di essere stato lui il vero inventore di Napster, pertanto si fa chiamare dai compagni \"The Real Napster\". Lo stesso Shawn Fanning fa un cameo nella pellicola, nel ruolo del \"ladro\" che avrebbe rubato l'idea a Lyle.\nInsieme a Amir Haleem e Sean Carey, ha creato Helium, un network wireless decentralizzato che semplifica la connessione di dispositivi alla rete internet. Chi opera all'interno di questa rete riceve ricompense sotto forma del token Helium (HNT)."}
{"id": "1279164", "revid": "30445", "url": "https://it.wikipedia.org/wiki?curid=1279164", "title": "Savaria", "text": ""}
{"id": "1279165", "revid": "599013", "url": "https://it.wikipedia.org/wiki?curid=1279165", "title": "Flavio Pozzani", "text": "Carriera.\nPortiere, crebbe nell'Inter, e gioc\u00f2 le prime gare da titolare con il nella stagione 1965-66. Gioc\u00f2 in Calabria per sette stagioni, schierato titolare anche nella stagione 1970-71 e nello spareggio-promozione vinto a Napoli contro il . In Serie A collezion\u00f2 16 presenze con i giallorossi, protagonista anche della prima vittoria contro la Juventus del Catanzaro nella massima serie.\nPass\u00f2 poi all'Alessandria, con cui vinse la Coppa Italia di Serie C nella stagione 1972-73 e con cui ottenne la promozione in B nel 1973-74. Gioc\u00f2 poi con la prima di diventare secondo portiere del Verona in Serie A, alla fine degli anni settanta. Chiuse la carriera con la Juve Stabia, in Serie C2 e nel Campionato Interregionale.\nFa oggi parte dello staff della Sambenedettese, nel ruolo di preparatore dei portieri."}
{"id": "1279166", "revid": "125174625", "url": "https://it.wikipedia.org/wiki?curid=1279166", "title": "Hanna Schygulla", "text": "Biografia.\nHanna Schygulla \u00e8 nata nel Voivodato della Slesia, in un paese nei sobborghi di Katowice, durante l'occupazione nazista della Polonia. La Slesia \u00e8 stata una regione boema dal 1300, tedesca dal 1700. Dopo il 1918 fu assegnata alla Polonia e dal 1939 alla Germania. Dal 1945 in poi, questi territori sono rientrati nei confini polacchi, ma Hanna Schygulla risulta a tutti gli effetti cittadina tedesca. Durante i suoi studi di filologia germanica a Monaco di Baviera, scopre il teatro sperimentale e si lega a doppio filo con uno dei suoi animatori, Rainer Werner Fassbinder, che diventa qualche anno pi\u00f9 tardi uno dei maggiori esponenti del cosiddetto nuovo cinema tedesco. Con lui e con altri otto soci fonda, sempre a Monaco, l\"'Antiteatro\". Di questi anni sono le messe in scena de \"L'opera del mendicante\" (\"Die Bettleroper\") e \"Paradise sorry now\" (\"Paradiso scusate tanto\"), entrambe con Fassbinder, \"Kikeriki\" (\"Chicchirich\u00ec\") di Peter Stein, \"Blut am Hals der Katze\" (\"Sangue sulla gola del gatto\"), \"Liliom\" e \"Bremer Freiheit\" (\"Libert\u00e0 di Brema\") ancora con Fassbinder.\nDiretta da lui, esordisce anche nel cinema nel 1969 con \"L'amore \u00e8 pi\u00f9 freddo della morte\", primo lungometraggio di Fassbinder. Il lavoro insieme prosegue con \"Il fabbricante di gattini\", \"Dei della peste\", \"Attenzione alla puttana santa\", \"Le lacrime amare di Petra von Kant\" (1972), trasposizione cinematografica del lavoro teatrale di Fassbinder, e con il prezioso bianco e nero di \"Effi Briest\" (1974), tratto dall'omonimo romanzo di Theodor Fontane. Nel 1971 lavora come assistente alla regia di Peer Raben nell'originale televisivo \"Die Ahnfrau (L'antenata)\". La recitazione di Hanna \u00e8 stanca e riflessiva: soprattutto in questi primi film non si sa se l'aria trasognata e lo sguardo nel vuoto siano frutto di una imposizione registica o di una voluta tecnica di \"straniamento\", o se tutto derivi da una innata lentezza che fa parte del carattere della stessa Schygulla.\nIl successo internazionale arriva con \"Il matrimonio di Maria Braun\" (1978), primo film di Fassbinder che esce dai confini dei cineclub e approda alla distribuzione nelle sale anche in Italia, doppiato. Premiata con l'Orso d'argento per la migliore attrice al Festival di Berlino del 1979, in questo film la Schygulla sperimenta dapprima gli orrori della guerra, poi la malvagit\u00e0 e gli inganni degli uomini. A questa fortunata pellicola segue il kolossal televisivo \"Berlin Alexanderplatz\", tratto dal libro omonimo di Alfred D\u00f6blin, e la coproduzione italo-tedesca \"Lili Marleen\", in cui \u00e8 accanto a Giancarlo Giannini, sempre sotto la direzione di Fassbinder. Con gli anni ottanta, arrivano le prime richieste di altre produzioni, ma Hanna si riserva sempre la facolt\u00e0 di scegliere i copioni pi\u00f9 significativi e di lavorare solo con i registi che le ispirano fiducia: appare cos\u00ec in \"Passion\" (1982) di Jean-Luc Godard e in \"Storia di Piera\" (1983, per cui vinse il premio per la miglior interpretazione femminile al Festival di Cannes e un David di Donatello speciale) e \"Il futuro \u00e8 donna\" (1984), entrambi diretti da Marco Ferreri.\nScomparsa la figura carismatica di Fassbinder, con il quale aveva girato 23 film, la Schygulla non trova pi\u00f9 ruoli di spessore. Nel 1986 ha una piccola parte nel film d'azione \"Delta Force\" diretto da Menahem Golan, e nel 1987 accanto a Marcello Mastroianni nella coproduzione internazionale \"Miss Arizona\", per la regia dell'ungherese P\u00e1l S\u00e1ndor; nel 1991 partecipa in un ruolo marginale a \"L'altro delitto\" di Kenneth Branagh. Dal 1981 Hanna Schygulla vive a Parigi e si esibisce anche nei teatri come \"chanteuse\", interpretando brani d'autore. Negli anni '90 ha inciso l'album \"Hanna Schygulla chante/singt\". Nel 2007 il Reykjav\u00edk International Film Festival le ha conferito il Premio alla carriera."}
{"id": "1279168", "revid": "237256", "url": "https://it.wikipedia.org/wiki?curid=1279168", "title": "Mihail Tuha\u010devskij", "text": ""}
{"id": "1279175", "revid": "1318658", "url": "https://it.wikipedia.org/wiki?curid=1279175", "title": "Chiesa di San Francesco (Pontremoli)", "text": "La chiesa di San Francesco, che ha il titolo parrocchiale dei Santi Giovanni e Colombano, \u00e8 un edificio sacro che si trova vicino al ponte Zambeccari a Pontremoli, in via Reisoli 3.\nStoria e descrizione.\nLa chiesa, secondo la tradizione fondata nel 1219 dallo stesso San Francesco, luogo privilegiato di sepoltura per i pontremolesi, come attestano le pietre tombali risalenti a un periodo tra il XIV e il XVI secolo, fu ingrandita nel XV secolo e ancora all'inizio del XVIII, quando Giovan Battista Natali vi aggiunse il pronao d'accesso, il figlio Francesco affresc\u00f2 le cappelle di San Francesco e Sant'Orsola, e tutto l'interno fu ridisegnato da ornati stucchi.\nIl titolo di San Colombano e San Giovanni Battista venne assunto agli inizi del novecento. L'originaria chiesa di San Colombano dipendeva anticamente nel 1154 dall'Abbazia di San Caprasio di Aulla come luoghi ed \"hospitales\" per i pellegrini della Via Francigena ed in seguito dalla Pieve di Saliceto e divenne Parrocchia autonoma alla fine del XVI secolo sotto la titolazione dei SS. Colombano e Giovanni Battista, derivando la seconda dedicazione dalla contemporanea demolizione di una chiesa intitolata a San Giovanni Battista.\nNel 1913 con la demolizione dell'antica chiesa parrocchiale di San Colombano per la realizzazione del Ponte Zambeccari, la parrocchia dei SS. Giovanni e Colombano fu collocata nella Chiesa di San Francesco che ne assunse il titolo e le funzioni parrocchiali. Oggi la Chiesa fa parte di un complesso pi\u00f9 ampio, il Convento di San Colombano, che accoglie il Seminario, il Liceo Classico Vescovile e la Biblioteca Nazionale Serra.\nFra gli arredi, un quattrocentesco bassorilievo in marmo policromo con un'elegantissima \"Madonna con Bambino\" attribuita ad Agostino di Duccio, una \"Crocifissione e santi\" di Guido Reni (1629), e alcuni dipinti entrati con la ristrutturazione settecentesca (\"San Francesco che riceve le stimmate\" di Giambettino Cignaroli, e \"San Giuseppe da Copertino\" del Bottani). Sulla cantoria a ridosso della parete di fondo del transetto di sinistra vi \u00e8 l'organo a canne, costruito nel 1746 da Domenico Andrea Boschini. Il coro ligneo fu realizzato fra il 1506 ed il 1508 dall'intagliatore, intarsiatore ed architetto parmigiano Luchino de' Bonati, anche detto Luchino Bianchino."}
{"id": "1279178", "revid": "33751", "url": "https://it.wikipedia.org/wiki?curid=1279178", "title": "Geovanni", "text": ""}
{"id": "1279179", "revid": "287204", "url": "https://it.wikipedia.org/wiki?curid=1279179", "title": "Coppa Italia 1964-1965", "text": "La Coppa Italia 1964-1965 fu la 18\u00aa edizione della manifestazione calcistica. Inizi\u00f2 il 6 settembre 1964 e si concluse il 29 agosto 1965. Il trofeo fu vinto dalla , al suo quinto titolo."}
{"id": "1279180", "revid": "287204", "url": "https://it.wikipedia.org/wiki?curid=1279180", "title": "Nina Moric", "text": ""}
{"id": "1279183", "revid": "599013", "url": "https://it.wikipedia.org/wiki?curid=1279183", "title": "Geovanni Deiberson Maur\u00edcio", "text": "Carriera.\nClub.\nCresciuto nelle giovanili del Cruzeiro, a 18 anni and\u00f2 in prestito per un breve periodo all'America Mineiro, con la cui maglia segn\u00f2 un gol in 15 gare. Giocando da ala destra si guadagn\u00f2 un posto nel . Terminato il prestito, trov\u00f2 presto posto nella prima squadra del Cruzeiro. Il Barcellona, che da tempo seguiva il giocatore, gli fece firmare un contratto spendendo 18,48 milioni di euro. Nel 2003 fu mandato in prestito al Benfica, dove vinse il titolo nazionale (2004-2005) e rimase fino al 2006, totalizzando 118 presenze e 20 reti in campionato.\nIl 17 luglio 2007, dopo un breve provino al , fu ingaggiato dal (contratto di un anno con scadenza giugno 2008). Il 19 agosto 2007 mise a segno il gol decisivo nel derby con il , il primo con Sven-G\u00f6ran Eriksson sulla panchina del City. Il 3 luglio 2008 ha concluso il suo rapporto con il Manchester City. Il 4 luglio 2008 \u00e8 stato acquistato dall'. Il 5 luglio 2010 ufficializza la rescissione del contratto con l'Hull City per accasarsi, il 16 agosto 2010, ai San Jose Earthquakes.\nNazionale.\nCon la nazionale verdeoro ha preso parte al torneo di calcio alle Olimpiadi 2000 e alla Copa Am\u00e9rica 2001. Nel torneo continentale Geovanni scese in campo una sola volta, nella gara persa dal Brasile per 1-0 contro il , in quella che \u00e8 stata la sua unica partita con la Nazionale brasiliana."}
{"id": "1279185", "revid": "210513", "url": "https://it.wikipedia.org/wiki?curid=1279185", "title": "Mathis Emy-4", "text": ""}
{"id": "1279186", "revid": "210513", "url": "https://it.wikipedia.org/wiki?curid=1279186", "title": "Mathis Emyquatre", "text": ""}
{"id": "1279187", "revid": "287204", "url": "https://it.wikipedia.org/wiki?curid=1279187", "title": "Geovanni Deiberson Mauricio", "text": ""}
{"id": "1279189", "revid": "1543377", "url": "https://it.wikipedia.org/wiki?curid=1279189", "title": "Nenad Stojanovi\u0107", "text": " Attualmente \u00e8 professore FNS al Dipartimento di scienze politiche dell'Universit\u00e0 di Ginevra.\nBiografia.\nVive in Svizzera dal 1992. Ha studiato scienze politiche alle universit\u00e0 di Ginevra (licence 1999), McGill, Montreal (M.A. 2000) e Zurigo (Dr. phil. 2008).\nDopo gli studi ha lavorato come giornalista (corrispondente del Giornale del Popolo, 2000-2002) e in seno all'Amministrazione federale svizzera (collaboratore del capo del Dipartimento federale dell'ambiente, dei trasporti, dell'energia e delle comunicazioni DATEC, 2002-2004). Dal 2004 si occupa di ricerca scientifica, dapprima come assistente all'Istituto di scienze politiche di Zurigo, quindi come \"senior research fellow\" al Centro studi sulla democrazia di Aarau (2009-2015) e all'Universit\u00e0 di Lucerna (2015-2018) e professore FNS all'Universit\u00e0 di Ginevra (dal 2018).\nScrive contributi scientifici, politici e d'opinione per diversi giornali svizzeri. Nel 1997 ha vinto il Premio letterario Piero Chiara, sezione giovani, e ha pubblicato la raccolta di racconti C'era una volta una citt\u00e0. Racconti di Sarajevo (Lugano, Fontana edizioni, 2007). Nel 2012 gli \u00e8 stato assegnato il premio (\"ex aequo\") dell'Associazione svizzera di scienze politiche per la migliore tesi di dottorato in scienze politiche difesa in un'universit\u00e0 svizzera. \u00c8 autore di Dialogo sulle quote. Rappresentanza, eguaglianza e discriminazioni nelle democrazie multiculturali (Bologna, Il Mulino, 2014; originale francese: Dialogue sur les quotas, Parigi, Presses de Sciences Po, 2013).\nNel 2011 il governo svizzero (Consiglio federale) lo ha nominato membro della Commissione federale contro il razzismo. Dal 2015 al 2018 \u00e8 stato membro del Consiglio di fondazione del Fondo nazionale svizzero per la ricerca scientifica FNS.\nPolitica.\nMembro del Partito Socialista Svizzero (PSS) dal 2003.\nPS Lugano. Membro di Comitato (2003-2004), membro del Comitato allargato (dal 2013).\nPS Ticino. Membro di Direzione PS Ticino (2004-2008, 2012-2013), responsabile della Commissione Ambiente e Trasporti (2004-2008), vicepresidente del PS Ticino (14.3.2012-19.12.2013).\nPS svizzero. Membro di Direzione PSS (2004-2008), responsabile dei rapporti con i Democratici di Sinistra (oggi Partito Democratico) in Svizzera, membro del gruppo di lavoro per la revisione del programma del PSS (2005-2009), delegato ticinese alle Assemblee dei delegati del PSS (dal 2004).\nConsiglio comunale (\"legislativo\") di Lugano. Membro dal 2004 al 2008, membro della Commissione della pianificazione del territorio (2004-2007).\nGran Consiglio (\"legislativo\") del Canton Ticino. Membro dal 2.5.2007 al 26.11.2013, membro della Commissione Energia (2007-2013; presidente 2011-2012), della Commissione Petizioni e ricorsi (2007-2011), dell'Ufficio presidenziale (2010-2011) e della Commissione Legislazione (2011-2013).\nNel 2011 \u00e8 stato candidato al Consiglio nazionale, arrivando in terza posizione sulla lista del Partito socialista nella circoscrizione Ticino.\nIl 28 dicembre 2016 ha lanciato un referendum facoltativo (www.referendum-subito.ch) sull'applicazione dell'iniziativa popolare \"contro l'immigrazione di massa\"."}
{"id": "1279190", "revid": "287204", "url": "https://it.wikipedia.org/wiki?curid=1279190", "title": "Reideen", "text": " \u00e8 un remake dell'anime \"\" diretto da Yoshiyuki Tomino nel 1975.\nLa serie \u00e8 prodotta dalla Production I.G e diretta da Mitsuru Hongo. \u00c8 stata trasmessa dall'emittente giapponese WOWOW nel corso del 2007.\nTrama.\nIl protagonista di questo anime \u00e8 Junki Saiga, uno studente delle superiori abilissimo in matematica. Junki \u00e8 tormentato dallo stesso sogno dove vede un robot dorato combattere contro un essere meccanico simile ad una bestia. Lui \u00e8 il primo a pensare che certe cose possono accadere solamente nei manga, eppure dovr\u00e0 ricredersi. Un giorno la polizia contatta sua madre per avvertirla del ritrovamento del corpo del marito disperso da dieci anni. Cos\u00ec Junki, la madre (Ringo Saiga) e la sorellina (Kuraka Saiga) partono per il monte Kurokami (Dio Nero), il luogo del ritrovamento.\nL\u00ec incontrano lo strano Taro Maedasaki, della Squadra di Vigilanza, e da lui scoprono che il padre stava facendo delle ricerche riguardanti una civilt\u00e0 antica che risiedeva proprio sotto il monte Kurokami. Junki si allontana dal gruppetto per esser poi ritrovato privo di sensi nei pressi della galleria che si suppone porti alle rovine. Maedasaki spiega a Junki di averlo trovato che stringeva un bracciale d'oro con dei strani simboli incisi sopra. Un attimo dopo un meteorite cade nelle vicinanze e dal luogo dell'esplosione esce una bestia meccanica che distrugge la diga del posto, la stessa bestia dei sogni di Junki.\nIl gruppetto di persone decide di scappare con l'elicottero, ma una volta raggiunto il mezzo Junki torna indietro dicendo di voler recuperare le poche cose rimaste del padre, sfidando la massa d'acqua in rapido avvicinamento.\nInevitabilmente viene sommerso, ma una strana luce esce dal braccialetto che gli ha dato Maedasaki e un attimo dopo si ritrova sano e salvo dentro un robot, lo stesso robot dorato del sogno, Reideen."}
{"id": "1279191", "revid": "110157", "url": "https://it.wikipedia.org/wiki?curid=1279191", "title": "Hofst\u00e4tten an der Raab", "text": "Hofst\u00e4tten an der Raab \u00e8 un comune austriaco di 2 170 abitanti nel distretto di Weiz, in Stiria."}
{"id": "1279193", "revid": "729019", "url": "https://it.wikipedia.org/wiki?curid=1279193", "title": "Marano (Cupra Marittima)", "text": "Marano \u00e8 un borgo fortificato delle Marche, nucleo medievale di Cupra Marittima. Si dette degli statuti comunali fin dal 1076 e, in tarda et\u00e0 medievale, fu coinvolta nelle lotte fra ascolani e fermani per il controllo del territorio. Nel XVI secolo fu saccheggiata dai Turchi e nel 1861 fu annesso al nascente Regno d'Italia. Attualmente forma parte del capoluogo ed \u00e8 anche noto come \"Cupra Alta\" (o genericamente \"paese alto\" di Cupra); tuttavia, quella di \"Marano\" fu la denominazione ufficiale del comune fino al 1863."}
{"id": "1279196", "revid": "72396", "url": "https://it.wikipedia.org/wiki?curid=1279196", "title": "Lancia Appia derivate e speciali", "text": "La Lancia Appia \u00e8 una autovettura prodotta dalla Lancia dal 1953 al 1963: gli autotelai speciali destinati ai migliori carrozzieri italiani per la realizzazione di versioni con allestimenti speciali (coup\u00e9 di lusso, spyder-convertibili-giardinette-berline di lusso) vennero prodotti dal 1956 al 1963\nLe Appia fuori serie e \"speciali\".\nMalgrado la moda di quegli anni ed una meccanica comunque attraente, la prima serie dell'Appia non riceve alcuna carrozzeria fuoriserie, soprattutto perch\u00e9 la Lancia, impegnata in quel periodo nel settore agonistico (prima) ed in una profonda ristrutturazione (poi), non mostra interesse per questo tipo di promozione commerciale. Le cose cambiano subito dopo il lancio, nel marzo del 1956 della seconda serie, quando la casa rende disponibili tredici pianali (contrassegnati dal numero di identificazione 812.00) per i pi\u00f9 quotati tra i carrozzieri.\nOtto di essi vengono \"vestiti\" da Vignale (4), Allemano (3) e Pininfarina (1) mentre altri 5 (dopo aver ricevuto un motore pi\u00f9 potente, da 53 CV, ed il comando del cambio a cloche e quindi identificati col numero 812.01) sono carrozzati da Allemano, Boano, Ghia, Motto e Zagato.\nMolta curiosit\u00e0 desta, al Salone dell'automobile di Torino dell'aprile '56, il coup\u00e9 di Zagato, subito soprannominato \"cammello\" per via delle \"gobbe\" che contraddistinguono la sua carrozzeria: sar\u00e0 il capostipite di un gran numero di coup\u00e9 sportivi che il celebre carrozziere milanese metter\u00e0 in cantiere negli anni successivi.\nVisto l'interesse mostrato dai carrozzieri, la Casa torinese mette a loro disposizione ulteriori pianali sui quali Pininfarina e Vignale preparano rispettivamente un bel coup\u00e9 assai lussuoso ed una spyder (definita \"convertibile\"), che saranno esposte al Salone di Ginevra del marzo 1957 e che appariranno nel listino Lancia ufficiale a partire dal maggio '57 (Lire 1.835.000 il coup\u00e9, 1.775.000 la convertibile). Dal canto suo, il carrozziere Motto (Ca.Mo) realizza una mini-serie di berlinette sportive commissionategli da un \"pool\" di agenti Lancia: sembra che, bench\u00e9 in origine la commessa fosse per 25 unit\u00e0, la Ca.Mo ne abbia effettivamente costruito solo 10. Per la cronaca: una di queste berlinette otterr\u00e0, alla Mille Miglia del '57, un sesto posto nella classe 1100 Gran Turismo, alle spalle di quattro Appia di Zagato e di una Fiat 1100.103 (anch'essa carrozzata Zagato). Altre versioni derivate dall'Appia sono la \"Lusso\" di Vignale (una 4 posti uscita a fine 1958 ma in pratica commercializzata per un solo anno nel 1960) e la Giardinetta di Viotti (la \"station wagon\" dell'epoca) esposta come novit\u00e0 al Salone di Torino dell'autunno 1959 e posta in vendita qualche mese dopo.\nLe numerazioni degli autotelai delle Appia fuori serie e \"speciali\".\nSe il dato riguardante il numero complessivo di Appia speciali costruite non \u00e8 in discussione e pu\u00f2 essere fissato in 5.161 unit\u00e0, la suddivisione per serie e per modelli \u00e8 difficilmente quantificabile (o quanto meno pu\u00f2 essere definita ma non si ha la assoluta certezza della validit\u00e0 dei dati).\nLa numerazione degli autotelai Appia speciali ha seguito i seguenti criteri:\nPer la storia, la capostipite di tutte le Appia carrozzate da Zagato, la famosa \"Appia-Cammello\" del 1956, reca il numero di telaio 812.01-1005.\nIl totale delle \"speciali\" della seconda serie \u00e8 pari a 1.755 pezzi.\nLa numerazione prosegue, ad iniziare dal 2757 per concludersi con il numero 5662 (per un totale dunque di 2906 pezzi) e viene utilizzata indifferentemente per i seguenti autotelai:\nAltre numerazioni \"ex novo\", inizianti quindi dal numero 1001 come nella tradizione Lancia, vengono invece destinate a due modelli particolari: la Berlinetta Sport Zagato a passo corto e la Giardinetta di Viotti; eccone il dettaglio:\nIl totale delle \"speciali\" della terza serie \u00e8 pari a 3.406 pezzi.\nDati produttivi Appia fuori serie e \"speciali\".\nNote:\n[a]: ripartizione stimata per modello: 21 \"fuoriserie\", 153 Berlinette Zagato (GT, GTS, GTE) e 1581 tra Coup\u00e9 2+2 Pininfarina e Convertibili Vignale;&lt;br&gt;\n[b]: ripartizione stimata per modello: 368 Berlinette Zagato GTE, 200 Berlinette Sport Zagato a passo corto, 300 \"Giardinette\" Viotti, 478 \"Lusso\" Vignale e 2060 tra Coup\u00e9 2+2 Pininfarina e Convertibili Vignale;&lt;br&gt;\n[c]: ripartizione stimata per modello: 21 fuoriserie, 521 Berlinette Zagato (GT, GTS, GTE), 200 Berlinette Sport Zagato a passo corto, 478 Berline \"Lusso\" di Vignale, 300 Giardinette Viotti, 3841 tra Coup\u00e9 2+2 Pininfarina/Viotti e Convertibili Vignale.\n\"Da sottolineare tuttavia che i dati \"certi\" sono soltanto i quattro sottoindicati:\" &lt;br&gt;\n\"1. il totale (5161);\"&lt;br&gt;\n\"2. il numero di Zagato del tipo Sport a passo corto (200).\"&lt;br&gt;\n\"3. il numero di Appia \"Lusso\" (478);\"&lt;br&gt;\n\"4. il numero di \"Giardinette\" (300);\"&lt;br&gt;\n\"Si possono poi individuare (ma si tratta di stime):\"&lt;br&gt;\n\"- n 21 \"fuoriserie\" (10 di Motto, 4 di Vignale, 4 di Allemano, 1 di Boano, 1 di Ghia e 1 di Pininfarina);\"&lt;br&gt;\n\"- n 521 Berlinette Zagato (GT, GTS, GTE);\"&lt;br&gt;\n\"- n 3641 unit\u00e0 rimanenti, costituite da Coup\u00e9 2+2 Pininfarina/Viotti e Convertibili Vignale;\"\nDati vendite per \"serie\" e per anno.\nEscludendo dal computo i cosiddetti \"veicoli commerciali\" (Furgoncini, Autolettighe e Camioncini) per i quali non si hanno dati precisi concernenti le vendite in Italia, le \"Appia\" immatricolate nuove in Italia, dal 1953 al 1963, risultano 97.026.\nPoich\u00e9 le unit\u00e0 costruite sono invece 103.161 (98.000 berline e 5.161 \"speciali\" ovvero coup\u00e9 2+2, convertibili, berlinette Zagato, Giardinette e Lusso), se ne deduce che l'esportazione ha assorbito poco pi\u00f9 di 6.000 unit\u00e0 (6135 pezzi) vale a dire un 6% scarso della produzione.\nUna stima del dato per ciascuna serie conduce a questi numeri:\nNote:\n[a] Il totale annuo (5250 unit\u00e0) \u00e8 un dato certo, mentre la ripartizione tra \"I serie\" (849) e \"II serie\" (4401) \u00e8 un dato stimato anche se certamente prossimo alla realt\u00e0;&lt;br&gt;\n[b] Il totale annuo (9455 unit\u00e0) \u00e8 un dato certo, mentre la ripartizione tra \"II serie\" (1569) e \"III serie\" (7886) \u00e8 un dato stimato anche se certamente prossimo alla realt\u00e0;&lt;br&gt;\n[c] La ripartizione nelle tre serie \u00e8 frutto di stima (ved. precedenti note [a] e [b]) anche se i dati dovrebbero essere assai prossimi alla realt\u00e0.\nLe fuoriserie del 1956.\nLe \"fuori serie\" vere e proprie sono 21, di cui 8 contraddistinti dal numero d'identificazione 812.00 (e motorizzazione \"normale\") e 13 con motore da 53 HP e quindi contraddistinti dal numero d'identificazione 812.01.\nQuesto l'elenco:\nLa 812.01 carrozzata da Zagato non va considerata come \"fuori serie\" in quanto trattasi del primo esemplare della numerosa e feconda famiglia di sportive Zagato, la cui costruzione proseguir\u00e0 sino al 1963.\nCoup\u00e9 2+2 Pininfarina/Viotti.\nDopo l'allestimento di un primo \"pezzo unico\" dalla linea decisamente convenzionale Pininfarina realizza una seconda berlinetta pi\u00f9 attraente e pi\u00f9 originale. Questa nuova creazione, una coup\u00e9 a due posti pi\u00f9 due di fortuna, si fa notare innanzitutto per le ampie superfici vetrate che la rendono molto filante, per il disegno del padiglione, il cui montante laterale a \"V\" (con il ripetitore direzionale inizialmente inserito all'apice della \"V\") rompe gli schemi tradizionali, e per il frontale ispirato a quello della Flaminia (che anticipa quello che da l\u00ec a due anni caratterizzer\u00e0 la berlina terza serie).\nIl binomio Lancia-Pininfarina presenta questo coup\u00e9 in veste pressoch\u00e9 definitiva al Salone di Ginevra nel marzo '57. Meno di due mesi dopo, nei primi giorni di maggio, la nuova vettura (che viene commercializzata dalla organizzazione Lancia) entra in listino. Rispetto alla versione di pre-serie, l'Appia coup\u00e9 \"definitiva\" si distingue soprattutto nella fanaleria di coda, dove i fanalini rotondi (sorretti da un vistoso supporto cromato) lasciano il posto a fanalini a diedro incorporati nelle pinne (ora pi\u00f9 pronunciate) e fanalini rossi supplementari montati appena sopra al paraurti. Altre differenze si notano nel frontale, dove la mascherina appare modificata ed i fanalini sono rettangolari anzich\u00e9 rotondi.\nCostruita sul telaio predisposto dalla casa torinese per le creazioni \"fuori serie\" - munito di motore pi\u00f9 potente e di cambio con comando a cloche - la creatura del maestro Pininfarina, un vero gioiellino, si fa notare anche per il curatissimo abitacolo che dispone di due sedili anteriori ribaltabili e di un divanetto posteriore e che, come di moda all'epoca, viene definito come \"coup\u00e9 a due posti pi\u00f9 due di fortuna\". Un'altra caratteristica di questa vettura \u00e8 data dalla colorazione bicolore, con il padiglione che in tal modo viene messo in risalto e che pare quasi simulare visivamente una \"capote\": da notare che il padiglione \u00e8 contornato da un bordo cromato che ne rimarca il disegno a \"V\".\nPoche le modifiche cui \u00e8 oggetto nei suoi sei anni di vita. Le prime si hanno nel 1957, dopo pochi esemplari, allorch\u00e9 scompare la scritta \"Pininfarina\" in corsivo sotto gli stemmi laterali, viene soppresso il lampeggiatore all'interno della \"V\" e vengono montate nuove coppe-ruote (sono quelle delle Appia berlina). Abolite anche le due piccole bandierine \"incrociate\" applicate nei primi esemplari sul coperchio del bagagliaio e sul posacenere.\nNella primavera del 1959 - dopo il lancio della terza serie della berlina - le derivate (e quindi anche questo coup\u00e9) godono di un esiguo aumento della potenza (da 53 a 54 CV) poi, agli inizi del 1960, abbiamo l'adozione del doppio circuito frenante, la modifica alle luci posteriori e l'aggiunta del ripetitore lampeggiante laterale (queste ultime due modifiche sono imposte dalle norme del nuovo Codice della strada).\nIntanto l'assemblaggio della vettura, inizialmente curato dalla stessa Pininfarina, viene \"girato\" alla Carrozzeria Viotti (per motivi di organizzazione produttiva) senza che peraltro cambi alcunch\u00e9 nella linea o nelle finiture.\nNella primavera del '60 gli ultimi aggiornamenti tecnici: una nuova testata, un nuovo collettore con condotti di alimentazione separati, un nuovo carburatore e variazioni alla distribuzione ne incrementano la potenza, che arriva cos\u00ec a 60 CV.\nAnche se la concorrenza da parte della contemporanea Alfa Romeo Giulietta Sprint \u00e8 davvero fortissima, questo elegante coup\u00e9 riesce a ritagliarsi un suo pur minuscolo spazio (quello che nel terzo millennio definiamo come \"nicchia\") ed ottiene un discreto successo - tanto da risultare la pi\u00f9 diffusa tra le fuoriserie...\"di serie\" dell'Appia - anche per la presa che essa esercita sul pubblico femminile.\nUna tra le pi\u00f9 amate attrici dell'epoca, Sylva Koscina, nelle riprese del film di Luigi Zampa \"Il vigile\" (girato nel 1960) che la vede comparire a fianco di Alberto Sordi, appare alla guida di un'Appia coup\u00e9: pare che la vettura fosse di propriet\u00e0 dell'attrice, che affermava di essere capace di guidare una sola macchina: la sua Appia Pininfarina.\nCoup\u00e9 2+2 Pininfarina II serie (1957-59).\nIl binomio Lancia-Pininfarina presenta questo coup\u00e9 in veste pressoch\u00e9 definitiva al Salone di Ginevra nel marzo '57. Meno di due mesi dopo, nei primi giorni di maggio, la nuova vettura (che viene commercializzata dalla organizzazione Lancia) entra in listino e viene venduta al non modico prezzo di 1.835.000 Lire (ovvero circa un 36% in pi\u00f9 rispetto alla berlina).\nCostruita sul telaio predisposto dalla casa torinese per le creazioni \"fuori serie\" - munito di motore pi\u00f9 potente e di cambio con comando a cloche - questa creatura del maestro Pininfarina, un vero gioiellino, si fa notare anche per il curatissimo abitacolo che dispone di due sedili anteriori ribaltabili e di un divanetto posteriore e che, come di moda all'epoca, viene definito come \"coup\u00e9 a due posti pi\u00f9 due di fortuna\".\n\"motore\": anteriore a 4 cilindri a V di 1089,51\u00a0cm\u00b3, potenza 53 HP a 5200 giri, valvole in testa; \n\"carrozzeria\": coup\u00e9 2 porte, 2 posti pi\u00f9 2 di fortuna, scocca-piattaforma portante, sospensione anteriore ruote indipendenti, sospensione posteriore ad assale rigido;\n\"trasmissione\" con trazione alle ruote posteriori, cambio a 4 rapporti+retromarcia;\n\"dimensioni e peso\": passo cm 251 - lunghezza cm 413,0 - larghezza cm 149,0 - peso in ordine di marcia Kg 950 circa;\n\"velocit\u00e0 max\": Km/h 143.\nCoup\u00e9 2+2 Pininfarina/Viotti III serie (1959-63).\nNella primavera del 1959, dopo il lancio della terza serie della berlina, le derivate (e quindi anche questo coup\u00e9) godono di un esiguo aumento della potenza (da 53 a 54 CV) e di altri piccoli aggiornamenti tecnici, quali le modifiche alla testata motore, alla distribuzione (con nuovi dati per messa in fase), all'impianto di raffreddamento ed a quello di alimentazione; anche l'impianto frenante viene migliorato grazie ai nuovi tamburi anteriori doppio-avvolgenti.\n\"motore\": anteriore a 4 cilindri a V di 1089,51\u00a0cm\u00b3, potenza 54 HP a 5200 giri (da maggio 1960= 60 HP a 5400 giri), valvole in testa; \n\"carrozzeria\": coup\u00e9 2 porte, 2 posti pi\u00f9 2 di fortuna, scocca-piattaforma portante, sospensione anteriore ruote indipendenti, sospensione posteriore ad assale rigido;\n\"trasmissione\" con trazione alle ruote posteriori, cambio a 4 rapporti+retromarcia;\n\"dimensioni e peso\": passo cm 251 - lunghezza cm 413,0 - larghezza cm 149,0 - peso in ordine di marcia Kg 955 circa;\n\"velocit\u00e0 max\": Km/h 143 (dal maggio 1960=Km/h 146).\nDa segnalare infine che gli ultimi esemplari di Coup\u00e9 2+2 - ormai assemblati dalla Carrozzeria Viotti e contraddistinti dalla sigla identificativa 812.04 - vengono realizzati sulla base di un pianale che appare irrobustito in alcune parti.\nLe concorrenti dell'Appia Coup\u00e9.\nPoich\u00e9 la penetrazione dell'Appia Coup\u00e9 all'estero \u00e8 stata quantitativamente limitata, l'esame della gamma delle vetture sue rivali deve essere limitato alla situazione sul mercato italiano.\nNel periodo interessato - che va dal 1957 al 1963 - le vetture con caratteristiche simili a quelle del coup\u00e9 Appia sono comunque poche: l'Alfa Romeo Giulietta Sprint - destinata per quasi un decennio a recitare la parte di protagonista in questa fascia di mercato - ed alcune realizzazioni di Pininfarina su meccanica Fiat 1100-103 prima e Fiat 1200 e 1500 poi. Per completezza, si pu\u00f2 aggiungere alla lista la Moretti 1100 coup\u00e9, una compatta e piacevole berlinetta derivata Fiat uscita alla fine del 1961 ma costruita in pochissimi esemplari.\nQuesto il quadro riassuntivo.\nNote&lt;br&gt;\n[***] Peso in ordine di marcia, con vettura parzialmente rifornita.&lt;br&gt;\n[a] Telaio composto da elementi di acciaio a sezione rettangolare; pianale-pavimento saldato alla carrozzeria.&lt;br&gt;\n[b] Dato non disponibile.&lt;br&gt;\n[c] 68 HP misurati col metodo SAE.&lt;br&gt;\n[d] Vettura ufficialmente dichiarata a due posti, ma che pu\u00f2 comunque ospitare posteriormente - pur sacrificati - uno/due passeggeri.\nConvertibile Vignale.\nLa versione convertibile dell'Appia appare, assieme al coup\u00e9 2+2 della Pininfarina, al Salone di Ginevra del marzo 1957.\nNato da un bozzetto di Giovanni Michelotti e concretizzato da Vignale, questa cabriolet a 2 posti (giacch\u00e9 di \"cabriolet\" si tratta, malgrado la definizione ufficiale di \"convertibile\") si presenta assolutamente in linea con la migliore tradizione Lancia (ottime finiture, interne ed esterne, abitacolo confortevole).\nLa \"pubblicit\u00e0\" Lancia dell'epoca magnifica cos\u00ec le caratteristiche della macchina: \"carrozzeria Vignale convertibile a due porte, due posti separati con sedili rivestiti in pelle scorrevoli e regolabili, cristalli laterali completamente rientranti, ampio parabrezza panoramico, capote in tela completamente rientrante, contagiri e termometro acqua, tetto rigido smontabile fornito a richiesta.\"\nCome la contemporanea coup\u00e9 2+2 di Pininfarina, anche l'Appia convertibile adotta la mascherina anteriore a sviluppo orizzontale, ispirata a quella della Flaminia.\nLa vettura subito incontra un buon consenso tra i critici, soprattutto per la linea molto pulita anche se, in verit\u00e0, qualcuno nota e rileva un certo squilibrio dovuto alla eccessiva lunghezza della coda.\nL'autotelaio, scatolato ed abbassato, \u00e8 quello, con motore pi\u00f9 potente e comando cambio a cloche, all'uopo predisposto dalla Lancia ed utilizzato anche da Pininfarina e da Zagato per le loro creazioni.\nMessa in vendita dal maggio del 1957, rimane a listino sino al marzo del '63.\nQuesti, per sommi capi, gli aggiornamenti subiti nel corso degli anni: trasformazione in \"quattroposti\" (assieme ad altre piccole modifiche di carrozzeria) nell'estate 1958, lieve potenziamento (da 53 a 54 HP) dopo l'uscita della terza serie berlina nella primavera 1959, adozione del doppio circuito dei freni all'inizio del 1960, variazioni al motore (nuova testata, nuovo collettore con condotti di alimentazione separati, nuovo carburatore, variazioni alla distribuzione) nel maggio/giugno del '60. Dopo queste ultime modifiche, la potenza raggiunge i 60 HP e la velocit\u00e0 sfiora i 150 chilometri all'ora.\nCome accaduto per l'Appia coup\u00e9 Pininfarina - dove la concorrenza viene dalla Alfa Romeo Giulietta Sprint, anche per l'Appia convertibile l'avversaria \u00e8 un prodotto Alfa Romeo: la sua grande concorrente \u00e8 infatti, in quegli stessi anni, la Giulietta spider. Purtroppo per l'Appia, la Giulietta spider, una delle pi\u00f9 riuscite creazioni di Pininfarina, riscuote un successo straordinario e, forte anche del fatto di poter offrire prestazioni velocistiche decisamente superiori ad un prezzo sostanzialmente uguale, frena la diffusione dell'analogo prodotto Lancia. Anche se i dati di produzione dell'Appia convertibile non sono disponibili, \u00e8 certo che, in quasi sei anni, dal 1957 al 1963, ne sono state costruite meno di 2.000: ben diversi i numeri delle spider milanesi, che hanno superato le 17.000 unit\u00e0 (dal 1956 al 1962).\nConvertibile Vignale II serie (1957-59).\nMessa in vendita nel maggio 1957 dalla rete commerciale Lancia a 1.775.000 Lire (60.000 Lire in meno rispetto al coup\u00e9 2+2 di Pininfarina), questa convertibile derivata dalla II serie Appia viene prodotta sino ai primi mesi del 1959, dopodich\u00e9, dopo l'uscita della berlina III serie, viene a sua volta \"aggiornata\".\n\"motore\": anteriore a 4 cilindri a V di 1089,51\u00a0cm\u00b3, potenza 53 HP a 5200 giri, valvole in testa; \n\"carrozzeria\": cabriolet 2 porte, 2 posti (4 posti dall'estate 1958), scocca-piattaforma portante, sospensione anteriore ruote indipendenti, sospensione posteriore ad assale rigido;\n\"trasmissione\" con trazione alle ruote posteriori, cambio a 4 rapporti+retromarcia;\n\"dimensioni e peso\": passo cm 251,0 - lunghezza cm 415,0 - larghezza cm 151,0 - peso in ordine di marcia Kg 940 circa (Kg. 950 circa la 4 posti);\n\"velocit\u00e0 max\": Km/h 143.\nUna soltanto, anche se importante, la variazione apportata all'Appia convertibile derivata II serie, nei due anni scarsi di produzione: nell'estate del 1958, grazie alla creazione di un apposito vano alle spalle dei sedili anteriori, viene montata una panchetta che pu\u00f2 ospitare, magari un po' sacrificati, due passeggeri. Contemporaneamente a questo importante incremento dell'abitabilit\u00e0, si ha anche una piccola variazione alla linea di cintura, che ora \u00e8 assolutamente lineare, perdendo la lieve elevazione verso la coda che caratterizzava gli esemplari precedenti.\nAltro particolare modificato \u00e8 il cofano motore, che ora appare provvisto di una presa d'aria di discrete dimensioni. Anche il tettuccio rigido per la stagione invernale muta nel disegno e si presenta con un lunotto ampliato.\nConvertibile Vignale III serie (1959-63).\nDopo la nascita della III serie berlina, anche le Appia sportive derivate subiscono alcuni aggiornamenti, tra cui un lieve potenziamento del motore (da 53 a 54 CV).\nSuccessivamente (inizio 1960) viene adottato il doppio circuito frenante e vengono apportate piccole modifiche alle luci onde adeguarle alle prescrizioni previste dal Codice della strada italiano appena varato.\nNella primavera del '60 alcuni aggiornamenti tecnici: una nuova testata, un nuovo collettore con condotti di alimentazione separati, un nuovo carburatore e variazioni alla distribuzione. Dopo queste ultime modifiche, la potenza raggiunge i 60 HP e la velocit\u00e0 sfiora i 150 chilometri all'ora.\nIl settimanale dell'Automobile Club d'Italia, nel suo fascicolo numero 20 datato 15 maggio 1960, riporta la notizia di queste novit\u00e0 tecniche riguardanti le Appia sportive e lo stringato resoconto di una breve prova su strada (definita \"road impression\"), che recita testualmente: \"...(omissis)...la modifica tendeva a dare al mezzo una maggiore vivacit\u00e0 senza tuttavia alterare il consumo che \u00e8 notoriamente molto basso. Dell'effettivo raggiungimento dello scopo abbiamo potuto personalmente renderci conto attraverso una impressione stradale effettuata a Torino con un mezzo che tuttavia era alle sue prime esperienze stradali essendo uscito appena dalla fabbrica. Ma anche per le automobili \u00e8 vero il detto secondo cui \"il buon giorno si vede dal mattino\". Si trattava di una convertibile (Vignale) che ci piacque subito per la buona abitabilit\u00e0 e per il comfort, quest'ultimo inteso soprattutto dal punto di vista del guidatore quando riesce a trovare la giusta distanza dal volante, a vedere bene davanti a s\u00e9 ed a raggiungere con facilit\u00e0 la leva del cambio. Realizzata questa condizione il motore mostr\u00f2 la sua buona volont\u00e0. Detto che quella offertaci per la prova era una vettura assolutamente nuova (e non poteva essere altrimenti visto che la applicazione della modifica \u00e8 di questi giorni) non possiamo dare alcun ragguaglio sicuro circa le velocit\u00e0 raggiungibili con ciascuna marcia. Riteniamo tuttavia che i 70 in II, gli oltre 100 in III ed i 150 in IV rientrino nelle possibilit\u00e0 di questa macchina, esclusa la vera e propria gran turismo (Zagato) che \u00e8 in grado di fare molto di pi\u00f9. Quel che conta non \u00e8 naturalmente la velocit\u00e0 in s\u00e9 stessa ma il tempo in cui il mezzo raggiunge il suo limite con i vari rapporti. E crediamo che i tecnici della Lancia abbiano mirato proprio ad una maggiore brillantezza e ad un maggior \"respiro\" onde consentire al guidatore di fare un uso minore del cambio.\" \n\"motore\": anteriore a 4 cilindri a V di 1089,51\u00a0cm\u00b3, potenza 54 HP a 5200 giri (da maggio 1960= 60 HP a 5400 giri), valvole in testa; \n\"carrozzeria\": cabriolet 2 porte, 4 posti, scocca-piattaforma portante, sospensione anteriore ruote indipendenti, sospensione posteriore ad assale rigido;\n\"trasmissione\" con trazione alle ruote posteriori, cambio a 4 rapporti+retromarcia;\n\"dimensioni e peso\": passo cm 251 - lunghezza cm 415,0 - larghezza cm 151,0 - peso in ordine di marcia Kg 950 circa;\n\"velocit\u00e0 max\": Km/h 143 (dal maggio 1960=Km/h 146).\nLe concorrenti dell'Appia Convertibile.\nPoich\u00e9 la diffusione all'estero dell'Appia Convertibile \u00e8 risultata quantitativamente limitata, l'esame della gamma delle vetture che erano in concorrenza con l'Appia Convertibile va limitato alla situazione sul mercato italiano.\nNel periodo interessato che va dal 1957 al 1963 le vetture con caratteristiche simili a quelle del coup\u00e9 Appia sono comunque poche: l'Alfa Romeo Giulietta Spider - destinata per quasi un decennio a furoreggiare in questa fascia di mercato - e le spider derivate dalla Fiat 1100-103 TV prima e dalla Fiat 1200 e 1500 poi.\nUltima arrivata, la piccola spider disegnata da Ghia per la Innocenti: la 950 spider. Va detto che la Casa di Lambrate sul finire dell'autunno 1960 lancia sul mercato una gamma di piccole vetture con motore al di sotto del litro di cilindrata - frutto della stretta collaborazione con l'inglese British Motor Corporation (Austin/Morris) - composta dalle berline a tipo A40 (a 2 porte oppure con portellone, a 3 porte) e, per l'appunto, da uno spider, che interpreta \"all'italiana\" la linea dell'Austin-Healey Sprite.\nPer completezza, si pu\u00f2 aggiungere alla lista la Moretti 1100 spider, una derivata Fiat di piccole dimensioni presentata alla fine del 1961 ma senza un effettivo seguito produttivo.\nAll'Appia di Vignale va comunque riconosciuto un merito: era l'unica a proporre una cabriolet con un sedile posteriore capace di ospitare abbastanza comodamente due passeggeri: le altre spider, infatti, erano tutte sostanzialmente delle \"due posti\".\nQuesto il quadro riassuntivo.\nNote&lt;br&gt;\n[***] Peso in ordine di marcia, con vettura parzialmente rifornita&lt;br&gt;\n[a] Con capote alzata&lt;br&gt;\n[b] Valore indicativo, approssimativo, stimato&lt;br&gt;\n[c] 68 HP misurati col metodo SAE&lt;br&gt;\n[d] Telaio composto da elementi di acciaio a sezione rettangolare; pianale-pavimento saldato alla carrozzeria&lt;br&gt;\n[e] 48 HP misurati col metodo SAE\nBerlina Lusso Vignale.\nAl Salone dell'automobile di Torino dell'autunno 1958 Vignale espone, sempre partendo dal pianale Appia potenziato, una berlina a 2 porte la cui linea appare chiaramente derivata da quella della convertibile, ormai nota ed affermata.\nIn effetti questa nuova macchina viene posta in vendita soltanto l'anno dopo: al pari di tutte le altre Appia derivate, anch'essa viene inclusa nel listino Lancia ufficiale perch\u00e9 la commercializzazione \u00e8 affidata alle organizzazioni di vendita della Casa madre.\nLa nuova vettura viene denominata \"Lusso\" e in effetti ci si trova al cospetto di una berlina a due porte veloce (140 chilometri orari) ma al tempo stesso confortevole e spaziosa, in grado di trasportare comodamente quattro persone con i relativi bagagli. Ancora una volta causa un prezzo decisamente elevato (al debutto, Lire 1.800.000 ovvero quasi il 50% in pi\u00f9 rispetto alla berlina normale) la produzione della Lusso di Vignale non raggiunge grandi numeri, fermandosi sotto la soglia del mezzo migliaio di pezzi (478 esemplari, per l'esattezza).\nDopo i primissimi esemplari, che forse ancora montano freni normali, dall'inizio del 1960 sull'intera gamma Appia (quindi anche sull'Appia Lusso) viene adottato il doppio circuito frenante.\n\"motore\": anteriore a 4 cilindri a V di 1089,51\u00a0cm\u00b3, potenza 54 HP a 5200 giri (da maggio 1960= 60 HP a 5400 giri), valvole in testa; \n\"carrozzeria\": berlina 2 porte, 4 posti, scocca-piattaforma portante, sospensione anteriore ruote indipendenti, sospensione posteriore ad assale rigido;\n\"trasmissione\" con trazione alle ruote posteriori, cambio a 4 rapporti+retromarcia;\n\"dimensioni e peso\": passo cm 251 - lunghezza cm 434,0 - larghezza cm 152,0 - peso in ordine di marcia Kg 965;\n\"velocit\u00e0 max\": Km/h 140 (dal maggio 1960=Km/h 142).\nAnche a questa berlina, uscita gi\u00e0 con pianale della terza serie, vengono apportati gli aggiornamenti che, nel maggio/giugno '60, interessano tutte le Appia sportive derivate e che elevano la potenza da 54 a 60 CV e la velocit\u00e0 da 140 a 142 chilometri orari.\nNel luglio del '61 la Appia Lusso scompare dai listini.\nLe concorrenti dell'Appia Lusso Vignale.\nQuesta vettura non ha concorrenti vere e proprie: scorrendo i listini italiani dell'epoca, non si trova un prodotto similare ad un prezzo analogo. Non esistono, cio\u00e8, berline a due porte/quattro posti di cilindrata attorno al litro/litro e mezzo, con prestazioni di discreto livello ma assolutamente senza pretese sportive, realizzate con cura e lussuosamente rifinite. Il prezzo di vendita, poi, mette comunque l'Appia Lusso quasi fuori mercato: basti pensare che le vetture con prezzo di listino prossimo a 1.800.000 Lire (corrispondente a quello praticato per l'Appia) sono di cilindrata e dimensioni molto maggiori (\u00e8 il caso delle Fiat 1800 e 2100, vendute comunque rispettivamente a Lire 1.485.000 e Lire 1.560.000) oppure con caratteristiche sportive (Alfa Romeo Giulietta Sprint, Lire 1.925.000). Viceversa, prodotti pi\u00f9 vicini all'Appia Lusso per cilindrata e dimensioni, costano decisamente assai meno (Lire 1.525.000 l'Alfa Romeo Giulietta TI, Lire 1.200.000 la Fiat 1200 Granluce).\nGiardinetta Viotti.\nAl Salone di Torino dell'autunno del 1959 la sola vera novit\u00e0 riguardante la gamma Appia \u00e8 data dal lancio della versione \"famigliare\" dovuta a Viotti, un carrozziere da anni specializzato nel settore delle \"giardinette\" (termine coniato nell'immediato dopoguerra dalla Viotti stessa per definire, in Italia, la carrozzeria \"station wagon\").\nLa Giardinetta, che adotta la meccanica della berlina terza serie, ne mantiene anche il frontale, mentre la parte posteriore \u00e8 contraddistinta dal portellone unico con cerniere in alto.\nLa vettura, che presenta un parabrezza pi\u00f9 alto di quello della berlina, ha soltanto due portiere laterali. Nell'abitacolo i sedili anteriori sono divisi e, per consentire l'accesso ai posti posteriori, hanno gli schienali ribaltabili in avanti. Il piano di carico, con sedile posteriore ribaltato, sfiora il volume di 1,7 metri cubi, essendo lungo cm 153, largo cm 125 ed alto cm 90.\nAnche se la Giardinetta Appia appare nei listini dal febbraio 1960, le consegne ai clienti iniziano nella seconda met\u00e0 di quell'anno. Prodotta in pratica nel solo 1960, questa versione sparisce dal listino nell'autunno del 1962 quando tutti gli esemplari costruiti hanno trovato un acquirente.\nNel febbraio '60, quando debutta nel listino, il prezzo \u00e8 di 1.600.000 lire: esattamente un anno dopo ribassa a 1.540.000 (e tale rimane sino all'autunno '62). Una estetica non troppo felice e il consueto handicap del prezzo elevato sono i fattori principali del limitato successo commerciale di questa comunque interessante \"station wagon\".\n\"motore\": anteriore a 4 cilindri a V di 1089,51\u00a0cm\u00b3, potenza 48 HP a 4900 giri, valvole in testa; \n\"carrozzeria\": giardinetta 2 porte pi\u00f9 portellone, 4/5 posti, scocca-piattaforma portante, sospensione anteriore a ruote indipendenti, sospensione posteriore ad assale rigido;\n\"trasmissione\" con trazione alle ruote posteriori, cambio a 4 rapporti+retromarcia;\n\"dimensioni e peso\": passo cm 251 - lunghezza cm 407,5 - larghezza cm 154,0 - peso in ordine di marcia Kg 1.030 circa;\n\"velocit\u00e0 max\": Km/h 120.\nNel corso del breve periodo di produzione - un anno circa - non risulta che a questo modello siano state apportate modifiche di rilievo.\nLe concorrenti dell'Appia Giardinetta Viotti.\nNel 1960, quando si affaccia sul mercato nazionale questo un po' singolare prodotto Lancia/Viotti, le \"station wagon\" commercializzate dai costruttori italiani sono davvero poche: la Fiat propone tre Familiari (su meccanica 1100-103, 1800 e 2100) mentre la Moretti ha ancora in listino la sua versione denominata \"4 usi\" che pu\u00f2 montare motori da 750, 820 e 1000\u00a0cm\u00b3.\nL'Alfa Romeo, invece, sta per concludere un breve periodo di collaborazione con la Carrozzeria Colli, che ha portato alla costruzione di 90 esemplari (71 nel 1959 e 19 nel 1960) di una \"giardinetta\" su meccanica Giulietta, la sola che, anche in funzione del prezzo, avrebbe potuto essere la reale rivale dell'Appia.\nNote&lt;br&gt;\n[***] Peso in ordine di marcia, con vettura parzialmente rifornita&lt;br&gt;\n[a] Dato indicativo, approssimativo, stimato\nLe Appia II serie berlina elaborate.\nTracciando la storia della Lancia Appia, occorre far cenno a quelle poche decine di unit\u00e0 \"elaborate\" tra la fine del 1958 e i primi mesi del 1959, dai maggiori carrozzieri italiani partendo dalla normale berlina seconda serie.\nVa detto innanzitutto che quella delle vetture \"elaborate\" esteticamente \u00e8 una moda, durata pochi anni, che interessa un po' tutte le vetture italiane di maggiore diffusione della seconda met\u00e0 degli anni cinquanta (Fiat 600 e 1100, Alfa Romeo Giulietta berlina, Lancia Appia): chi desidera una vettura che si distingua dalla versione di serie, senza dover mettere in conto esborsi onerosi per l'acquisto di una vera e propria \"fuoriserie\", pu\u00f2 optare tra l'acquistare una vettura perfettamente di serie e poi caricarla di orpelli pi\u00f9 o meno vistosi (mascherine, profili cromati, corpriruote speciali, rostri ai paraurti, ecc) oppure rivolgersi a quei carrozzieri che propongono vetture gi\u00e0 modificate e che generalmente presentano, oltre alle solite cromature aggiuntive, anche piccole modifiche pi\u00f9 impegnative (pinne, parafanghi, paraurti).\nLa stessa casa torinese inizi\u00f2 a lanciare la proposta e ad affidare ai carrozzieri alcune scocche da modificare a piacimento, magari senza alterare eccessivamente i lamierati.\nProbabilmente lo scopo vero, ma non dichiarato, della Lancia era quello di attingere idee per realizzare la terza serie berlina, il cui lancio era imminente. Nell'impresa si cimentano almeno 9 quotati carrozzieri: Canta, Francis Lombardi, Monterosa, Motto, Scioneri, Touring, Vignale, Viotti e Zagato.\nFra tutte, la elaborazione della carrozzeria Monterosa ed una delle due presentate da Scioneri sono senza dubbio quelle che anticipano pi\u00f9 delle altre l'aspetto della terza serie, specie per via della mascherina anteriore del tipo squadrato ispirato a quella adottata dalla Flaminia. L'esperienza in ogni caso termina subito e le Appia seconda serie elaborate - una volta smaltiti i pochi esemplari realizzati a tiratura limitata - non ebbero alcun seguito commerciale.\nPer la cronaca: questi esemplari vengono venduti a prezzi variabili tra 1.425.000 e 1.510.000 lire, vale a dire tra le 150.000 e le 235.000 lire in pi\u00f9 rispetto alla normale Appia di serie, corrispondenti ad un incremento compreso tra il 12 ed il 18% circa."}
{"id": "1279199", "revid": "111942460", "url": "https://it.wikipedia.org/wiki?curid=1279199", "title": "T Bone Burnett", "text": "Biografia.\nCresciuto a Fort Worth in Texas, gi\u00e0 dagli inizi della sua carriera Burnett ha alternato l'attivit\u00e0 di musicista e cantautore a quella di produttore; poi a partire dal 1992 si \u00e8 preso una lunga pausa dalle scene, decidendo di dedicarsi principalmente alla produzione e alle colonne sonore.\nNel 2006 ha pubblicato in contemporanea il suo primo album di canzoni inedite dopo 14 anni (\"The True False Identity\"), nonch\u00e9 una raccolta (\"Twenty Twenty - The Essential T Bone Burnett\") delle sue 40 pi\u00f9 belle canzoni.\nNella sua carriera ha prodotto album di artisti come Elvis Costello, Tony Bennett e K.D. Lang, Natalie Merchant, Cassandra Wilson, Robert Plant, Alison Krauss e Bono degli U2.\nHa inoltre curato le musiche di diversi film fra cui \"Walk the Line\" e \"Crazy Heart\", vincendo un Grammy award per la colonna sonora di \"Fratello, dove sei?\" e ottenendo il premio BAFTA e la nomination all'Oscar per il suo contributo alla colonna sonora di \"Ritorno a Cold Mountain\".\nNegli anni settanta ha collaborato con il cantautore Bob Dylan nella \"Rolling Thunder Revue\", i cui concerti dell'autunno 1975 furono ripresi per poi essere inseriti nel film del 1978, scritto e diretto dallo stesso Dylan, \"Renaldo and Clara\".\nNel 2001 co-produce l'album \"Motherland\" della cantautrice Natalie Merchant.\nTra i suoi numerosi progetti, rientra anche a sorpresa l'album di Elton John e Leon Russell, \"The Union\", in uscita ad ottobre 2010, che comprende prestigiose collaborazioni, come Neil Young e Brian Wilson.\nNel 2012 produce, insieme a James Newton Howard, la colonna sonora del film Hunger Games. T Bone Burnett ha composto anche le musiche della serie True Detective ideata da Nic Pizzolatto per HBO. La serie, con protagonisti Matthew McConaughey e Woody Harrelson, \u00e8 composta da otto episodi diretti da Cary Fukunaga, che sono andati in onda su HBO dal 12 gennaio 2014. Il brano della sigla iniziale \u00e8 \"Far From Any Road\" del gruppo The Handsome Family, mentre il resto delle musiche \u00e8 stato scelto da T Bone Burnett.\nNel 2016 produce l'album \"Black Cat\" di Zucchero Fornaciari.\nCompilation.\nHa contribuito alle seguenti compilation:"}
{"id": "1279200", "revid": "63727", "url": "https://it.wikipedia.org/wiki?curid=1279200", "title": "De Dion-Bouton Type 3", "text": "La Type III \u00e8 un autoveicolo a tre ruote prodotto dal 1887 al 1892 dall'azienda francese De Dion-Bouton.\nProfilo.\nSull'onda del clamore suscitato dalla presentazione della Dog Cart nel 1883, la piccola azienda francese \"De Dion, Bouton et Tr\u00e9pardoux in Paris\" realizz\u00f2 un nuovo autoveicolo, che a differenza del modello precedente era a tre ruote, due davanti e una dietro.\nQuesto nuovo modello fu presentato alla fine del 1887 e montava un motore a vapore sistemato anteriormente. Tale motore erogava una potenza massima di 4.5 CV, e spingeva il triciclo a una velocit\u00e0 massima di 20\u00a0km/h.\nCome nel caso del Dog Cart, anche questo nuovo modello sub\u00ec successivi perfezionamenti, arrivando anche a incrementare le prestazioni e a poter essere utilizzato in una delle primissime gare tra autoveicoli del genere. In tale gara, la vettura condotta dal conte Albert De Dion in persona arriv\u00f2 prima, cementando cos\u00ec la reputazione dell'azienda di Puteaux."}
{"id": "1279201", "revid": "210513", "url": "https://it.wikipedia.org/wiki?curid=1279201", "title": "De Dion-Bouton Type III", "text": ""}
{"id": "1279205", "revid": "729019", "url": "https://it.wikipedia.org/wiki?curid=1279205", "title": "Lorica squamata", "text": "La lorica squamata era la variante in uso all'esercito romano dell'armatura a scaglie.La corazza era cos\u00ec chiamata per le lamelle di metallo con le quali era realizzata. Il nome \u00e8 derivato dal fatto che tali lamelle, poste l'una a fianco all'altra, ricordano vagamente le squame (\"squamae\" in latino) di un pesce.\nStoria.\nSebbene presente occasionalmente nelle panoplie greche ed etrusche, la corazza a scaglie sembra evidenziare in modo netto una provenienza orientale. Sconosciuta al mondo celtico, venne probabilmente introdotta nell'esercito romano da ausiliari delle provincie orientali e diffusa attorno al I secolo.\nComposizione e funzioni.\nGli scavi archeologici hanno restituito in ogni angolo dell'impero centinaia di scaglie di varie forme e dimensioni appartenute a questo tipo di corazza: ad esempio Von Groller nel 1912 ne ha classificate 36 solo tra quelle rinvenute a Carnuntum.\nLe scaglie erano costituite di norma da piastrine metalliche romboidali con i bordi arrotondati, di ferro o di bronzo, lunghe dai due ai tre centimetri e dotati di una serie di piccoli fori per permetterne l'assemblaggio. Le scaglie a volte venivano stagnate, venivano affiancate e unite a coppie da un corto spezzone di filo di bronzo; l'intera fila cos\u00ec ottenuta veniva quindi cucita su un supporto di tessuto, sempre utilizzando i fori predisposti sulla superficie. Variando opportunamente la lunghezza delle file di scaglie era possibile costruire corazze di qualsiasi misura: il sistema risultava piuttosto semplice e consentiva una facile sostituzione dei pezzi danneggiati o mancanti.\nNella maggior parte dei casi le corazze a scaglie risultano indossate da figure di un certo livello, come centurioni o portainsegne (aquilifer, signifer, imaginifer), oppure da cavalieri, mentre sembra fossero meno diffuse, rispetto alla lorica hamata, tra gli uomini di truppa."}
{"id": "1279206", "revid": "339392", "url": "https://it.wikipedia.org/wiki?curid=1279206", "title": "Vespasiani", "text": ""}
{"id": "1279207", "revid": "198277", "url": "https://it.wikipedia.org/wiki?curid=1279207", "title": "Il racconto del Vajont", "text": "Il racconto del Vajont, conosciuto anche come Vajont 9 ottobre '63 - Orazione civile, \u00e8 un monologo teatrale del 1993 di Marco Paolini.\nScritto da Paolini e dal regista Gabriele Vacis assieme a Gerardo Guccini e Alessandra Ghiglione, e interpretato dallo stesso Paolini, si tratta di un'\u00aborazione civile\u00bb inerente agli eventi che portarono al disastro del Vajont, narrati dall'inizio della costruzione dell'omonima diga nel 1956, alla frana del 9 ottobre 1963 che cost\u00f2 la vita a quasi duemila persone.\nStoria.\nIl soggetto teatrale \u00e8 la storia della diga del Vajont e delle circostanze che hanno condotto all'omonimo disastro, raccontate in circa due ore e mezza dall'attore Marco Paolini. La ricostruzione, ispirata dal libro \"Sulla pelle viva\" (1983) della giornalista bellunese Tina Merlin, di cui lo stesso Paolini ha successivamente curato la prefazione, \u00e8 il frutto di ulteriori accurate ricerche e collezioni di documenti ufficiali, e fa risalire l'origine dell'intricata vicenda alla fine del XIX secolo.\nPortata dapprima in casa di amici, poi nelle piazze, nei circoli culturali, nelle scuole, negli ospedali, nei centri sociali, nelle fabbriche, alla radio, e, qualche volta, nei teatri e nei festival, l'opera \u00e8 stata trasmessa in televisione per la prima volta in occasione del trentaquattresimo anniversario del disastro, il 9 ottobre 1997, in diretta su Raidue; per l'occasione fu allestito un teatro proprio presso la diga del disastro, precisamente nel versante riempito dalla frana e un tempo sede del bacino.\nPaolini narra la vicenda che ha portato alla tragedia con estrema fedelt\u00e0 ai fatti e alle persone, inserendo di tanto in tanto aneddoti divertenti che alleggeriscono la drammaticit\u00e0 del racconto. Nel corso del monologo Paolini cita anche il cedimento strutturale della diga di Malpasset, che caus\u00f2 un disastro per certi versi simile a quello del Vajont, rappresentando la pi\u00f9 grande catastrofe civile della storia di Francia nel XX secolo.\nProprio grazie a \"Il racconto del Vajont\" Paolini arriva al grande pubblico; lo spettacolo vince nel 1995 il Premio Ubu per il teatro politico, nel 1996 il Premio Idi per la migliore novit\u00e0 italiana, e nel 1998 il Premio Regia Televisiva come miglior programma dell'anno \u2014 quest'ultimo per la trasmissione televisiva dell'anno precedente."}
{"id": "1279209", "revid": "1494169", "url": "https://it.wikipedia.org/wiki?curid=1279209", "title": "Vespasiano (disambigua)", "text": ""}
{"id": "1279210", "revid": "123735824", "url": "https://it.wikipedia.org/wiki?curid=1279210", "title": "ICH8", "text": "L'ICH8 \u00e8 il southbridge introdotto da Intel insieme al chipset i965 Broadwater a met\u00e0 2006, come evoluzione del precedente ICH7 che era abbinato all'i945 e all'i955. Nel 2007 \u00e8 stato abbinato anche al chipset mobile Crestline alla base delle piattaforme Centrino Pro e Centrino Duo Santa Rosa.\nCaratteristiche tecniche.\nProcesso produttivo.\nL'ICH8 \u00e8 prodotto nel tradizionale package Ball Grid Array 652 usato anche per il modello precedente.\nCome il predecessore, anche l'ICH8 consente consente ai produttori di schede madri di integrare fino a 8 porte USB 2.0 e il supporto allo standard PATA \u00e8 limitato ad un unico canale di tipo UltraATA 100 con supporto RAID alle modalit\u00e0 \"0\", \"1\", \"5\", \"10\" e Intel Matrix. Dal punto di vista dell'interfaccia SATA invece, il nuovo southbridge supporta lo standard SATA 2.5 che prevede fino a 6 porte di tipo SATA-300 e la presenza delle nuove soluzioni esterne eSATA.\nLa comunicazione tra Northbridge e Southbridge \u00e8 ancora la cosiddetta Direct Media Interface basata sul bus PCI Express, ma \u00e8 raddoppiata, passando da 1 GB/s a ben 2 GB/s.\nLe versioni disponibili sono le seguenti:\nIl successore.\nIl successore di ICH8 \u00e8, banalmente, l'ICH9 presentato a met\u00e0 2007 abbinato al chipset Bearlake, successore dell'i965 Broadwater."}
{"id": "1279211", "revid": "767487", "url": "https://it.wikipedia.org/wiki?curid=1279211", "title": "Brixlegg", "text": "Brixlegg \u00e8 un comune austriaco di 2 900 abitanti nel distretto di Kufstein, in Tirolo; ha lo status di comune mercato (\"Marktgemeinde\")."}
{"id": "1279212", "revid": "309289", "url": "https://it.wikipedia.org/wiki?curid=1279212", "title": "Suzun", "text": "Suzun \u00e8 una cittadina della Russia siberiana sudoccidentale, capoluogo del \"rajon\" Suzunskij; \u00e8 situata sul fiume Ni\u017enij Suzun, affluente dell'Ob, 217\u00a0km a sudovest del capoluogo Novosibirsk.\nFondata nel 1765 su decreto della zarina Caterina II."}
{"id": "1279214", "revid": "110157", "url": "https://it.wikipedia.org/wiki?curid=1279214", "title": "Kundl", "text": "Kundl \u00e8 un comune austriaco di 4 202 abitanti nel distretto di Kufstein, in Tirolo; ha lo status di comune mercato (\"Marktgemeinde\")."}
{"id": "1279215", "revid": "110157", "url": "https://it.wikipedia.org/wiki?curid=1279215", "title": "Severnoe", "text": "Severnoe (in lingua russa: Ce\u0432\u0435\u0440\u043d\u043e\u0435) \u00e8 una citt\u00e0 situata nella Siberia meridionale, nell'Oblast' di Novosibirsk, in Russia. La citt\u00e0 \u00e8 il capoluogo amministrativo del distretto di Severnyj (in lingua russa Ce\u0432\u0435\u0440\u043d\u044b\u0439 \u0420\u0430\u0439\u043e\u043d, letteralmente Severnyj Rajon)."}
{"id": "1279217", "revid": "110157", "url": "https://it.wikipedia.org/wiki?curid=1279217", "title": "Ordynskoe", "text": "Ordynskoe (in lingua russa Op\u0434\u044b\u043d\u0441\u043a\u043e\u0435) \u00e8 una citt\u00e0 situata nella Siberia meridionale, nell'Oblast' di Novosibirsk, in Russia. La citt\u00e0 \u00e8 il capoluogo amministrativo del distretto \"Ordynskij\"."}
{"id": "1279219", "revid": "767487", "url": "https://it.wikipedia.org/wiki?curid=1279219", "title": "Hohenau an der Raab", "text": "Hohenau an der Raab \u00e8 una frazione di 1 331 abitanti del comune austriaco di Passail, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Passail assieme agli altri comuni soppressi di Arzberg e Neudorf bei Passail."}
{"id": "1279220", "revid": "292162", "url": "https://it.wikipedia.org/wiki?curid=1279220", "title": "Coppa Italia 1965-1966", "text": "La Coppa Italia 1965-1966 fu la 19\u00aa edizione della manifestazione calcistica. Inizi\u00f2 il 29 agosto 1965 e si concluse il 19 maggio 1966. Il trofeo fu vinto dalla , al suo terzo titolo.\nAvvenimenti.\nVenne confermato il formato in vigore dalla stagione precedente: vi partecipano le 18 squadre della Serie A e le 20 della Serie B, che si affrontano in gare di sola andata con la formula dell'eliminazione diretta. Le societ\u00e0 classificatesi ai primi quattro posti della Serie A 1964-1965 furono automaticamente qualificate ai quarti di finale, mentre la finale si gioc\u00f2 in gara unica allo Stadio Olimpico di Roma.\nL'edizione registr\u00f2 il sorprendente cammino del , militante fra i cadetti, che, superato il Messina al primo turno, sconfisse in sequenza tre squadre della massima serie, , e Torino, eliminando poi in semifinale e contro ogni pronostico la , battuta per 2-1 al Comunale di Torino. I calabresi dovettero tuttavia arrendersi in finale alla Fiorentina, che ebbe la meglio per 2-1, con rete decisiva di Bertini su calcio di rigore, nell'ultimo minuto del secondo tempo supplementare."}
{"id": "1279225", "revid": "116564515", "url": "https://it.wikipedia.org/wiki?curid=1279225", "title": "Kufstein", "text": "Kufstein (in dialetto tirolese \"Kufstoa\") \u00e8 un comune austriaco di 18 726 abitanti nel distretto di Kufstein, in Tirolo, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nLa citt\u00e0 di si trova sul fiume Inn ed \u00e8 vicina al confine con la Baviera (Germania). \u00c8 considerato il confine settentrionale del Tirolo storico, che a sud termina nella localit\u00e0 di Borghetto sull'Adige, in Italia; la fortezza di Kufstein . La stazione di Kufstein \u00e8 il capolinea della ferrovia Kufstein-Innsbruck e della ferrovia Rosenheim-Kufstein, sul trafficato asse ferroviario che collega Monaco con Verona.\nQua nacque l'attore e cantante Max Grie\u00dfer."}
{"id": "1279226", "revid": "110157", "url": "https://it.wikipedia.org/wiki?curid=1279226", "title": "Ilztal", "text": "Ilztal \u00e8 un comune austriaco di 2 111 abitanti nel distretto di Weiz, in Stiria. \u00c8 stato creato il 1\u00ba gennaio 1968 dalla fusione dei precedenti comuni di Gro\u00dfpesendorf, Prebensdorf e Wolfgruben bei Gleisdorf e il 1\u00ba gennaio 2015 ha inglobato il comune soppresso di Pre\u00dfguts; capoluogo comunale \u00e8 Prebensdorf."}
{"id": "1279227", "revid": "767487", "url": "https://it.wikipedia.org/wiki?curid=1279227", "title": "Masljanino", "text": "Masljanino (in lingua russa Mac\u043b\u044f\u043d\u0438\u043d\u043e) \u00e8 una citt\u00e0 situata nella Siberia meridionale, nell'Oblast' di Novosibirsk, in Russia. La citt\u00e0 \u00e8 il capoluogo amministrativo del distretto di Masljaninskij (in lingua russa Mac\u043b\u044f\u043d\u0438\u043dc\u043a\u0438\u0439 \u0420\u0430\u0439\u043e\u043d, letteralmente Masljaninskij Rajon)."}
{"id": "1279233", "revid": "274482", "url": "https://it.wikipedia.org/wiki?curid=1279233", "title": "ICH7", "text": "L'ICH7 \u00e8 il southbridge introdotto da Intel insieme ai chipset i945 Lakeport e i955 Glenwood a met\u00e0 2005, come evoluzione del precedente ICH6 che era abbinato all'i915 e all'i925. Nel 2006 \u00e8 stato abbinato anche al chipset mobile Calistoga alla base della piattaforma Centrino Duo Napa, la prima in grado di supportare un processore dual core, il Core Duo Yonah.\nCaratteristiche tecniche.\nL'ICH7 \u00e8 prodotto nel nuovo package \"Micro Ball Grid Array (mBGA) 652\" da 31x31 mm, a differenza di quello 609 usato per i modelli precedenti.\nCome il predecessore, anche l'ICH7 consente ai produttori di schede madri di integrare fino a 8 porte USB 2.0, ma il supporto allo standard PATA \u00e8 stato limitato ad un unico canale di tipo UltraATA 100 con supporto RAID alle modalit\u00e0 \"0\", \"1\" e, per la prima volta, \"5\", oltre alla cosiddetta \"modalit\u00e0 Intel Matrix\"; ad essere precisi, la modalit\u00e0 RAID \"5\" era fornita via software e richiedeva quindi un certo lavoro da parte della CPU (proprio per questo motivo Intel consigliava l'utilizzo di tale modalit\u00e0 in abbinamento a processori dual core) per gestire i calcoli XOR necessari per la creazione dei dati di parit\u00e0. Per controbilanciare il limite di un solo canale PATA, \u00e8 stato migliorato il supporto dell'interfaccia SATA. ICH7 offriva ancora 4 porte SATA, ma queste erano del tipo SATA-300 (sempre dotate di supporto al NCQ), teoricamente in grado di offrire una ampiezza di banda doppia per ciascuna periferica collegata.\nLo standard audio integrato era rimasto l'Intel High Definition Audio, chiamato da Intel con il nome in codice Azalia. La qualit\u00e0 era nettamente migliore rispetto a quella dello standard AC '97 e quindi anche un sistema con audio integrato poteva svolgere le funzioni di un impianto home theater. Per quanto riguarda la scheda di rete, ancora una volta il supporto era offerto attraverso lo standard PCI Express.\nLa comunicazione tra Northbridge e Southbridge \u00e8 rimasta invece la cosiddetta Direct Media Interface da 1 GB/s (nei chipset attuali \u00e8 di ben 2 GB/s) basata sul bus PCI Express, e introdotta da Intel con il predecessore dell'ICH7, l'ICH6.\nLe versioni disponibili sono le seguenti:\nICH7 anche per la variante G31 di Bearlake.\nA fine gennaio 2007 venne annunciato che la variante \"G31\" del chipset Bearlake sarebbe stata abbinata all'ICH7 invece che all'ICH9 utilizzato da tutti gli altri modelli della stessa famiglia. Il G31 \u00e8 una versione ancor pi\u00f9 semplificata del G33, e l'integrazione del pi\u00f9 semplice ICH7 consente la produzione di schede madri molto economiche.\nL'ICH7 viene utilizzato anche nella variante pi\u00f9 economica della famiglia di chipset Eaglelake (che nelle altre varianti utilizza invece l'ICH10) e prende il nome di G41.\nIl successore.\nIl successore di ICH7 \u00e8, banalmente, l'ICH8 presentato a met\u00e0 2006 abbinato al chipset i965 Broadwater, successore dell'i945 Lakeport."}
{"id": "1279234", "revid": "75775", "url": "https://it.wikipedia.org/wiki?curid=1279234", "title": "Mesone K", "text": ""}
{"id": "1279235", "revid": "1776051", "url": "https://it.wikipedia.org/wiki?curid=1279235", "title": "Koglhof", "text": "Koglhof \u00e8 una frazione di 1 103 abitanti del comune austriaco di Birkfeld, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Birkfeld assieme agli altri comuni soppressi di Gschaid bei Birkfeld, Haslau bei Birkfeld e Waisenegg."}
{"id": "1279236", "revid": "78273", "url": "https://it.wikipedia.org/wiki?curid=1279236", "title": "Nikolai Cherkasov", "text": ""}
{"id": "1279238", "revid": "767487", "url": "https://it.wikipedia.org/wiki?curid=1279238", "title": "W\u00f6rgl", "text": "W\u00f6rgl (in italiano: Vergli) \u00e8 un comune austriaco di 13 311 abitanti nel distretto di Kufstein, in Tirolo; ha lo status di citt\u00e0 (\"Stadtgemeinde\"). \u00c8 stato istituito il 1\u00ba gennaio 1911 con la fusione dei comuni soppressi di W\u00f6rgl-Kufstein e W\u00f6rgl-Rattenberg."}
{"id": "1279239", "revid": "110157", "url": "https://it.wikipedia.org/wiki?curid=1279239", "title": "Wattenscheid (Bochum)", "text": "Wattenscheid \u00e8 un distretto urbano di Bochum, citt\u00e0 tedesca in Renania Settentrionale-Vestfalia, nel distretto governativo di Arnsberg.\nHa una superficie di 23,9 km\u00b2 e una popolazione di circa abitanti.\nVi hanno sede alcune fabbriche rinomate, ad esempio la Steilmann.\nSuddivisione amministrativa.\nIl distretto urbano di Wattenscheid si divide in 9 quartieri (\"Ortsteil\"):\nStoria.\nWattenscheid costitu\u00ec una citt\u00e0 indipendente fino al 1975, quando fu annessa a Bochum, nonostante il parere contrario della cittadinanza.\nSport.\nLa societ\u00e0 calcistica \"SG Wattenscheid 09\", che milit\u00f2 nella \"Bundesliga\" dal 1990 al 1994 e ora gioca nella \"Regionalliga\", nonch\u00e9 la rispettiva squadra femminile, che disput\u00f2 la massima serie del campionato nazionale femminile nel 2007-08, hanno sede a Wattenscheid.\nLa squadra di scacchi \"SV Wattenscheid\" gioca nella prestigiosa \"Schach-Bundesliga\"."}
{"id": "1279242", "revid": "767487", "url": "https://it.wikipedia.org/wiki?curid=1279242", "title": "Ky\u0161tovka", "text": "Ky\u0161tovka (in lingua russa: K\u044b\u0448\u0442\u043e\u0432\u043a\u0430) \u00e8 una citt\u00e0 situata nella Siberia meridionale, nell'Oblast' di Novosibirsk, in Russia. La citt\u00e0 \u00e8 il capoluogo amministrativo del distretto di Ky\u0161tovskij (in lingua russa \u041a\u044b\u0441\u0442\u043e\u0432c\u043a\u0438\u0439 \u0420\u0430\u0439\u043e\u043d, letteralmente Ky\u0161tovskij Rajon)."}
{"id": "1279246", "revid": "110157", "url": "https://it.wikipedia.org/wiki?curid=1279246", "title": "Krottendorf (Weiz)", "text": "Krottendorf \u00e8 una frazione di 2 383 abitanti del comune austriaco di Weiz, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Weiz."}
{"id": "1279249", "revid": "110157", "url": "https://it.wikipedia.org/wiki?curid=1279249", "title": "Kulm bei Weiz", "text": "Kulm bei Weiz \u00e8 una frazione di 486 abitanti del comune austriaco di Pischelsdorf am Kulm, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Pischelsdorf in der Steiermark e Reichendorf per costituire il nuovo comune di Pischelsdorf am Kulm."}
{"id": "1279250", "revid": "110157", "url": "https://it.wikipedia.org/wiki?curid=1279250", "title": "Labuch", "text": "Labuch \u00e8 una frazione di 799 abitanti del comune austriaco di Gleisdorf, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Gleisdorf assieme agli altri comuni soppressi di La\u00dfnitzthal, Nitscha e Ungerdorf."}
{"id": "1279251", "revid": "1549832", "url": "https://it.wikipedia.org/wiki?curid=1279251", "title": "Krasnoz\u00ebrskoe", "text": "Krasnoz\u00ebrskoe (in lingua russa: Kpac\u043d\u043e\u0437\u0451\u0440\u0441\u043a\u043e\u0435) \u00e8 una citt\u00e0 situata nella Siberia meridionale, nell'Oblast' di Novosibirsk, in Russia. La citt\u00e0 \u00e8 il capoluogo amministrativo del distretto di Krasnoz\u0451rskij (in lingua russa Kpac\u043d\u043e\u0437\u0451pc\u043a\u0438\u0439 \u0420\u0430\u0439\u043e\u043d, letteralmente Krasnoz\u0451rskij Rajon)."}
{"id": "1279252", "revid": "599013", "url": "https://it.wikipedia.org/wiki?curid=1279252", "title": "Maurizio Checcucci", "text": "Ai Campionati europei del 2010 a Barcellona ha conquistato la medaglia d'argento come membro della staffetta 4\u00d7100 metri che ha battuto il record italiano di specialit\u00e0 dopo 27 anni, fissandolo a 38\"17.\nCampionati nazionali.\n1999\nAltre competizioni internazionali.\n2010"}
{"id": "1279254", "revid": "110157", "url": "https://it.wikipedia.org/wiki?curid=1279254", "title": "Ko\u010dki", "text": "Ko\u010dki (in lingua russa: Ko\u0447\u043a\u0438) \u00e8 una citt\u00e0 situata nella Siberia sudoccidentale, nell'Oblast' di Novosibirsk, in Russia, capoluogo amministrativo del distretto Ko\u010dkovskij."}
{"id": "1279255", "revid": "1446238", "url": "https://it.wikipedia.org/wiki?curid=1279255", "title": "Triciclo", "text": "Per triciclo, dal punto di vista tecnico, si intende un veicolo, solitamente di piccole dimensioni, a tre ruote, indipendentemente dalla loro disposizione, in quanto esse possono essere due davanti ed una dietro o viceversa.\nStoria.\nSe oggigiorno il termine viene pi\u00f9 facilmente associato all'idea del primo mezzo di trasporto dell'infanzia e anche i primi esempi storici di triciclo del XIX secolo erano spinti da propulsione umana, bisogna tenere presente che anche i primissimi esempi di automobile della storia erano di fatto dei tricicli, basti pensare ad uno su tutti: il triciclo Benz Patent Motorwagen del 1886, considerato universalmente la prima vera automobile.\nMa anche altri esperimenti dell'epoca prevedevano un'architettura a tre ruote. Per esempio, le varie De Dion-Bouton e Serpollet, pur non essendo classificabili come automobili in quanto utilizzavano un motore a vapore, avevano presentato alcuni modelli strutturati proprio in tale maniera.\nDopo l'esplosione commerciale delle automobili a quattro ruote, la produzione di tricicli rimase un po' arenata, per riprendere all'inizio degli anni dieci grazie a modelli a tre ruote prodotti dall'inglese Morgan, i quali, grazie a successive evoluzioni, giunsero fino a met\u00e0 anni trenta.\nIl dopoguerra vide un fiorire di vetturette a tre ruote, molto semplici ed economiche, atte quindi a ricominciare il processo di motorizzazione dei Paesi coinvolti nel precedente conflitto e quindi economicamente molto provati. Famose in questo periodo furono vetturette come quella prodotta dalla Messerschmitt AG e la Bond Cars, tipici tricicli dell'epoca.\nNegli anni settanta, gran parte del mercato dei tricicli era in mano agli inglesi che, grazie ai loro tricicli della Reliant, riscossero un buon successo ed arrivarono fino alla fine degli anni novanta, allo stesso tempo lo studio dei tricicli interessava anche l'ambito motociclistico (scooter), infatti la Piaggio nel 1973 e nel 1984 studia dei modelli a tre ruote, prima una versione a due ruote posteriori, poi una a due ruote anteriori.\nAttualmente.\nTra i tricicli motorizzati ancora di uso comune devono essere citati ad esempio l'Ape Piaggio, veicolo leggero da trasporto, sulla cui falsariga vengono prodotti, soprattutto nei paesi asiatici, mezzi utilizzati anche nel trasporto pubblico, come i Tuk-tuk classici taxi tailandesi. Esistono poi delle potenti motociclette a tre ruote, dette \"trike\" (termine derivato per estensione da \"bike\", per indicare la moto a tre ruote), quasi tutte in stile custom, spesso portato agli estremi, prodotte in piccole quantit\u00e0 da esperti artigiani.\nTuttavia all'inizio del terzo millennio sono aumentati il numero di mezzi a tre ruote, come nel caso del Piaggio MP3 e del Campagna T-Rex.\nPer quanto riguarda i tricicli a propulsione umana, sono da ricordare anche quelli che consentono a persone diversamente abili e con problemi motori agli arti inferiori di effettuare competizioni sportive: le Handbike.\nIl tripattino \u00e8 una combinazione tra un monopattino ed un triciclo, che permette di avanzare mediante l'uso dei muscoli delle gambe.\nInfine esistono i Trike, termine che identifica i tricicli a pedali pi\u00f9 moderni e ricercati."}
{"id": "1279256", "revid": "38275", "url": "https://it.wikipedia.org/wiki?curid=1279256", "title": "Campagna del 1805", "text": ""}
{"id": "1279257", "revid": "124500971", "url": "https://it.wikipedia.org/wiki?curid=1279257", "title": "Elena Romagnolo", "text": "In carriera ha vinto 7 titoli italiani assoluti in 5 specialit\u00e0 diverse.\n\u00c8 stata finalista in due edizioni delle Olimpiadi: Pechino 2008 (3000 m siepi) e Londra 2012 (5000 m); inoltre ha vinto cinque medaglie in tre diverse competizioni: un argento ai Mondiali militari di corsa campestre, un oro ed un argento nella Coppa Europa dei 10000 metri, un argento ed un bronzo ai Giochi del Mediterraneo.\nDetiene il record nazionale dei 3000 metri siepi.\nBiografia.\nGli inizi e l'esordio agli assoluti con la prima medaglia.\nEsordio agli assoluti, sia indoor che outdoor, nel 2002: batteria sugli 800 m al coperto e medaglia di bronzo all'aperto con la staffetta 4x400 m.\n2003-2005: primo titolo italiano assoluto.\nL'anno dopo, 2003, giunge sesta sui 1500 m agli assoluti indoor, mentre diventa vicecampionessa in staffetta con la 4x400 m all'aperto.\nNel 2004, entrambe le volte sui 1500 m agli assoluti, vince l'argento indoor e finisce quarta all'aperto.\nL'anno seguente, 2005, ottiene il quarto posto nei 1500 m agli assoluti indoor e vince il suo primo titolo assoluto sui 3000 m siepi.\nNel 2006 entra a far parte del Centro sportivo olimpico dell'Esercito.\n2006-2008: argento ai mondiali militari di corsa campestre, esordio con la Nazionale assoluta e tris di titoli assoluti sui 3000 metri siepi.\nNel 2006 arriva quarta sia nei 3000 m agli assoluti indoor (era iscritta anche sui 1500 m, ma non ha gareggiato) che agli assoluti di corsa campestre; agli assoluti di Torino vince il secondo titolo di fila sui 3000 m siepi (pur tra le partecipanti nei 1500 m, non gareggia).\nDue prime volte nel 2006 in ambito internazionale: prima manifestazione seniores per lei che partecipa ai Mondiali militari di corsa campestre in Tunisia a Tunisi terminando all'ottavo posto e vincendo la medaglia d'argento nella classifica a squadre; esordio con la Nazionale assoluta agli Europei svedesi a G\u00f6teborg (uscendo in semifinale sui 3000 m siepi) e poi gareggia anche agli Europei di corsa campestre tenutisi in Italia a San Giorgio su Legnano (trentatreesima e sesta nella classifica a squadre).\nPoker di medaglie agli assoluti nel 2007: argento agli indoor sui 3000 m (era iscritta sui 1500 m, ma non ha gareggiato), bronzo sia nella corsa campestre che nei 1500 agli outdoor ed terzo oro di fila sui 3000 m siepi.\nDue manifestazioni internazionali di corsa campestre nello stesso anno: ventisettesima ai Mondiali di Mombasa in Kenya, trentaduesima classificata e sesta di squadra agli Europei spagnoli a Toro.\nNei 3000 m siepi ha ottenuto la vittoria nella First League di Coppa Europa svoltasi a Milano nel 2007, facendo registrare anche il nuovo record italiano, che verr\u00e0 nuovamente limato nel maggio e poi ancora nel luglio 2008 prima a Neerpelt (Belgio) e poi ad Atene (Grecia) nel corso di due gare internazionali che la vedranno posizionarsi rispettivamente al 6\u00ba e al 7\u00ba posto al mondo.\nNel 2007 ha anche partecipato ai Mondiali di Osaka in Giappone, dove ha concluso la finale all'11\u00ba posto. L'anno seguente, in Cina a Pechino, prende parte alla sua prima Olimpiade: nella semifinale ritocca il record italiano (9'27\"48). Due giorni dopo si classifica all'11\u00ba posto nella gara di finale. Settima sui 3000 m siepi a Praga in Repubblica Ceca in Coppa Europa.\nTris di medaglie agli assoluti nel 2008: argento sia nella corsa campestre che nei 3000 m indoor (era iscritta sui 1500 m, ma non ha gareggiato), oro sui 5000 m all'aperto (era tra le partecipanti nei 3000 m siepi, ma non ha gareggiato).\nDue competizioni internazionali di corsa campestre nel medesimo anno: trentaduesima ai Mondiali di Edimburgo in Scozia e poi decima classificata e sesta di squadra agli Europei in Belgio a Bruxelles. Quarta sui 3000 m siepi in Francia ad Annecy in Coppa Europa.\n2009-2010: doppietta di titoli assoluti ed argento ai Giochi del Mediterraneo.\nDoppietta di titoli assoluti nel 2009: 3000 m indoor e 1500 m outdoor; inoltre agli assoluti di corsa campestre era tra le partecipanti, ma non ha gareggiato; cos\u00ec come era iscritta anche sui 5000 m agli assoluti di Milano, ma non ha gareggiato.\nFuori in batteria sui 3000 m agli Europei indoor italiani di Torino; argento sui 5000 m ai XVI Giochi del Mediterraneo, sempre in Italia, a Pescara; tredicesima nell'individuale e quinta nella classifica a squadre agli Europei di corsa campestre a Dublino in Irlanda. Nello stesso anno corre ai Mondiali tedeschi di Berlino sui 3000 m siepi, dove per\u00f2 non conquista la finale.\nOro agli assoluti di corsa campestre ed argento nei 1500 m agli assoluti nel 2010, inoltre era iscritta sui 3000 m agli assoluti indoor, ma non ha gareggiato.\nVentiquattresima classificata ai Mondiali di corsa campestre a Bydgoszcz in Polonia. Agli Europei di Barcellona in Spagna ottiene un buon quinto posto con il tempo di 15'14\"40. Sesta sui 3000 m siepi a Bergen in Norvegia all'Europeo per nazioni.\n2011-2013: oro ed argento in Coppa Europa 10000 metri, olimpiadi londinesi, bronzo ai Giochi del Mediterraneo.\n\u00c8 stata assente agli assoluti indoor sia nel 2011 che nel 2012; argento agli assoluti 2011 sui 5000 m e quarta nella corsa campestre del 2012 anno in cui pur essendo tra le partecipanti agli assoluti sia nei 1500 che sui 5000 m, non ha gareggiato in entrambe.\n2011, cinquantunesimo posto individuale e quattordicesimo di squadra ai Mondiali di corsa campestre in Spagna a Punta Umbr\u00eda; ad Oslo in Norvegia giunge nona nella Coppa Europa dei 10000 m e vince l'oro nella classifica a squadre.\n2012, decima in Coppa Europa dei 10000 m ed argento nella classifica a squadre a Bilbao in Spagna.\nNel 2012 partecipa agli Europei di Helsinki in Finlandia, dove si classifica ottava nei 10000 m e nona nei 5000 m. Al Golden Gala di Roma corre i 5000 m in 15'19\"78, e ottiene il minimo olimpico A che le permette di partecipare alle Olimpiadi di Londra. A Londra conquista la finale con il tempo di 15'06\"30, suo primato personale; in finale si classifica quindicesima.\nEra iscritta sui 3000 m agli assoluti indoor nel 2013, ma non ha gareggiato cos\u00ec come anche \u00e8 successo agli assoluti di corsa campestre. Invece agli assoluti non \u00e8 partita sui 1500 m, mentre \u00e8 stata vicecampionessa nei 5000 m.\nTrentaquattresima individuale e quarta di squadra agli Europei di corsa campestre in Serbia a Belgrado. Medaglia di bronzo ai XVII Giochi del Mediterraneo a Mersin in Turchia. Quinta sui 5000 m all'Europeo per nazioni di Gateshead in Gran Bretagna.\n2014-2015: assenza agli assoluti ed europei di corsa campestre.\n\u00c8 stata assente agli assoluti del 2014 (sia indoor che outdoor) ed a quelli indoor del 2015.\nSedicesima individuale e quinta di squadra agli Europei di corsa campestre a Samokov in Bulgaria nel 2014."}
{"id": "1279258", "revid": "1632387", "url": "https://it.wikipedia.org/wiki?curid=1279258", "title": "Jane's Addiction (album)", "text": "Jane's Addiction \u00e8 il primo album del gruppo alternative rock Jane's Addiction, pubblicato nel 1987 dalla Triple X Records per la Warner Bros. \u00c8 stato registrato live al Roxy e al The Edge di Los Angeles, missato ai Music Grinder Studios e prodotto dai Jane's Addiction. Le tracce 3 e 7 verranno ripubblicate in versione da studio nel primo album di studio del gruppo, \"Nothing's Shocking\" del 1988.\nL'album contiene due cover: \"Rock &amp; Roll\", dei Velvet Underground, e \"Sympathy for the Devil\" dei Rolling Stones, qui rititolata \"Sympathy\"."}
{"id": "1279259", "revid": "110157", "url": "https://it.wikipedia.org/wiki?curid=1279259", "title": "Coppa Italia 1966-1967", "text": "La Coppa Italia 1966-1967 fu la 20\u00aa edizione della manifestazione calcistica. Inizi\u00f2 il 3 settembre 1966 e si concluse il 14 giugno 1967. Il trofeo fu vinto dal , al suo primo titolo. In questa edizione ci fu la sorpresa Padova che elimin\u00f2 Venezia (al primo turno 2-1), Palermo (al secondo turno 3-2), Varese (al terzo turno 3-0), Napoli (ai quarti di finale 2-1), Inter (in semifinale 3-2), arriv\u00f2 fino in finale ma perse 1-0 con il Milan."}
{"id": "1279260", "revid": "767487", "url": "https://it.wikipedia.org/wiki?curid=1279260", "title": "Ko\u010den\u00ebvo", "text": "Ko\u010den\u00ebvo (in lingua russa: \u041a\u043e\u0447\u0435\u043d\u0451\u0432\u043e) \u00e8 una citt\u00e0 della Russia siberiana sudoccidentale, nell'Oblast' di Novosibirsk. La citt\u00e0 \u00e8 il capoluogo amministrativo del distretto Ko\u010den\u00ebvskij."}
{"id": "1279261", "revid": "1543377", "url": "https://it.wikipedia.org/wiki?curid=1279261", "title": "Lago Moo", "text": "Il lago Moo \u00e8 un piccolo bacino lacustre di origine glaciale situato nel tratto piacentino dell'Appennino Ligure in un altopiano in comune di Ferriere, in provincia di Piacenza a 1110 . Di formazione da sbarramento glaciale si trova in avanzato stato di riempimento.\nCaratteristiche.\nIl lago vero e proprio \u00e8 limitato a poche decine di metri quadrati di superficie, mentre una vasta area circostante di alcune migliaia di metri quadrati risulta paludosa e ricoperta da vegetazione erbosa tipica delle medie quote appenniniche.\nIl nome del lago viene comunemente esteso come riferimento all'altopiano caratteristico che funge anche da bacino di raccolta delle precipitazioni, provenienti dai crinali dei monti che creano una suggestiva corona attorno al luogo.\nLa localit\u00e0 \u00e8 raggiungibile tramite la ex strada statale 654 di Val Nure, proseguendo dall'abitato di Ferriere verso la frazione di Canadello, dove inizia un ampio sentiero, lungo circa 4\u00a0km e non percorribile con mezzi a motore. Le pendenze e la difficolt\u00e0 modesta ne fanno un ottimo itinerario escursionistico per famiglie.\nNel mese di luglio il comune di Ferriere e la locale pro loco organizzano la Festinquota, un raduno campestre in tenda che vede la partecipazione di migliaia di persone dalle province limitrofe. \nIl comportamento di alcuni partecipanti ha obbligato le forze dell'ordine a vietare l'accensione di fuochi in aree boschive o in zone pericolose, permettendo l'utilizzo di poche aree predisposte all'uso collettivo."}
{"id": "1279262", "revid": "56620", "url": "https://it.wikipedia.org/wiki?curid=1279262", "title": "Omicidio di JonBen\u00e9t Ramsey", "text": "L'omicidio di JonBen\u00e9t Ramsey \u00e8 un delitto irrisolto - avvenuto il giorno di Natale del 1996 - nel quale una bambina, di sei anni, venne trovata morta nella cantina di casa a Boulder, in Colorado; inizialmente vennero sospettati gli stessi genitori e il fratello, ma non \u00e8 mai stato trovato il colpevole. Il caso attir\u00f2 a lungo l'attenzione dei massmedia; inoltre, da parte dei familiari della vittima e non solo, sono state intentate diverse cause per diffamazione contro gli organi d'informazione.\nL'omicidio.\nJonBen\u00e9t Ramsey nacque ad Atlanta in Georgia il 6 agosto 1990 e quando aveva nove mesi la sua famiglia si trasfer\u00ec a Boulder nel Colorado. Il padre John Bennett Ramsey era un ricco uomo d'affari di successo e la madre si chiamava Patricia Ann \"Patsy\" Paugh e fu una ex reginetta di bellezza da giovane, facendo partecipare la figlia ad analoghi concorsi di bellezza, vincendone anche alcuni. L'ultimo al quale partecip\u00f2 risaliva al 22 dicembre 1996, tre giorni prima che morisse. La vittima venne ritrovata nella cantina di casa, quasi otto ore dopo la denuncia di scomparsa. Sul corpo c'erano fratture e segni di molestie sessuali; la bimba era stata colpita alla testa e poi strangolata.\nLa sera di Natale del 1996 la famiglia Ramsey torn\u00f2 a casa verso le 22:00 e i bambini vennero messi a letto mentre i genitori preparavano i bagagli in vista della partenza programmata per il giorno successivo. In seguito, alcuni vicini testimonieranno di aver sentito l'urlo di un bambino la notte tra il 25 e il 26, ma i familiari dichiareranno di non aver notato nulla di strano che suggerisse la presenza di un intruso in casa. La madre dichiarer\u00e0 di aver avuto certezza della sparizione della figlia la mattina del 26 dicembre quando, attorno alle 5:30 del mattino rinvenne sulle scale di servizio che conducevano alla cucina, la lettera lasciata dai rapitori che chiedevano il pagamento di 118000 $ per il rilascio della bambina. In seguito fu accertato che i fogli della lettera provenivano da un quaderno appartenente alla stessa madre. La lettera del riscatto conteneva il seguente testo:\nAlle 5:52 la madre chiam\u00f2 il 911 per denunciare il rapimento. Gli inquirenti appurarono che la somma richiesta dai presunti rapitori ammontava all'esatto valore di un bonus che John Ramsey aveva ricevuto quale gratifica natalizia dall'azienda di cui era presidente. Nonostante la lettera imponesse ai familiari di non avvisare nessuno, la madre telefon\u00f2 immediatamente alla polizia, a parenti e amici. La polizia locale condusse una ricerca sommaria all'interno e all'esterno della casa, senza trovare segni evidenti di intrusione o di effrazione. Il padre prese accordi per prelevare il denaro.\nAttorno alle ore 13:00 circa, il detective della polizia di Boulder Linda Arndt chiese a Fleet White, un amico dei Ramsey, di accompagnare John Ramsey a ispezionare la casa per controllare se ci fosse \"qualcosa di insolito\". John Ramsey e due dei suoi amici iniziarono la ricerca nel seminterrato, dove Ramsey ritrov\u00f2 il corpo della figlia. Nel palmo della sua mano sinistra era stato disegnato un cuoricino usando un pennarello rosso (non \u00e8 mai stato appurato se quel disegno fosse stato fatto dall'assassino). Del nastro adesivo le copriva la bocca (in sede di autopsia fu rilevato che era stato con ogni probabilit\u00e0 posizionato post-mortem). Il collo e i polsi erano legati con una corda di nylon, stranamente lasciata molto allentata. Il manico rotto di un pennello lungo 10\u00a0cm appartenente a Patsy Ramsey era stato usato per avvolgervi attorno un capo della corda di nylon per formare una garrota.\nIn preda al panico, John Ramsey rimosse il nastro adesivo dalla bocca della figlia e trasport\u00f2 immediatamente il corpo al piano superiore, dove nonostante l'evidente rigor mortis fu fatto un tentativo di rianimazione. Uno dei detective spost\u00f2 ancora il corpo, poggiandolo sul pavimento. John lo copr\u00ec con una coperta. Solo alle 13:50 la casa fu dichiarata scena del crimine e posta sotto sequestro. Alle ore 20:00 il medico legale effettu\u00f2 un primo esame sul posto e alle 20:45 il corpo fu portato all'obitorio. L'autopsia venne svolta il giorno successivo. Il rinvenimento avvenne quasi otto ore dopo la denuncia di scomparsa. Molti criticano l'indagine sostenendo che i funzionari avevano permesso un andirivieni di familiari e amici sulla scena del delitto, cancellando e alterando le prove e che non avevano tentato di raccoglierle prima e dopo il rinvenimento del corpo di JonBen\u00e9t, forse perch\u00e9 i loro sospetti erano stati immediatamente rivolti ai Ramsey. Alcuni titolari di questa inchiesta iniziarono a riferire tali sospetti ai media locali, che il 1\u00ba gennaio riportavano la notizia che il procuratore distrettuale pensava di non sbagliare quando evidenziava il fatto che il corpo della bimba fosse stato ritrovato in casa sua fosse un indizio molto forte.\nGli inquirenti notarono che le lenzuola del letto di JonBen\u00e9t erano bagnate; numerosi testimoni confermarono che la bambina (all'epoca di 6 anni) soffriva di enuresi notturna, disturbo generalmente collegato a una situazione di ansia e/o sofferenza, comprensibile in una bimba che, cos\u00ec piccola, riceveva fortissime pressioni a causa delle ambizioni dei genitori. Emersero inoltre indiscrezioni - mai del tutto verificate - in merito a una forte depressione che avrebbe colpito Patsy Ramsey, a causa del cancro per il quale si stava curando e dei disturbi connessi. La scena del crimine appariva quantomeno singolare, posto che in casa non era stato rubato nulla e non furono rivelati segni di scasso su porte o finestre, circostanze che indussero a ritenere molto probabile che il responsabile dell'omicidio dovesse essere ricercato tra i familiari della bambina. Lo scantinato dove fu rinvenuto il cadavere era un locale pressoch\u00e9 in disuso \nI risultati dell'autopsia rivelarono che JonBen\u00e9t era morta per strangolamento e che presentava una massiccia frattura del cranio di circa 20\u00a0cm, causata da un corpo contundente smussato (non c'era lacerazione cutanea). La garrota con cui la bambina era stata strangolata era stata ricavata da un pezzo di corda tweed avvolta attorno al manico rotto di un pennello appartenente alla madre e lo strangolamento era avvenuto da dietro, come se l'assassino non avesse voluto guardare in faccia la vittima, Inoltre furono trovate delle abrasioni alla parte posteriore del dorso e alle gambe, che vennero attribuite al trascinamento del corpo. Il nastro adesivo con cui la bambina era stata imbavagliata appariva intonso, suggerendo che fosse stato applicato dopo la morte, dal momento che non vi erano tracce di saliva che lasciassero supporre il tentativo della vittima di strapparselo via e comunque tale reperto era stato manomesso dai primi soccorritori che, non appena rinvenuto il cadavere, l'avevano rimosso. La corda con cui i polsi della vittima erano stati legati era stata stretta approssimativamente e lasciando abbastanza spazio alle braccia per muoversi liberamente. Inoltre, non c'era alcuna prova di stupro \"convenzionale\", anche se la violenza sessuale non poteva essere esclusa poich\u00e9 vi erano segni ambigui che avrebbero potuto essere stati provocati anche da manovre di pulizia effettuate in modo rude, dopo che la bambina aveva bagnato il letto per l'ennesima volta.\nLa causa ufficiale della morte era avvenuta per asfissia causata dallo strangolamento e associata a un trauma cranico cerebrale. Le setole del pennello vennero ritrovate in una vasca in cui Patsy Ramsey teneva degli strumenti per dipingere, ma la parte bassa dello strumento non fu mai rinvenuta, nonostante la ricerca in tutta la casa dalle forze dell'ordine nei giorni successivi al delitto. Gli esperti confermarono che la costruzione della garrota aveva richiesto conoscenze specifiche sulla formazione dei nodi. L'autopsia rivel\u00f2 inoltre che JonBen\u00e9t aveva mangiato ananas una o due ore prima di essere uccisa, anche se i genitori sostennero che la bambina era gi\u00e0 addormentata quando la famiglia aveva fatto ritorno a casa attorno alle 22:00 e che durante la cena cui avevano partecipato non erano stati serviti piatti a base di ananas.\nFoto della casa, scattate il giorno in cui fu ritrovato il corpo di JonBen\u00e9t, mostrano sul tavolo della cucina una ciotola contenente ananas con dentro un cucchiaio, sul quale la polizia afferm\u00f2 di avere rilevato le impronte di Burke, il fratello all'epoca di nove anni, e di Patsy. Tuttavia sia Patsy che John dissero di non ricordarsi di aver messo la ciotola sul tavolo, n\u00e9 di avere dato da mangiare dell'ananas a JonBen\u00e9t; inoltre sostennero fermamente che Burke aveva dormito tutto il tempo, svegliandosi diverse ore dopo l'arrivo della polizia. Alcune fonti riferirono che non vi erano impronte nei terreni innevati circostanti la casa, ma alcuni giornalisti scoprirono che la neve intorno alle porte della casa era stata spazzata via ed in ogni caso tale elemento si sarebbe rivelato di scarsa utilit\u00e0, posto l'arrivo a casa Ramsey, fin dalle prime ore del mattino, di numerosi amici e parenti, che si erano mossi in casa e nelle immediate vicinanze. La polizia non riport\u00f2 segni di effrazione, anche se una finestra del seminterrato, rotta prima di Natale, non era stata sistemata n\u00e9 protetta e alcune porte erano aperte, circostanze che vennero diffuse solo un anno dopo.\nI funerali di JonBen\u00e9t Ramsey si svolsero il 31 dicembre, presso la Peachtree Presbyterian Church ad Atlanta.\nLe indagini.\nIl 1\u00ba gennaio 1997, John e Patsy Ramsey concessero un'intervista esclusiva alla CNN. Durante la trasmissione, Patsy disse davanti agli spettatori e alle telecamere: \u00abC'\u00e8 un assassino a piede libero, non so chi sia, non so se \u00e8 un lui o una lei, ma vorrei dire ai miei amici che risiedono a Boulder di tenersi ben stretti i loro bambini\u00bb. Ma il giorno dopo, il sindaco di Boulder Leslie Durgin, tenne una conferenza stampa per respingere l'affermazione di Patsy Ramsey, dicendo: \u00abLa gente a Boulder non ha alcun motivo di temere che ci sia qualcuno che si aggiri per le strade in cerca di bambini da uccidere, come invece hanno affermato alcune persone, Boulder \u00e8 sicura, \u00e8 sempre stata una comunit\u00e0 sicura e continua a essere una comunit\u00e0 sicura\u00bb.\nIl 13 ottobre 1999 il grand jury ritenne di avere prove a sufficienza per incriminare qualcuno, tuttavia il Procuratore Distrettuale di Boulder Alex Hunter, non firm\u00f2 il mandato di arresto e gli atti vennero secretati. Il 31 agosto 2000, Patsy Ramsey si sfog\u00f2 pubblicamente contro il Procuratore Distrettuale Alex Hunter gridandogli: \u00abSe pensa che sia stata io, facciamo subito il processo e facciamola finita\u00bb. Nel dicembre del 2003 gli investigatori forensi raccolsero da un campione di sangue misto trovato sulla biancheria intima di JonBen\u00e9t abbastanza materiale da poter creare un profilo DNA.\nTale profilo appartiene a un individuo caucasico sconosciuto di sesso maschile. \u00c8 stato inserito all'interno del Combined DNA Index System (CODIS), un database dell'FBI contenente pi\u00f9 di 1,6 milioni di profili di DNA, soprattutto di criminali condannati; il campione non ha ancora trovato una corrispondenza. Successive indagini evidenziarono che nei mesi precedenti vi erano stati pi\u00f9 di 100 furti con scasso nel quartiere dove risiedevano i Ramsey e che 38 criminali sessuali registrati vivevano entro due miglia (3\u00a0km) di raggio dalla casa, un'area che comprende met\u00e0 della popolazione della cittadina di Boulder ma che nessuno di questi aveva alcun coinvolgimento nell'omicidio.\nL'ipotesi John Mark Karr.\nIl 15 agosto 2006 il quarantunenne John Mark Karr, insegnante di scuola elementare e padre di tre figli avuti dalla sua seconda ex moglie Lara Knutson, confess\u00f2 sia la violenza sessuale che l'omicidio della bambina durante il processo a suo carico per pornografia infantile a Sonoma County, California. Le autorit\u00e0 lo avevano rintracciato attraverso Internet dopo che egli aveva fatto dozzine di telefonate e inviato circa 400 e-mail sul caso Ramsey a Michael Tracey, professore di giornalismo presso l'Universit\u00e0 del Colorado, usando gli pseudonimi \"D\" e \"Daxis\". Una volta arrestato a Bangkok in Thailandia dalle autorit\u00e0 locali e statunitensi mentre si dirigeva in bicicletta presso la scuola elementare dove insegnava, confess\u00f2 di essere stato presente nel momento in cui la bimba moriva, di averla drogata con dei barbiturici per violentarla e poi di averla strangolata, affermando che si era trattato di un incidente. \u00abAmavo JonBen\u00e9t e la sua morte fu accidentale\u00bb, disse Karr davanti alle telecamere dei giornalisti mentre veniva scortato dalle autorit\u00e0 all'aeroporto di Bangkok.\nQuando gli fu chiesto esplicitamente se fosse innocente, rispose: \"No\". Tuttavia, una volta estradato negli Stati Uniti e sottoposto agli esami dei fluidi corporei, si scopr\u00ec che il DNA di Karr non coincideva con quello trovato sul corpo della vittima. Il 28 agosto 2006, il Procuratore Distrettuale della Contea di Boulder Mary Lacy, annunci\u00f2 che non sarebbe stata presentata alcuna accusa a suo carico per l'omicidio. Karr venne allora trasferito in California per affrontare cinque capi d'accusa per pornografia infantile risalenti al 2001. Agli inizi di dicembre 2002, comunque, i funzionari del Dipartimento della sicurezza interna riferirono che gli investigatori federali stavano continuando a controllare una sua possibile complicit\u00e0 nel delitto ma nessuna prova \u00e8 mai venuta alla luce contro Karr.\nLa seconda ex moglie Lara Knutson e i due fratelli di Karr, Michael e Nate, affermarono che John non poteva essere l'assassino, avendo trascorso le vacanze di Natale del 1996 in loro compagnia. Indizi che lo collegano all'omicidio sono molto circostanziali. Per esempio la grafia di Karr \u00e8 stata giudicata particolarmente affine alla scrittura della richiesta di riscatto, il suo modo di scrivere le lettere E, T e M \u00e8 stato reputato molto raro. Il 7 luglio 2007, Karr fu nuovamente arrestato dalla polizia a Sandy Springs, Georgia, con l'accusa di violenza domestica nei confronti della sua fidanzata ventiduenne Brooke Simmons; in quell'occasione Karr aggred\u00ec anche suo padre Wexford di 86 anni quando questi cerc\u00f2 di chiamare la polizia. Karr ottenne il rilascio pagando una cauzione di 3.000 dollari. Successivamente le accuse contro di lui furono ritirate, perch\u00e9 la sua fidanzata sostenne che si era trattato solo di un banale litigio e davanti ai giornalisti disse: \u00abNon \u00e8 un uomo violento, io non sono una vittima, tutto questo \u00e8 successo solo a causa della sua notoriet\u00e0\u00bb.\nKarr, che evit\u00f2 la galera a patto che frequentasse 24 settimane di counseling sulla violenza domestica, si limit\u00f2 a dire che avrebbe continuato a vivere con suo padre perch\u00e9 gli voleva bene. A seguito di questi avvenimenti, Karr inizi\u00f2 ad assumere nel 2010 ormoni femminili per femminilizzare il proprio corpo e divenire cos\u00ec una donna transgender. Cambi\u00f2 legalmente il suo nome diventando Alexis Valoran Reich. Di lei si sono perse le tracce.\nLa posizione dei Ramsey.\nIl 9 luglio 2008 l'ufficio del procuratore distrettuale di Boulder annunci\u00f2 che, a seguito dei campioni di DNA e delle tecniche di prova di nuova concezione, i membri della famiglia Ramsey non erano pi\u00f9 considerati sospetti nel caso. Una lettera ufficiale di scuse venne consegnata a John Ramsey dal Procuratore Distrettuale della Contea Mary Lacy. Nel gennaio 2009, Stan Garnett, il nuovo procuratore, dichiar\u00f2 di voler guardare il caso con occhi nuovi. Il 2 febbraio 2009 il capo della polizia annunci\u00f2 che Mark Beckner Garnett avrebbe assunto il caso e che la sua squadra avrebbe ripreso a indagare sull'omicidio. \u00abAlcuni casi non vengono mai risolti, ma alcuni s\u00ec\u00bb, ha detto Beckner. \u00abE non si pu\u00f2 rinunciare\u00bb.\nEsperti, media e genitori hanno sostenuto negli anni diverse ipotesi, al limite della speculazione. Per molto tempo la polizia locale sostenne l'ipotesi che la madre della vittima, in un impeto di rabbia dopo che la bimba aveva bagnato nuovamente il letto, l'avesse ferita gravemente la notte stessa e l'avesse poi uccisa per collera o per coprire la lesione originaria. Nel novembre 1997 gli esperti grafologi annunciarono che era stata Patsy Ramsey, molto probabilmente, a scrivere la richiesta di riscatto. Secondo una relazione del Colorado Bureau of Investigation \u00abCi sono indicazioni che l'autore della richiesta di riscatto sia Patricia Ramsey, ma non dimostrano definitivamente questa ipotesi\u00bb.\nUn'altra ipotesi \u00e8 che John Ramsey avesse abusato sessualmente di sua figlia uccidendola per coprire il misfatto. Il figlio Burke, che aveva nove anni al momento della morte di JonBen\u00e9t, entr\u00f2 nell'inchiesta sia come testimone che come presunto assassino e gli fu chiesto di testimoniare in udienza davanti al Grand Jury. Nel 1999 il governatore del Colorado, Bill Owens, chiese ai genitori di JonBen\u00e9t Ramsey di \u00absmettere di nascondersi dietro i loro avvocati, smettere di nascondersi dietro la loro societ\u00e0 di pubbliche relazioni\u00bb. I sospetti della polizia erano concentrati quasi esclusivamente sui membri della famiglia Ramsey, anche se i genitori della bambina non avevano precedenti penali. I Ramseys hanno sempre affermato che il reato era stato commesso da un intruso. Assunsero John E. Douglas, ex capo della Unit\u00e0 di Scienze Comportamentali dell'FBI, per esaminare il caso. Douglas concluse che il crimine era stato molto probabilmente un rapimento andato male, e che non erano coinvolti membri della famiglia Ramsey nell'omicidio. Le sue argomentazioni battevano sui seguenti punti:\nNotando che una grande percentuale di omicidi infantili sono commessi dai genitori e dalla famiglia della vittima, Douglas non incolp\u00f2 gli investigatori per questo abbaglio; tuttavia critic\u00f2 le autorit\u00e0 di Boulder per l'indagine profondamente sbagliata, a partire dal non aver chiuso e preservato la scena del crimine, ulteriormente ostacolata da influenze politiche e il rifiuto di chiedere un aiuto esterno di maggior peso ed esperienza. Fino ad allora la polizia di Boulder aveva in genere gestito uno o due omicidi all'anno e aveva poca esperienza. Douglas concluse che era ormai improbabile che qualcuno potesse risolvere il caso.\nLo scenario pi\u00f9 probabile sulla base delle prove era che JonBen\u00e9t fosse stata uccisa da un giovane inesperto (ad esempio, la probabile penetrazione digitale della vagina della bimba era in linea con gli altri reati a sfondo sessuale perpetrati da giovani animati da una curiosit\u00e0 immatura sull'anatomia femminile), sessualmente ossessionato dalla bimba e/o desideroso di estorcere denaro alla sua famiglia benestante. Douglas respinse le ipotesi che Patsy avesse scritto la richiesta di riscatto, sostenendo che essa era stata scritta prima del delitto. Per sua esperienza affermava che sarebbe praticamente impossibile per chiunque rimanere composto abbastanza da scrivere una lettera dettagliata nel periodo immediatamente successivo a un omicidio. Inoltre, per sostenere la sua ipotesi che la nota \u00e8 stata scritta prima dell'omicidio, Douglas sostenne che essa era farcita da frasi prese in prestito da film come \"Ransom - Il riscatto\" (1996) e \"Speed\" (1994), che, ipotizzava, avrebbero ispirato l'autore del reato.\nLou Smit, un detective esperto che aiut\u00f2 le autorit\u00e0 di Boulder all'inizio del 1997, in origine sospett\u00f2 i genitori, ma dopo aver valutato tutti gli elementi che erano stati raccolti, concluse che un intruso aveva commesso il reato. Douglas apprezz\u00f2 la scoperta di Smit circa le foto dell'autopsia: quella che sembrava essere la prova precedentemente trascurata di una pistola di stordimento usata per bloccare JonBen\u00e9t. Anche se non era pi\u00f9 un investigatore ufficiale del caso, Smit continu\u00f2 a lavorare su di esso fino alla sua morte nel 2010. Stephen Singular, giornalista investigativo e autore del libro \"Presumed Guilty: An Investigation Into the JonBen\u00e9t Ramsey Case, the Media, and the Culture of Pornography\", suggeriva l'esistenza di un collegamento fra l'omicidio e l'industria della pornografia infantile. Facendo riferimento a consultazioni con specialisti di cyber-crimine sostenne che JonBen\u00e9t, a causa della sua esperienza nei concorsi di bellezza, era il prototipo perfetto del bambino che potrebbe essere trascinato nel mondo della pornografia infantile ed era un candidato naturale ad attirare l'attenzione dei pedofili.\nA causa delle prove contraddittorie, il Grand Jury non \u00e8 riuscito a incriminare i Ramsey o chiunque altro per l'omicidio di JonBen\u00e9t. Non molto tempo dopo l'omicidio, i genitori si trasferirono in una nuova casa ad Atlanta. Due dei principali ricercatori coinvolti nel caso si dimisero, uno perch\u00e9 era convinto che l'inchiesta era viziata dal fatto di aver trascurato l'ipotesi intruso, e l'altro perch\u00e9 credeva che l'inchiesta non era riuscita a perseguire con successo i Ramsey. Tuttora gli investigatori stanno cercando di identificare un possibile sospetto.\nPatricia \"Patsy\" Ramsey mor\u00ec di cancro alle ovaie il 24 giugno 2006 all'et\u00e0 di 49 anni ad Atlanta nella casa di suo padre, Donald Ray Paugh e con il marito John Ramsey al suo fianco. Il suo avvocato, L. Lin Wood, disse ai giornalisti che la donna lott\u00f2 per la sua vita fino alla fine, solo per poter vedere l'assassino di sua figlia in manette e aggiunse: \u00abPenso che la gente si ricorder\u00e0 di Patsy come colei che fu falsamente accusata di aver ucciso la propria figlia, quando dovrebbe invece essere ricordata per essere stata una madre incredibilmente amorevole, una moglie meravigliosa e una persona che ha dimostrato un grande coraggio nel combattere una malattia come il cancro\u00bb. I suoi funerali si sono svolti il 29 giugno presso la Roswell United Methodist Church a Roswell. \u00c8 sepolta al cimitero St. James Episcopal di Marietta in Georgia, accanto a sua figlia. C'\u00e8 chi crede ancora oggi che Patsy sia l'unica vera colpevole in tutta questa vicenda. John Ramsey si \u00e8 risposato con Jan Rousseaux il 21 luglio 2011.\nSviluppi successivi.\nIl caso non venne mai risolto. La polizia del Colorado aveva seguito inizialmente la pista (poi rivelatasi sbagliata) della colpevolezza dei genitori della bimba che erano stati poi scagionati. Un'ipotesi investigativa fu anche la possibilit\u00e0 che l'assassino fosse il fratello, geloso delle attenzioni che la sorellina minore riceveva grazie alla sua bellezza. Prove e indizi emersi in un secondo tempo giustificherebbero anche la teoria di un intruso; il tempo perduto seguendo la pista (forse) sbagliata aveva reso poi pi\u00f9 difficile mettersi sulle tracce di un assassino alternativo. I genitori della bambina negli anni successivi all'omicidio hanno partecipato a numerosi talk show dove hanno professato la loro innocenza. Nel 2000 hanno scritto anche un libro dove dichiarano la loro estraneit\u00e0 ai fatti.\nNell'ottobre 2010, il caso \u00e8 stato riaperto a seguito di una nuova indagine condotta da un comitato che comprendeva investigatori sia statali che federali. Il 27 gennaio 2013 venne rivelato che nel 1999 un Gran Jury del Colorado aveva raccolto prove sufficienti per incriminare John e Patricia Ramsey con l'accusa di abuso di minore che avrebbe provocato la morte della bambina: tuttavia, l'allora Procuratore Distrettuale Alex Hunter decise di non firmare l'atto d'accusa, sostenendo che le prove erano insufficienti.\nNel settembre 2013, il giornalista del \"Daily Camera\" Charlie Brennan, assieme al Comitato dei Cronisti per la Libert\u00e0 di Stampa, hanno intentato una causa per costringere il Procuratore Distrettuale Stan Garnett a rendere pubblici gli atti d'accusa del 1999. A met\u00e0 ottobre, il giudice Robert Lowenbach ha stabilito che tali atti devono essere di pubblico dominio. Il 25 ottobre 2013, i documenti del tribunale precedentemente secretati sono stati resi pubblici.\nIn quei documenti, si legge quanto segue: \nI documenti dell'accusa non indicano chi abbia ucciso la piccola JonBen\u00e9t. Gli atti non accusano direttamente i Ramsey di aver ucciso la loro figlia, ma di averla messa consapevolmente in una situazione di pericolo che l'ha portata alla morte. Avrebbero inoltre aiutato o facilitato l'assassino, il quale non \u00e8 mai stato assicurato alla giustizia.\nIn un libro pubblicato nel 2014, l'autore John A. Cameron ha affermato che a uccidere la piccola JonBen\u00e9t sarebbe stato il serial killer Edward Wayne Edwards (Akron, 14 giugno 1933 - Columbus, 7 aprile 2011), arrestato nel 2009 e condannato alla pena capitale nel marzo 2011 per aver ucciso almeno cinque persone tra il 1977 e il 1996. \u00c8 deceduto un mese dopo la sua condanna all'et\u00e0 di 77 anni per cause naturali presso il Corrections Medical Center. Il 10 gennaio 2019 Gary Oliva, pedofilo condannato, scrive dal carcere una lettera a un amico nella quale ammette di aver ucciso JonBen\u00e9t Ramsey, definendo l'omicidio un incidente."}
{"id": "1279265", "revid": "767487", "url": "https://it.wikipedia.org/wiki?curid=1279265", "title": "Episodi de La tata (prima stagione)", "text": "La prima stagione della serie TV La tata \u00e8 andata in onda negli USA tra il 3 novembre 1993 e il 16 maggio 1994.\nIl miliardario e la bambinaia.\nTrama.\nDopo essere stata lasciata e licenziata dal fidanzato Danny Imperiali, Francesca Cacace bussa alla porta del facoltoso produttore di Broadway, Maxwell Sheffield, per vendere cosmetici, ma viene assunta come tata. \nL'uomo ha tre figli: Maggie, quattordicenne insicura con la sindrome del brutto anatroccolo; Brighton, undicenne sarcastico e Grace, di sei anni, in cura dalla psicanalista dopo la morte della madre. L'intraprendente tata riesce a includere i ragazzi ad un ricevimento in casa organizzato dal padre e dalla sua socia in affari, C.C., per i finanziatori del loro nuovo spettacolo. \nIl signor Sheffield \u00e8 inizialmente contrario ma si ricrede dopo aver visto che la presenza dei suoi figli rende la serata un successo. \nLe cose precipitano quando Maxwell scopre Maggie baciare un cameriere e si infuria: Francesca prende le difese della ragazza e viene licenziata. \nBen presto per\u00f2 Maxwell si rende conto di quanto Francesca abbia fatto di buono in poco tempo per i suoi figli e, convinto anche dal fedele maggiordomo Niles, la va a prendere, a casa degli zii Antonio e Assunta, e la riassume.\nSaranno fumosi.\nTrama.\nFrancesca e la sua migliore amica Lalla ricordano i ragazzi che frequentavano nel Bronx. Brighton, affascinato dai racconti delle due amiche, inizia a fumare e viene scoperto da un'insegnante. \nIl piccolo viene punito con una nota e Francesca subito lo redarguisce; quando per\u00f2 Brighton le rivela che ha fumato dopo aver sentito i suoi racconti, Francesca comprende di aver commesso un errore.\nLa tata, temendo di essere licenziata, decide di nascondere la cosa al signor Sheffield ma \u00e8 costretta a rivelargliela quando l'uomo decide di parlare con il preside del figlio.\nFrancesca risolve infine la situazione portando Brighton a conoscere sua zia Yetta, donna molto anziana e accanita fumatrice che vive in un ospizio ed \u00e8 completamente svampita. Brighton, impressionato dalle conseguenze del fumo, scappa a gambe levate.\nLa festa della debuttante.\nTrama.\nL'aristocratica Maureen Wentworth e sua figlia Cindy organizzano un ballo delle debuttanti al quale viene invitata anche Maggie. L'ambiente risulta molto ostile a Francesca e alla stessa Maggie, anche se per ragioni diverse. Per permettersi di partecipare all'evento, entrambe fingono di possedere una personalit\u00e0 diversa dalla propria. La serata, risulter\u00e0 un insuccesso fino a che le due si lasciano andare alla loro vera personalit\u00e0 e conquistano tutti i presenti.\nLa prima cotta.\nTrama.\nNiles, l'inappuntabile maggiordomo di casa Sheffield, influenzato, non pu\u00f2 preparare la cena. Francesca ordina cos\u00ec cinese per lei e i ragazzi. Il ragazzo delle consegne altro non \u00e8 che Eddy, il giovane che Maggie ha baciato alla festa del padre qualche giorno prima. Francesca cerca in ogni modo di convincere il signor Sheffield a far uscire Maggie con il ragazzo, tanto che alla fine \u00e8 costretto ad acconsentire, solo per\u00f2 se anche Francesca sar\u00e0 presente all'appuntamento. L'uscita non \u00e8 tra le pi\u00f9 felici, a causa soprattutto della timidezza della giovane Maggie; Francesca invece si diverte molto, tanto, apparentemente, da conquistare Eddy che le chiede un appuntamento. Il fatto sorprende e rattrista molto la tata che \u00e8 costretta, oltre a rifiutare le avances del giovane, anche a consolare e calmare Maggie. La realt\u00e0, per\u00f2, \u00e8 ben diversa. Il ragazzo, realmente interessato a Maggie, vuole chiedere a Francesca di aiutarlo a fare un provino per uno spettacolo teatrale gestito dal signor Sheffield. \nIntanto Maxwell fa un regalo a C.C.: un cane, che le terr\u00e0 compagnia nelle sue serate di solitudine. Il cane, a cui viene dato il nome di Castagna, fa molta pi\u00f9 amicizia con Francesca che con lei.\nPranzo di nozze.\nFrancesca si \u00e8 ormai ambientata nella routine di casa Sheffield, tanto che la sua presenza infastidisce e ingelosisce C.C. La donna, per legare un po' con i piccoli di casa si fa convincere da Maxwell ed organizza un'uscita allo zoo mentre Francesca \u00e8 alle nozze di una parente. La giornata allo zoo non ha successo, anche perch\u00e9 Maxwell non vi partecipa. Rientrati a casa, la piccola Grace sente sempre di pi\u00f9 la mancanza della tata, tanto che, in un momento di distrazione di C.C., lascia la casa per raggiungere Francesca a casa di zia Assunta. \nLa piccola partecipa cos\u00ec al matrimonio dei parenti della tata e, in seguito, viene raggiunta anche da Maxwell e C.C., molto preoccupati per la sparizione della piccola.\nIl signor Sheffield \u00e8 cos\u00ec costretto, con benevolenza, a riconoscere che Francesca \u00e8 ormai adorata da tutti i suoi figli.\nIl padrone maggiordomo.\nGli ispettori dell'associazione nazionale maggiordomi intendono ispezionare l'operato di Niles, che vuole entrare nell'associazione dopo che un lontano parente ne era stato espulso per uno scandalo sessuale. Nel frattempo, in citt\u00e0 arriva lo zio Giacomo di Francesca, con la sua nuova moglie Marcella. Giacomo \u00e8 un uomo vanitoso e ricco, che ostenta tutto il suo denaro portando zia Assunta a mentire su Francesca. La donna racconta loro che la nipote \u00e8 ricca e sposata al signor Sheffield, un impresario di Broadway. La tata, per aiutare la zia, finge cos\u00ec che Niles sia il signor Sheffield.\nDurante la messa in scena, per\u00f2, arrivano gli ispettori dell'associazione maggiordomi e cos\u00ec, dopo il ritorno del signor Sheffield il padrone di casa \u00e8 costretto a fingersi il maggiordomo.\nLa farsa non viene scoperta dai parenti di Francesca, ma la ragazza decide di dir loro ugualmente la verit\u00e0. I due, inizialmente gongolano, ma poi se ne vanno colpiti da come Assunta difende l'operato della nipote. Gli ispettori, invece, non riescono a farsi ingannare, ma, resisi conto di quanto Niles sia apprezzato dalla famiglia, lo accolgono nell'associazione.\nL'amica immaginaria.\nDa quando \u00e8 morta la madre la piccola Grace ha creato un'amica immaginaria: Gwen. L'amica \u00e8 una bambina dalle dimensioni ridotte che gioca spesso con Grace, rendendola cos\u00ec oggetto di scherno dei fratelli maggiori. Il \"legame\" tra la piccola e Gwen preoccupa non poco Francesca, che decide di parlarne con il signor Sheffield, aggiungendo anche che la presenza di Gwen rende sterile l'intervento della psicoterapeuta con cui Grace \u00e8 in cura. \nMentre fanno merenda, per sbaglio, Francesca morde e quasi ingoia Gwen. I tentativi di rianimare il minuscolo esserino sono inutili e l'amichetta muore tra le mani di Grace. Per la piccola Sheffield il dramma \u00e8 grosso. Francesca, parlando con la psicoterapeuta, capisce che Gwen riempiva il vuoto che la morte della madre ha creato in Grace, la sua morte rappresenta il riempimento del vuoto, colmato da Francesca. L'episodio termina con il funerale di Gwen, sepolta all'interno di un costosissimo paio di stivali di Francesca che verranno recuperati alle tre di notte, dissotterrando la tomba.\nA Natale ogni regalo vale.\nIl Natale si avvicina e Francesca \u00e8 molto entusiasta. L'euforia della donna svanisce, per\u00f2, quando scopre che in casa Sheffield il Natale non viene festeggiato perch\u00e9 Maxwell \u00e8 sempre assente per lavoro.\nLa donna cerca in ogni modo di convincere l'uomo a rinviare il viaggio, ma il suo datore di lavoro \u00e8 convinto di gestire la festa come tutti gli anni: festeggiarlo un giorno prima e incaricare un'impiegata all'acquisto dei doni per i suoi figli. Francesca convince l'uomo di occuparsi in prima persona dei regali dei figli.\nIl Natale viene festeggiato e anche Francesca riceve un regalo, che per\u00f2 la delude terribilmente, anche perch\u00e9 Niles le aveva anticipato che il signor Sheffield per le feste dona assegni con molti zeri e lei aveva fatto dei regali costosi a tutti, che ora non sa come pagare.\nQuando Maxwell viene a sapere della cosa, esce di corsa dall'aeroporto e va a chiedere scusa a Francesca. Per errore, per\u00f2, si siede sopra il regalo che aveva donato alla tata, rompendolo e ferendosi.\nQuesto incidente, per\u00f2, acconsentir\u00e0 agli Sheffield di festeggiare il Natale tutti insieme, al pronto soccorso.\nUn divo a cena.\nMaxwell sta preparando uno spettacolo teatrale insieme a C.C.. Allo spettacolo manca un protagonista, C.C. ingaggia Brock Storm, un divo delle soap opera. \nQuando l'attore si reca a casa Sheffield per parlare del suo ingaggio, Brock si infatua di Francesca e dice a Maxwell che parteciper\u00e0 allo spettacolo se lui gli fisser\u00e0 un appuntamento con la tata. Anche se riluttante, Maxwell \u00e8 costretto ad accettare e Francesca, lusingata, esce con il divo.\nLa serata si riveler\u00e0 una delusione, Brock \u00e8 interessato esclusivamente al sesso, e Francesca blocca ogni rapporto con lui.\nAl rientro a casa Francesca trova il signor Sheffield e Brighton ad attenderla. La tata racconta tutto al suo datore di lavoro. Maxwell le chiede scusa per averla fatta uscire con Storm e le rivela che non lo ingagger\u00e0 pi\u00f9 per lo spettacolo.\nBambinaie vecchie e nuove.\nIn citt\u00e0 arriva Fraulein M\u00fcller, la ex tata tedesca che ha allevato il signor Sheffield. La donna ritiene Francesca troppo appariscente e libertina e inizia a imporre le sue regole ai ragazzi. \nInizialmente Francesca continua a fare il suo lavoro ma poi decide di assecondare le richieste della vecchia tata e diventare una vera e propria bambinaia, con tanto di divisa.\nIl signor Sheffield la blocca subito, rivelandole di averla scelta proprio per la sua diversit\u00e0; Francesca torna cos\u00ec la tata di sempre e chiede gentilmente alla M\u00fcller di andarsene. A questo punto per\u00f2, la fraulein esprime tutta la sua tristezza per la vita solitaria che sta conducendo dopo essere andata in pensione. Francesca si commuove e convince C.C. a far partire la vecchia tata con la madre per una crociera. Fraulein M\u00fcller saluta cos\u00ec Maxwell e Niles, con il quale aveva una relazione segreta.\nRegalo di compleanno.\n\u00c8 il trentesimo compleanno di Francesca e, nonostante sia single e non ricchissima, la ragazza non sembra affatto triste. Per festeggiarlo, zia Assunta le fa un regalo molto particolare: un loculo al cimitero. Seppur non entusiasta del regalo, Francesca si reca con la zia all'impresa di pompe funebri per acquistare una bara, e qui incontra Steve, un aitante becchino.\nTra i due nasce subito una certa sintonia, tanto che decidono di uscire insieme. Nonostante la tata venga un po' presa in giro per questo appuntamento, l'uscita ha un buon esito, anche se Francesca capisce subito che Steve avrebbe avuto altre aspirazioni a quelle del becchino, e spinge subito il ragazzo a mirare pi\u00f9 in alto.\nL'uomo la prende subito sul serio, tanto da iscriversi all'universit\u00e0, che lo allontana dalla citt\u00e0 e da Francesca.\nLo spettacolo va avanti.\nLa scuola di Grace ha organizzato uno spettacolo teatrale. Alla riunione organizzativa Francesca si offre come curatrice e regista.\nMaxwell, per\u00f2, ferma subito Francesca e si offre lui come regista. Grace, che \u00e8 stata scelta dalla tata come protagonista dello spettacolo, subisce cos\u00ec subito varie recriminazioni dal padre, che considera lei e lo spettacolo come uno dei suoi classici impegni lavorativi.\nLe pressioni a cui \u00e8 sottoposta convincono la piccola Grace a decidere di non recitare, proprio pochi secondi prima di entrare in scena, ma il signor Sheffield, convinto da Francesca, chiede scusa alla figlia di aver preteso troppo e la bambina, anche grazie alla minaccia di Francesca di far recitare al suo posto la sua rivale, va in scena.\nLo spettacolo, anche se troppo pretenzioso a detta della critica, \u00e8 un successo.\nLa signora di vent'anni fa.\nIn citt\u00e0 arriva Cloe Simpson, un'ex modella ora impresaria che un tempo ha spezzato il cuore di Maxwell.\nLa donna si presenta subito vanitosa ed egoista, conquistando le antipatie di Francesca, ma non di Maggie che viene subito riconosciuta da Cloe come una possibile super modella.\nMaggie cos\u00ec comincia a fare qualche foto per l'agenzia della Simpson e a idolatrare Cloe. Francesca \u00e8 molto gelosa di questo nuovo rapporto e, quando sente Cloe che commenta negativamente, e di nascosto, le capacit\u00e0 di Maggie, cerca di aprire gli occhi alla ragazza. \nMaggie inizialmente non crede alla tata, ma, quando Cloe, senza mezzi termini, dice alla ragazza che la ritiene una modella mediocre, Maggie si ricrede e ha un chiarimento con Francesca. La giovane rivela anche a Francesca che nessuno potr\u00e0 mai sostituirla nel suo cuore.\nMaxwell, intanto, ancora perdutamente innamorato della ex modella, si illude di averla riconquistata, ma la donna parte per Parigi senza nemmeno salutarlo.\nL'idraulico di famiglia.\nA causa di un tubo usurato, a casa Sheffield manca l'acqua; Francesca offre aiuto alla famiglia chiedendo allo zio idraulico di riparare il guasto.\nNel frattempo Maggie chiede il permesso al padre di poter andare ad una festa, \"Il pomicio party\", dove saranno presenti molti ragazzi; Maxwell rifiuta.\nL'idraulico parente di Francesca \u00e8 un uomo anziano, accompagnato da una lontana cugina dodicenne, la piccola si scontra subito con Brighton per essere poi scoperta a baciarlo nella doccia.\nFrancesca \u00e8 preoccupata per la reazione che il signor Sheffield potrebbe avere a questo fatto, ma, quando ne parla all'uomo lui si dimostra compiaciuto per il figlio. Francesca allora gli fa notare che il suo \u00e8 un atteggiamento molto maschilista in quanto \u00e8 scandalizzato dall'idea che Maggie possa baciare qualcuno ma non che Brighton, di tre anni pi\u00f9 giovane, lo possa fare. Maxwell, preso in contropiede, \u00e8 costretto a permettere alla figlia di andare alla festa.\nPer errore, credendovi di trovare ancora Brighton e la cugina, Francesca apre con violenza le tende della doccia e qui vi trova il signor Sheffield nudo mentre si gode l'acqua appena tornata. Il fatto crea un po' di imbarazzo nell'uomo, ma Francesca lo smorza, rendendolo un incidente divertente e per nulla vergognoso.\nPassione e tonsille.\nTutti e tre i piccoli Sheffield sono influenzati. La pi\u00f9 grave sembra essere la piccola Grace, tant'\u00e8 che Francesca la porta dal dottore. Durante la visita della bambina, il dottore ha modo di constatare le pessime condizioni in cui si trovano le tonsille della tata. La donna viene cos\u00ec ricoverata per un'operazione urgente.\nTutta la famiglia Sheffield le sta accanto, anche Maxwell che annulla la sua presenza ad una serata con C.C., che \u00e8 costretta a trovarsi sola ad una rimpatriata di suoi ex compagni di scuola.\nMentre le viene data l'anestesia, Francesca perde ogni inibizione, dichiarando al signor Sheffield di amarlo. Per l'uomo \u00e8 una sorpresa, e decide di parlare alla tata appena si sar\u00e0 risvegliata. Al risveglio, per\u00f2, Maxwell ha modo di constatare che Francesca dichiara a tutti gli uomini che vede di amarli perdutamente.\nVacanze infernali.\nOrmai stanchi della neve, gli Sheffield decidono di andarsene in vacanza ai Caraibi. Mentre Niles e C.C., che ha un appuntamento fuori citt\u00e0, li accompagnano all'aeroporto, tutta la famiglia, Francesca compresa, sono costretti a dirottare a casa di Assunta perch\u00e9 C.C. ha un bisogno impellente del bagno.\nGiunti a casa di zia Assunta gli Sheffield vengono a sapere che tutti i voli sono stati annullati a causa del maltempo; sono cos\u00ec costretti a rimanere ospiti della zia della tata.\nQui, un po' annoiati e poi esausti dalle cibarie pesantissime che vengono rifilate loro da Assunta, gli Sheffield non vedono l'ora di andarsene.\nMentre estrae dal frigo un tacchino, per di pi\u00f9, Francesca trova un biglietto d'amore per zia Assunta da parte del macellaio. Indispettita, la donna affronta subito la zia, che la tranquillizza dicendole che si finge attratta dall'uomo per avere degli sconti.\nDopo l'ennesima cena a base di lardo, il maltempo sembra passato e gli Sheffield possono finalmente ripartire.\nUn matrimonio impossibile.\nJocelyn Sheffield, la sorella di Maxwell, arriva da Londra per far visita al fratello. Il loro incontro \u00e8 l'occasione per Jocelyn di presentare alla famiglia il duca Nigel, il suo fidanzato. L'unione tra i due sembra molto distaccata e priva d'affetto, aspetto che insospettisce Francesca che non ritiene i due veramente innamorati. Ci\u00f2 nonostante la tata decide di organizzare loro una festa di matrimonio, che si celebrer\u00e0, come da loro stessi deciso, pochi giorni dopo proprio in casa Sheffield. Il legame tra i due sembra sempre troppo formale alla ragazza, che ne parla anche con il signor Sheffield e Niles, ma, entrambi, la rassicurano dicendole che quella \u00e8 una tipica relazione inglese. Organizzando la festa, per\u00f2, Francesca ha modo di capire quanto poco si conoscano i due promessi e quanto invece Jocelyn sia un libro aperto per il suo autista, Lester. In breve, la tata si rende conto che la sorella di Maxwell e l'autista sono innamorati e decide di parlarne con Lester. L'uomo, che non crede che tra lui e la sua padrona potr\u00e0 mai esserci qualcosa, decide di licenziarsi. Quando per\u00f2 rivela a Jocelyn le sue intenzioni, la donna lo bacia con passione, mandando a monte il suo matrimonio e sposando Lester.\nUna domenica al parco.\nIl signor Sheffield e C.C. stanno mettendo in scena una nuova opera teatrale. Quando C.C. viene a sapere che Grace \u00e8 a scuola con il figlio di Frank Bradley, un importante critico teatrale, convince la bambina, che ha una forte antipatia nei confronti del bambino, ad andare al parco con lui e Francesca.\nGiunti al parco, il piccolo Frank Junior si rivela subito un bambino intrattabile, che cerca pi\u00f9 volte di maltrattare Grace, fino a che Francesca lo ferma picchiandolo con una baguette.\nIl fatto indispettir\u00e0 molto Bradley, che si presenter\u00e0 in casa Sheffield, chiedendo che la tata si scusi con lui. Costretta da Maxwell e da C.C., che temono una stroncatura dell'opera teatrale a causa di questo inconveniente, Francesca si scusa, ma durante tutto l'incontro entrambi i Bradley si dimostrano altezzosi e arroganti, portando all'esasperazione Maxwell, che, non solo fa ritirare le scuse a Francesca, ma caccia i due in malo modo. La lita terrorizza C.C., ma le paure della donna si rivelano infondate perch\u00e9 Frank Bradley non riesce a recensire lo spettacolo perch\u00e9 ha avuto un'intossicazione alimentare. La recensione, per puro caso, la far\u00e0 Francesca, intervistata all'uscita del teatro da un giornalista. Colto dall'euforia della recensione, il signor Sheffield d\u00e0 un bacio alla tata, che ne rimane divertemente colpita.\nIl malessere di Bradley \u00e8 dovuto al cibo scaduto servito da Niles, a causa della rottura del frigorifero. L'episodio si conclude con l'arrivo di un eccentrico idraulico, venuto a riparare il frigo rotto.\nTedesca in palestra.\nNegli ultimi tempi Maggie si finge malata per saltare la lezione di ginnastica. Il signor Sheffield non approva questo comportamento. Francesca insegna a Maggie alcuni metodi per saltare la lezione, pur essendo presente. Quando, per\u00f2, la tata si reca a scuola di Maggie, viene a sapere che l'insegnante di cui Maggie ha un gran timore \u00e8 la stessa insegnante che aveva lei da adolescente, a Frosinone. La donna \u00e8 una tedesca inflessibile che si diverte a umiliare i suoi allievi. \nMaggie \u00e8 cos\u00ec costretta a impegnarsi al massimo per compiacere l'insegnante, con esiti disastrosi. \nL'insegnante si calma un po', per\u00f2, quando Francesca le salva la vita mentre la donna stava soffocando avendo ingoiato, per errore, il fischietto.\nNel stesso momento Maxwell e C.C. si occupano di una nuova opera teatrale. Il protagonista \u00e8 Alan Back, un attore quotato che osteggiava Maxwell nei primi tempi della sua carriera. Il divo, non molto cambiato nel tempo, cerca di farlo anche nel presente, ma l'impresario, grazie ad uno escamotage di Francesca, lo ferma sul nascere.\nUn momento molto atteso.\nIl padre di C.C. \u00e8 in citt\u00e0, la donna non \u00e8 molto felice perch\u00e9 tra i due non corre buon sangue, in quanto la Backock si \u00e8 sempre sentita non capita e troppo diversa da lui.\n&lt;br&gt; A cena dagli Sheffield, il padre di C.C. fa subito amicizia con Francesca, tanto da invitarla ad un concerto della sua cantante preferita, Barbra Streisand, con tanto di visita ai camerini.\nL'invito infastidisce molto C.C., anche se si \u00e8 subito dimostrata fredda alla fama della Steisand, e per questo non era stata invitata. Francesca comprende subito che C.C. mal sopporta la vicinanza tra il padre e lei e decide di intervenire. Prima del concerto, e gi\u00e0 vestita di tutto punto, Francesca decide di scambiare il suo biglietto con C.C., che inizialmente non accetta, ma, dopo un momento di tristezza decide di passare con il padre una serata musicale in sua compagnia.\nLa scelta giusta.\nFrancesca viene a sapere da zia Assunta e da Lalla che Danny, l'ex che l'ha lasciata e licenziata per un'altra, ha rotto con la ragazza e vorrebbe rimettersi con lei. Per fargli capire che non ha nessuna intenzione di ricominciare una storia con lui, Francesca si reca vestita in modo super elegante alla boutique dell'uomo per fargli capire che cosa ha perso. Danny, per\u00f2, la sorprende con una proposta di matrimonio. &lt;br&gt; Francesca ne parla subito con zia Assunta, dicendole che vorrebbe farsi una vita, ma che lasciare i piccoli Sheffield le fa spezzare il cuore. La zia le fa capire che lei ha diritto di costruirsi un futuro, la tata, cos\u00ec, decide di accettare la proposta di Danny.\n&lt;br&gt; L'annuncio del matrimonio manda tutti nello sconforto, con la sola eccezione di C.C., che ne \u00e8 entusiasta.\nMaxwell comincia a fare degli incontri per assumere una nuova tata, ma nessuna si dimostra alla pari di Francesca. Il giorno della partenza della tata, Danny va a prenderla e agli occhi degli Sheffield si rivela un uomo molto maschilista e stupido. Al momento di lasciarli, Francesca capisce che gli Sheffield contano molto pi\u00f9 di Danny e cos\u00ec lascia il suo promesso sposo e rimane con i ragazzi e Maxwell.\nLa festa della mamma.\nPer distrarre i figli dal ricordo della madre nel giorno della sua festa Maxwell iscrive tutta la famiglia ad un country club. Al primo incontro la gestore del club informa tutti che per la festa della mamma \u00e8 previsto un concorso di bellezza madre-figlia. Grace \u00e8 intenzionata a parteciparvi, Maxwell inizialmente riluttante, grazie alle insistenze di Francesca, alla fine cede.\nGrace partecipa alla gara con Francesca, la piccola ha in mente di partecipare con un gioco di magia. Durante il primo incontro, per\u00f2, le due vengono squalificate perch\u00e9 una madre e una figlia protestano in quanto Francesca non \u00e8 la madre di Grace.\nLe due vengono comunque riammesse quando Grace, in lacrime, ammette di voler partecipare nonostante la morte della madre.\n&lt;br&gt; Nel frattempo la piccola ha un confronto con il padre perch\u00e9 vorrebbe che lui parlasse a lei e ai fratelli della mamma, anche perch\u00e9 lei non ricorda nulla della madre. Il signor Sheffield, a fine episodio, far\u00e0 vedere a tutta la famiglia commossa, un video della madre mentre gioca con i tre figli.\n&lt;br&gt; La gara di bellezza viene vinta da Patti LaBelle e la figlia, Francesca e Grace arrivano seconde."}
{"id": "1279267", "revid": "110157", "url": "https://it.wikipedia.org/wiki?curid=1279267", "title": "La\u00dfnitzthal", "text": "La\u00dfnitzthal \u00e8 una frazione di 1 070 abitanti del comune austriaco di Gleisdorf, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Gleisdorf assieme agli altri comuni soppressi di Labuch, Nitscha e Ungerdorf."}
{"id": "1279271", "revid": "110157", "url": "https://it.wikipedia.org/wiki?curid=1279271", "title": "Ludersdorf-Wilfersdorf", "text": "Ludersdorf-Wilfersdorf \u00e8 un comune austriaco di 2 230 abitanti nel distretto di Weiz, in Stiria. \u00c8 stato creato il 1\u00ba gennaio 1955 dalla fusione dei precedenti comuni di Ludersdorf e Wilfersdorf; capoluogo comunale \u00e8 Ludersdorf."}
{"id": "1279274", "revid": "110157", "url": "https://it.wikipedia.org/wiki?curid=1279274", "title": "Miesenbach bei Birkfeld", "text": "Miesenbach bei Birkfeld \u00e8 un comune austriaco di 710 abitanti nel distretto di Weiz, in Stiria."}
{"id": "1279275", "revid": "10807687", "url": "https://it.wikipedia.org/wiki?curid=1279275", "title": "Cattolica assicurazioni", "text": ""}
{"id": "1279276", "revid": "298229", "url": "https://it.wikipedia.org/wiki?curid=1279276", "title": "Daniela Reina", "text": "In campo internazionale ha vinto 7 medaglie in competizioni seniores: un bronzo agli Europei indoor, un argento ed un bronzo in Coppa Europa e due argenti ai Giochi del Mediterraneo ed al D\u00e9caNation.\nA livello italiano, ha vinto 17 titoli nazionali: 8 assoluti, 5 universitari, 2 promesse, 1 allieve e 1 cadette. Detiene 4 record nazionali: 1 seniores, 1 promesse e 2 juniores pi\u00f9 un altro seniores che per\u00f2 non \u00e8 stato omologato.\nBiografia.\nGli inizi.\nVince nel 1996, a 15 anni, la sua prima medaglia che \u00e8 stata anche il suo primo titolo individuale nazionale, in occasione dei campionati italiani cadetti e cadette di Carole dove si aggiudica la medaglia d'oro sui 300 m.\nEsordisce in una manifestazione internazionale nel 1998 in occasione delle Gymnasiadi tenutesi in Cina a Shanghai, ottenendo un quarto posto sui 400 m; nello stesso anno vince il titolo italiano allieve sui 400 m.\n2000-2002: l'esordio in nazionale e l'argento agli Europei indoor.\nNello stesso anno partecipa ai Mondiali juniores in Cile a Santiago del Cile dove si ferma in batteria sui 400 m.\nNel 2001 diventa campionessa nazionale universitaria nei 400 m (quarta sui 200 m) ed ai campionati nazionali promesse di Milano giunge quarta sui 200 ed invece sui 400 m vince il titolo italiano di categoria.\nNello stesso anno a livello internazionale gareggia ai Giochi del Mediterraneo vincendo la medaglia d'argento con la staffetta 4x400 m.\nPoi agli Europei under 23 di Amsterdam nei Paesi Bassi terminando settimo sui 400 m.\nDurante la stagione indoor del 2002, entrambe le volte sui 400 m, vince prima il bronzo agli italiani assoluti e poi l'argento agli Europei al coperto di Vienna in Austria (esordio per lei con la Nazionale assoluta);\npoi in Coppa Europa ad Annecy in Francia vince il bronzo con la 4x400 m; diventa campione nazionale universitario sui 400 m ed invece agli italiani assoluti outdoor, sempre sui 400 m, non va oltre la batteria.\n2003-2005: il primo titolo assoluto individuale.\nNel 2003 si aggiudica il titolo nazionale universitario e quello promesse sui 400 m; in precedenza termina sesta sui 400 m agli assoluti indoor, mentre a quelli all'aperto finisce in quarta posizione.\nAgli Europei under 23 di Bydgoszcz in Polonia esce in batteria sui 400 m.\nNel 2004 vince altre due medaglie nazionali sui 400 m: titolo universitario e bronzo agli assoluti outdoor; agli assoluti indoor finisce quarta sui 400 m.\nPoi con la Nazionale assoluta gareggia come staffettista in Coppa Europa ad Istanbul in Turchia, concludendo la gara al primo posto.\nTre medaglie con due titoli nazionali durante il 2005 sui 400 m: argento agli assoluti indoor, oro sia agli universitari che agli assoluti outdoor (suo primo titolo assoluto individuale).\nIn Coppa Europa svoltasi in Italia a Firenze giunge ottava sui 400 m; quindi al D\u00e9caNation in Francia a Parigi termina sesta sui 400 m.\n2006-2007: il record nazionale nei 400 m piani.\nNel 2006 stabilisce il nuovo record italiano dei 400 m a Rieti (poi migliorato dall'attuale primatista Libania Grenot) con il tempo di 51\u201d18 (il precedente apparteneva a Virna De Angeli, 51\u201d31); centra l'accoppiata di titoli italiani indoor-outdoor agli assoluti sui 400 m.\nIn Coppa Europa in Repubblica Ceca a Praga termina terza sia sui 400 m che con la 4x400 m.\nSempre nel 2006 partecipa ai Campionati europei di G\u00f6teborg in Svezia, arrivando quinta nella semifinale dei 400 m con il tempo di 52\u201d13 (52\u201d07 in batteria).\nNel 2007 altra doppietta di titoli italiani agli assoluti indoor-outdoor sui 400 m.\nStabilisce anche la migliore prestazione nazionale assoluta dei 500 m indoor nel gennaio del 2007 ad Ancona col tempo di 1'11\u201d03\nIn competizioni internazionali, semifinale sui 400 m agli Europei indoor a Birmingham in Gran Bretagna; durante la Coppa Europa in Italia a Milano: terza sui 400 m, quarta nei 200 m e seconda con la 4x400 m; infine ai Campionati del mondo di Osaka in Giappone raggiunge nei 400 m il sesto posto in semifinale con il tempo di 51\u201d99.\n2008-2009: il passaggio agli 800 m piani.\nTris di medaglie nel 2008 agli assoluti: titolo italiano sui 400 m e bronzo agli indoor, medaglia d'oro all'aperto.\nIn Coppa Europa in Francia ad Annecy conclude quinta nei 400 m ed ottava con la 4x400 m\nNel 2009 ha centrato un'altra tripletta di medaglia agli assoluti: oro sui 400 ed argento con la 4x200 m agli indoor, argento sui 400 m all'aperto.\nIn manifestazione internazionali: termina quinta sui 400 m agli Europei indoor in Italia a Torino; sempre in Italia, vince l'argento sia ai Giochi del Mediterraneo a Pescara e poi invece a in Portogallo a Leiria vince l'argento con la staffetta 4x400 m agli Europei a squadre; ai Mondiali di Berlino in Germania esce in batteria sia sugli 800 che con la 4x400 m. infine al D\u00e9caNation di Parigi in Francia ottiene il bronzo sui 400 m.\n2010-2014.\nDal 2010 in poi non ha preso parte agli assoluti indoor; nello stesso anno all'aperto non \u00e8 partita nella finale degli 800 m.\nIn ambito internazionale si aggiudica il bronzo sulla stessa distanza nella Coppa dei Campioni per club a Vila Real de Santo Ant\u00f3nio in Portogallo. Poi agli Europei a squadre di Bergen in Norvegia finisce settima con al 4x400 m. Infine agli Europei di Barcellona in Spagna esce in batteria sugli 800 m.\nArgento sugli 800 m agli assoluti all'aperto del 2011.\nAssente nel 2012 sia agli assoluti indoor che a quelli outdoor.\nNel biennio 2013-2014 non supera entrambe le volte la batteria degli 800 m agli assoluti outdoor. \nDurante il novembre del 2014 passa alla Societ\u00e0 sportiva Lazio Atletica\n2015, assente agli assoluti indoor di Padova, mentre non supera la batteria dei 400 m agli assoluti di Torino."}
{"id": "1279277", "revid": "287204", "url": "https://it.wikipedia.org/wiki?curid=1279277", "title": "Episodi de La tata (seconda stagione)", "text": "La seconda stagione della serie televisiva La tata \u00e8 andata in onda negli Stati Uniti d'America tra il 1994 e il 1995.\nLa sindrome del vedovo.\n\u00c8 il primo giorno di scuola e Francesca e Niles possono godere di un po' pi\u00f9 di tempo libero. Mentre si gustano una rivista di gossip, i due vengono a sapere che il signor Sheffield \u00e8 alla terza posizione della classifica degli scapoli pi\u00f9 ambiti. Francesca capisce che Maxwell avrebbe bisogno di uscire e magari di legarsi ad una donna, e lo stimola ad andare con lei e Lalla in un night club.\n L'uomo sar\u00e0 l'unico a riuscire ad entrare in un club esclusivo e l\u00ec vi incontra Leslie, una ragazza molto simile, fisicamente e nella gestualit\u00e0, a Francesca. La somiglianza tra le due \u00e8 ben chiara a tutti, meno che a Francesca e Maxwell. Il signor Sheffield esce un paio di volte con Leslie, ma poi chiude il rapporto perch\u00e9 comprende che alla donna manca qualcosa (ossia non \u00e8 Francesca). \n Nel frattempo Brighton entra in crisi perch\u00e9 i suoi nuovi compagni hanno delle misure maggiori delle sue; sia Francesca che Maxwell si convincono si tratti delle misure del pene, ma poi comprendono si tratta solo d'altezza. Francesca rassicura il piccolo Sheffield, presto crescer\u00e0 anche lui.\nLa brutta al ballo.\nBrighton sta preparando una ricerca per la scuola con una sua compagna, Brooke, che \u00e8 un po' bruttina e sbeffeggiata dall'intera scuola. La ragazzina gli rivela da subito che vorrebbe andare al ballo della scuola con lui, ma il piccolo Sheffield \u00e8 riluttante. Francesca, per\u00f2, gli consiglia di invitarla, per non offenderla; Brighton \u00e8 costretto ad accettare e Francesca, che ha convinto il ragazzo in un taxi \u00e8 costretta ad uscire con il taxista, che \u00e8 un suo ex vicino di casa che in giovent\u00f9 aveva sempre rifiutato.\nGeoffrey, il taxista, \u00e8 un uomo molto strano, che cerca in tutti i modi di conquistare la tata. Francesca, anche se molto cortesemente, lo rifiuta sempre, fino a che lui, all'ennesimo rifiuto, tenta di lanciarsi dalla finestra del ristorante in cui stavano mangiando. Per fermarlo Francesca \u00e8 costretta a chiedere aiuto al signor Sheffield, facendogli leggere una sceneggiatura che Geoffrey ha scritto. La sceneggiatura piace a Maxwell, che decide di produrla.\nL'appuntamento di Brighton, intanto, si rivela un'autentica sorpresa: al momento della partenza per il ballo, infatti, Brooke si mostrer\u00e0 molto cambiata, diventando una ragazza attraente, che colpir\u00e0 molto Brighton.\nL'ospite \u00e8 come il pesce....\nIncitata da zia Assunta, Francesca \u00e8 costretta a chiedere al signor Sheffield di dare ospitalit\u00e0 a zia Yetta, sfollata dalla sua casa di riposo per una settimana. Maxwell, anche se titubante, accetta. \nLa convivenza si rivela da subito molto difficile, in quanto l'anziana \u00e8 un po' eccentrica: Yetta dispensa consigli imbarazzanti ai piccoli Sheffield, e porta anche il suo amante in casa. \nNel frattempo Maggie frequenta Greg. Il ragazzo sembra avere buone intenzioni con la giovane, ma Maxwell \u00e8 molto in ansia per questa relazione, anche a causa dei consigli di Ietta e della cattiva influenza che ha sui suoi figli. Ci\u00f2 nonostante Maggie chiude la relazione, perch\u00e9 non desidera una relazione stabile al momento.\nL'amica miliardaria.\nAd un ricevimento organizzato da Maxwell e C.C. Francesca incontra Catherine, una sua ex collega venditrice di cosmetici. La donna \u00e8 molto cambiata, in quanto ha sposato un uomo molto ricco che l'ha fatta entrare nell'alta societ\u00e0. Francesca si fa convincere ad uscire con un socio del marito di Catherine, anche se la tata non \u00e8 molto convinta.\n Emozionata per l'appuntamento, Francesca viene delusa quando vede Tim: l'uomo \u00e8 un settantenne, anche se dal grande fascino. L'uscita \u00e8 comunque un successo, e Tim comincia a riempire Francesca di molti regali, portandola anche in grandi ristoranti e a Parigi. La tata, per\u00f2, ha subito modo di capire che per Tim lei non \u00e8 altro che una bella ragazza da sfoggiare in occasione di uscite mondane e nei viaggi, quando in realt\u00e0 lei vorrebbe una relazione alla pari, con una persona con la quale pu\u00f2 condividere gli stessi interessi e che abbia la curiosit\u00e0 di sapere cosa lei pensa, Francesca chiude cos\u00ec la relazione. Finch\u00e9 la tata fa questo discorso a Lalla, il signor Sheffield chiede consiglio alla Cacace su come far andare ad un concerto Maggie, aggiungendo quanto gli interessa la sua opinione. Apparentemente nessuno sembra accorgersi quanto Maxwell sia simile al tipo di uomo che Francesca sta cercando. La cosa si ripete la sera del concerto, quando, entrambi sono storditi dal musica della band e vanno a mangiare qualcosa, dividendosi il cibo e dichiarando di avere gli stessi gusti. \nIn quel momento, inoltre, Francesca e Maxwell vedono Tim, in compagnia di C.C..\n In questi giorni Grace \u00e8 un po' in crisi perch\u00e9 deve partecipare ad un pigiama party, ma ha paura perch\u00e9 teme di non riuscire a staccarsi dal suo orsacchiotto di peluche, Francesca le consiglia di portarlo alla festa, ma Grace si convince di doverci rinunciare perch\u00e9 teme di essere presa in giro; la tata, allora, la convince a staccarsi dall'orsacchiotto. Il giorno della festa, per\u00f2, Grace ha modo di osservare che tutte le amiche sono accompagnate dal loro peluche preferito.\nPrimo anniversario.\nFrancesca \u00e8 diventata la capo scout del gruppo dei pettirossi, di cui fa parte anche Grace. Con le piccole Francesca va a trovare gli anziani all'ospizio, ogni bambina sceglie una signora per farle compagnia, l'anziana scelta da Grace, per\u00f2, muore. La stessa sorte viene riservata alla sua seconda donna scelta. Grace si convince cos\u00ec di portare sfortuna, ma, per farle capire che non \u00e8 cos\u00ec, Francesca chiede a zia Ietta di sceglierla come sua compagnia.\n In questi giorni ricorre anche il primo anniversario dall'arrivo di Francesca dagli Sheffield. Maggie e Brighton si organizzano per farle un regalo, mentre invece il signor Sheffield non lo ricorda nemmeno. Francesca, sbagliando, crede che l'uomo voglia organizzarle una festa quando le chiede di rimanere libera per il weekend. Maxwell, invece, deve partecipare ad una premiazione con C.C. e vorrebbe che Francesca badasse ai ragazzi. Quando la tata viene a saperlo ne rimane ferita. Niles, a piccole dose, rivela la verit\u00e0 al signor Sheffield, che, per farsi perdonare, al momento della premiazione, ringrazia pubblicamente Francesca per il suo lavoro e le augura buon anniversario.\nLa ladra di bambini.\nMentre \u00e8 in metropolitana con i piccolo Sheffield, Francesca, per essere cortese, prende in braccio il bimbo di una donna russa che era carica di bambini e altri pesi in braccio. A causa della grossa calca, per\u00f2, la donna viene scaraventata fuori dal treno alla prima stazione, e Francesca, che in quel momento era distratta dagli Sheffield e dal neonato, si convince che la donna abbia abbandonato il figlio. La tata porta il piccolo in casa Sheffield, intenzionata, quanto prima, ad andare alla polizia. La citt\u00e0, per\u00f2, \u00e8 in subbuglio a causa del Gay pride e una processione religiosa che rendono impossibile raggiungere la stazione di polizia. Mentre sta cambiando il piccolo, Francesca viene a sapere dal notiziario di essere ricercata per rapimento. La tata si reca cos\u00ec al distretto di polizia insieme al signor Sheffield. Qui la donna viene schedata, prima dell'arrivo della madre del piccolo. Francesca cerca di far capire alla madre del piccolo, che si esprime solo in lingua russa, che il suo non \u00e8 un rapimento. L'equivoco viene risolto solo grazie alla comune passione delle due per la soap opera Febbre d'amore.\nFallimento fallito.\nUn regista che lavora con Maxwell, Philip, si infatua della genuinit\u00e0 di Francesca e la sceglie come \"Giulietta\" nella rivisitazione teatrale della tragedia Romeo e Giulietta. Il signor Sheffield \u00e8 contrario a questo ingaggio, perch\u00e9 vorrebbe che Francesca si occupasse dei suoi figli e perch\u00e9 non crede nel suo talento di attrice e litigano anche in maniera molto aspra; ci\u00f2 nonostante l'aiuta ad imparare la parte, i due sono talmente coinvolti nella recitazione che si scambiano anche un bacio appassionato, sotto gli occhi imbarazzati di C.C.. Il fatto non avr\u00e0 conseguenze. Poco dopo C.C. viene a sapere che Philip ha scelto Francesca per la parte di Giulietta perch\u00e9 spera in un fiasco, non avendo abbastanza denaro per proseguire con la tourn\u00e9e, Maxwell ne \u00e8 entusiasta e dispiaciuto allo stesso tempo. La tata si render\u00e0 conto da sola che il lavoro d'attrice non fa per lei, e abbandona lo spettacolo.\nScambio di persona.\nIl signor Sheffield sta per mandare in scena uno degli spettacoli a cui tiene di pi\u00f9. Zia Assunta e le amiche, che hanno visto il famoso ballerino Ben Veeren a casa Sheffield, decidono di finanziare lo spettacolo. Altro finanziatore sembra essere Charles Haste, un imprenditore che si occupa di immondizia. L'uomo, che \u00e8 stato reclutato da C.C., vuole finanziare solo se ad occuparsi di tutto sar\u00e0 una donna, ed ecco perch\u00e9 C.C. tiene molto a questo investitore. Charles, che aveva sentito la Babcock solo per telefono, per\u00f2, viene aggredito da C.C. quando tenta di salire nel taxi che aveva chiamato lei. Per non mandare a monte il finanziamento, cos\u00ec, Francesca si finge C.C. all'incontro che la donna avrebbe dovuto avere con Haste.\nL'uomo \u00e8 subito affascinato da lei e, durante una serata organizzata tra loro, Charles chiede a Francesca/C.C. di abbandonare Maxwell e lasciare che siano loro due a gestire lo spettacolo. Francesca, che non sa che il signor Sheffield sta ascoltando la conversazione, difende l'operato di Maxwell. L'investitore viene cos\u00ec perso e Maxwell decide di autofinanziarsi lo spettacolo.\nLa pelliccia rifiutata.\nFrancesca riceve in eredit\u00e0 una pelliccia di visone dalla sua defunta zia, Freida. La tata per\u00f2 vuole sostenere la causa ambientalista di Maggie e rifiuta l'eredit\u00e0. Il fatto non viene accettato da zia Assunta che finisce per litigare pesantemente con la nipote. Le cose verranno poi sistemate grazie ad una cena organizzata da Maxwell in casa Sheffield e la pelliccia viene venduta a C.C..\n Nel frattempo Maggie chiede al padre il permesso di andare ad una maratona notturna indetta dagli animalisti, ma il permesso le viene negato; Grace, invece, \u00e8 alle prese con una famiglia di criceti. Il maschio criceto si chiama Signor Sheffield, la femmina Francesca e i piccoli Maggie, Brighton e Grace.\nInvestimenti incauti.\nMentre \u00e8 al supermercato con Grace, Francesca incontra Glen, un uomo molto attraente con il quale lega fin dall'inizio. Quando la va a prendere per il loro primo appuntamento, l'uomo fa subito amicizia con il signor Sheffield, tanto da trascurare Francesca.\nMaxwell si fa convincere da Glen ad investire in borsa. Poco dopo, per\u00f2, Francesca scopre che in realt\u00e0 l'uomo \u00e8 un venditore di hot dog e cerca di avvertire C.C., che \u00e8 anche la consulente patrimoniale di Sheffield, della truffa che stanno per subire. La Babcock, per\u00f2, troppo gongolante per ci\u00f2 che Francesca sta contribuendo a fare, non lo avverte e la tata \u00e8 costretta a travestirsi da uomo per entrare nel club esclusivamente maschile nel quale Maxwell deve incontrare Glen per l'investimento.\n Per fortuna il piano di Francesca va a buon fine, e il denaro di famiglia \u00e8 salvo.\nIntrappolate in cantina.\nIn casa Sheffield si festeggia il compleanno della mamma di Francesca, Zia Assunta assume le sue veci, visto che la donna \u00e8 in Italia e non sar\u00e0 presente. La festa avr\u00e0 per ospiti tutti i componenti della famiglia Cacace e gli Sheffield, con la sola esclusione di Maxwell che sar\u00e0 fuori citt\u00e0 con C.C..\n Poco prima della partenza, per\u00f2, mentre prende un vino con cui avrebbe festeggiato con Maxwell, C.C. rimane chiusa in cantina. Poco dopo anche Francesca arriva, e, chiudendo la porta, rimane anch'ella intrappolata. La convivenza forzata porta le due donne a diventare un po' pi\u00f9 intime, Francesca si occupa della capigliatura di C.C., mentre la Babcock confida alla tata che \u00e8 da molto infatuata di Maxwell e che non riesce ad uscire con nessun altro uomo. Francesca non \u00e8 affatto sorpresa della confidenza, anche a lei piace molto il signor Sheffield, anche se continua a frequentare altri uomini, pur non ritenendoli alla pari del suo principale. Le due donne vengono liberate da Maxwell, che non \u00e8 partito perch\u00e9 preoccupato dall'assenza di C.C.\nIl ragazzino pi\u00f9 amato d'America.\nC.C. convince Maxwell ad ingaggiare Jack Walker per il ruolo di Oliver Twist nella loro nuova rappresentazione teatrale. L'attore \u00e8 un giovanissimo ragazzo, che viene ospitato in casa Sheffield fino all'arrivo dei suoi genitori. Il giovane si rivela, sin dal suo arrivo, un ragazzo molto vanitoso, intrattabile e troppo audace con le donne. Francesca gli fa subito capire che il suo comportamento non \u00e8 adatto ad un ragazzo della sua et\u00e0, e cerca di convincerlo ad abbandonare la carriera d'attore per dedicarsi alla sua infanzia.\n Jack \u00e8 molto colpito dalla conversazione avuta con la tata, e decide di abbandonare lo spettacolo per dedicarsi alla sua vita. Quando Maxwell lo viene a sapere va su tutte le furie e ordina a Francesca di convincere il giovane a non recidere il contratto. Nonostante gli sforzi, per\u00f2, Jack rimane della sua idea e lascia casa Sheffield.\n Poco dopo la sua partenza, al telegiornale, Francesca e Maxwell vengono a sapere che Jack ha ripreso i contatti con la sitcom di cui era protagonista, sganciando un contratto record e lasciando il teatro. Maxwell, per forza di cose, si arrabbia moltissimo.\nLo sciopero.\nAlla vigilia della prima di uno spettacolo teatrale del signor Sheffield, quest'ultimo e Francesca litigano per via di Brighton che dopo aver ricevuto un rifiuto dalla tata per uscire a mangiare una pizza in un posto lontano, ha ottenuto con l'inganno il permesso dal padre. Saputa tutta la verit\u00e0, Brighton viene messo in punizione.\nAlla prima dello spettacolo teatrale Francesca si rifiuta di partecipare perch\u00e9 all'entrata vi sono degli scioperanti e lei vuole essere loro solidale. Mentre Maxwell cerca di convincerla ad entrare, trascinandola, i due vengono fotografati dalla stampa.\nLa foto ha molta eco, tanto che il signor Sheffield e C.C. vengono ospitati al talk show di Sally Jessy Rapha\u00ebl. Mentre cercano di sistemare all'immagine negativa che il signor Sheffield ha dato del suo interesse per la causa dei lavoratori, Francesca viene chiamata in causa, trasformando l'ospitata in un duello tra lei e il signor Sheffield, vinto puntualmente dalla Cacace.\nUn segreto misterioso.\nIn casa Sheffield si nasconde una celebrit\u00e0 convalescente dopo un intervento di chirurgia estetica. Nessuno, tranne Maxwell e Niles, \u00e8 a conoscenza della vera identit\u00e0 del personaggio. Francesca cerca in ogni modo di farsi dire da Sheffield chi si nasconde in casa loro, ma la verit\u00e0 verr\u00e0 detta dalla stessa celebrit\u00e0 nascosta dalle varie fasce post operazione: \u00e8 Cher. Francesca cerca in ogni modo di non far trapelare la notizia, ma, tramite dei giri di parole velatamente involontari, la tata rivela tutto a Lalla. In seguito la stampa si presenta a casa Sheffield, e Maxwell s'infuria con la tata per aver fatto uscire la notizia. Con uno stratagemma ideato da Francesca (al posto di Cher si presenta alla stampa il cugino Giacomo travestito da Cher), Cher riesce a lasciare l'abitazione degli Sheffield. Poco dopo si viene a sapere che ad informare la stampa \u00e8 stato un amico di Maxwell, che ha voluto vendicarsi dell'uomo perch\u00e9, in passato, aveva rivelato un suo flirt.\nRivali al ballo.\nFrancesca deve partecipare al ballo della famiglia ciociara, ma \u00e8 preoccupata perch\u00e9 dovr\u00e0 incontrare Julia Andrei, la sua rivale di giovent\u00f9, che l'ha sempre criticata. Su consiglio di Lalla, la tata chiede al signor Sheffield di accompagnarla, ma lui non ne sembra molto entusiasta. I ragazzi, per aiutarla, la iscrivono ad un concorso in cui si vince una cena con una star: Francesca vince una serata con Erik Estrada. La donna decide cos\u00ec di farsi accompagnare da lui alla festa.\n Il signor Sheffield, che nel frattempo si era convinto ad accompagnarla, rimane male quando vede la tata uscire con la star.\nQuella sera Francesca sar\u00e0 osannata, ma Estrada se ne va prima dell'arrivo di Julia, facendo preoccupare molto la Cacace. All'arrivo della sua nemica, per\u00f2, ecco giungere anche il signor Sheffield, che si presenta a Julia come il fidanzato di Francesca, mentre invece il compagno di Julia si riveler\u00e0 una copertura, in quanto l'uomo \u00e8 un attore gay amico della donna.\n Francesca, ormai libera delle vessazioni di Julia, si pu\u00f2 godere un ballo in compagnia del signor Sheffield.\nCampionesse di canasta.\nMaxwell \u00e8 un po' adirato perch\u00e9 il figlio Brighton non ha nessun interesse per gli sport di squadra. In seguito ad una deludente partita di baseball, Francesca si fa accompagnare dal giovane da zia Assunta. Qui lei, la zia e zia Yetta hanno modo di constatare la bravura di Brighton nel gioco della canasta. Le due zie convincono Francesca a chiedere al signor Sheffield di far partecipare Brighton al torneo di canasta, considerando che la loro quarta partecipante non potr\u00e0 essere presente al torneo. Maxwell \u00e8 molto riluttante all'entrata in squadra del figlio, ma, come al solito, Francesca lo convince.\nPoco dopo, Luisa, la quarta in squadra, rientra nel torneo e Francesca viene esclusa dalla squadra. La tata ci rimane malissimo.\nGiunti ad Atlantic City, il luogo del torneo, Brighton si ritira dal torneo per far partecipare Francesca.\nUna dieta rigorosa.\nIl signor Sheffield \u00e8 sottoposto ad una visita di routine e successivamente invita a cena un importante finanziatore. L'uomo \u00e8 sottoposto ad una dura dieta per via di alcuni problemi cardiaci e Francesca trova in cucina degli appunti su cosa preparare all'ospite per non provocargli un infarto. Francesca mal interpreta quel documento e, collegandolo alla visita medica e alla richiesta del suo datore di lavoro di poterla includere nel suo testamento come tutrice dei suoi figli, la donna si convince che il signor Sheffield sia vicino alla morte. \n La Cacace \u00e8 molto rattristata dall'eventualit\u00e0 di perdere il suo datore di lavoro e alla cena per il finanziatore cerca in ogni modo di evitare che il signor Sheffield ingerisca del cibo ipercalorico o che gli procuri dei malesseri, finendo per rifilare il cibo malsano all'ospite cardiopatico.\nIl finanziatore finisce all'ospedale e Francesca viene cos\u00ec a sapere il malinteso di cui si \u00e8 resa vittima. Nel frattempo una delle amichette di Grace si invaghisce di Brighton. Francesca consola Grace, che si sente trascurata e convince Brighton a usare l'interesse della sua pretendente per i suoi scopi.\nIl fascino della terza et\u00e0.\nDakota Williams, un importante drammaturgo, viene invitato a casa Sheffield per discutere dell'acquisto dei diritti del suo nuovo dramma per uno spettacolo teatrale prodotto da Maxwell e C.C.. L'uomo, che fino ad ora aveva lavorato solo con Andrew Lloyd Webber, \u00e8 un'importante occasione di crescita e arricchimento e Maxwell, conoscendo quanto a Williams piacciono le donne, progetta di invitare una modella a cena per convincerlo meglio; Francesca, per\u00f2, chiedendo la descrizione di Williams, capisce che all'uomo serve una donna diversa e si offre di trovargli una degna accompagnatrice, il signor Sheffield si lascia convincere. Alla cena si scopre che l'accompagnatrice \u00e8 Yetta. La cosa getta Maxwell e C.C. nello sconforto, ma la serata si riveler\u00e0 un successo e Williams firma il contratto con Sheffield.\n Il giorno dopo, per\u00f2, Yetta rivela a Maxwell che Dakota \u00e8 in crisi produttiva da diversi anni e il signor Sheffield capisce di dover cercare in tutti modi di stracciare il contratto; Francesca convince Yetta a lasciare il suo nuovo spasimante e l'uomo, deluso, chiude i rapporti anche con Maxwell. Poco dopo, per\u00f2, C.C. viene a sapere che Williams, a causa della delusione amorosa ricevuta, ha ritrovato l'ispirazione e ha firmato un contratto milionario con Webber. Maxwell va su tutte le furie.\n Nel frattempo Grace scrive una lettera al presidente Clinton, ricevendo, come risposta, la visita del fratello Roger\nAmicizie a sorpresa.\nUn amico di Grace, Willy, la va a trovare insieme alla sua tata: Kirk. L'uomo, che Francesca identifica subito come gay, fa con lei ben presto amicizia, diventando il suo consulente estetico. Mentre si cambia per andare con lui al cinema, per\u00f2, Kirk la bacia con passione. Francesca capisce quindi di essersi sbagliata e comincia con lui una relazione. Il signor Sheffield non vede di buon occhio la relazione e cerca di screditare Kirk agli occhi di Francesca. Il suo atteggiamento risulta allo stesso Maxwell incomprensibile; Niles cerca di fargli capire, con una metafora, che il suo disappunto potrebbe essere dovuto ad uno suo interesse per la tata, ma Maxwell non comprende. A causa delle confidenze scambiate precedentemente alla loro unione, Francesca non vede molti stimoli nella sua nuova relazione, e lascia Kirk; il signor Sheffield le rivela che non \u00e8 affatto dispiaciuto e lei gli risponde dicendogli che se non lo conoscesse penserebbe che fosse geloso. La conversazione finisce con una risata. Mal interpretando una conversazione tra Kirk e Francesca, Grace e Will si convincono di aspettare un figlio e si preoccupano molto della cosa, ma, quando lo viene a sapere, Francesca li rassicura sull'impossibilit\u00e0 di questa eventualit\u00e0.\nZampetta d'agnello \u00e8 servita.\nC.C. \u00e8 occupata per qualche giorno e lascia il suo cane Castagna agli Sheffield, Francesca si offre di occuparsene personalmente. &lt;br&gt; Nello stesso periodo arriva a casa Sheffield anche Shari Lewis, una famosa ventriloqua ingaggiata da Maxwell per il suo prossimo spettacolo. La donna si presenta a casa con il suo pupazzo parlante: Zampetto d'agnello. Il pupazzo, una pecorella, si rivela da subito un tipo divertente e pungente. Per qualche giorno Zampetta d'agnello e la Lewis vengono ospitati da Maxwell, ma, durante un riposino, il pupazzo sparisce e Francesca capisce che Castagna l'ha divorato perch\u00e9 trova della lana sparsa per casa. La tata viene da subito incolpata per il terribile evento e Shari Lewis straccia il contratto con Maxwell. Successivamente, per\u00f2, Niles ritrova Zampetta d'agnello nel cesto della biancheria, in discrete condizioni. Il pupazzo si riappacifica quindi con Maxwell, che lo reingaggia.\nScampato pericolo.\nFrancesca, stanca che Maggie chieda continuamente soldi al padre, consiglia al signor Sheffield di convincere la figlia a trovarsi un lavoro socialmente utile. La ragazza viene inserita in ospedale, dove far\u00e0 l'infermiera volontaria. La ragazza, che da qualche tempo frequenta il giovane Peter, \u00e8 molto coinvolta dal nuovo lavoro. A causa di un concerto di cui possiede gi\u00e0 i biglietti, per\u00f2, la ragazza \u00e8 costretta a chiedere a Francesca di sostituirla per una sera al lavoro mentre lei va al concerto. La tata, anche se riluttante, accetta.La sera della sostituzione, dopo giorni di malesseri causati anche dalle prove di cucina di C.C., Maxwell viene ricoverato per un attacco di appendicite; Francesca cerca in ogni modo di non farsi riconoscere, dato che aveva nascosto tutto al signor Sheffield, anche se \u00e8 costretta a rasare i peli del pube dell'uomo mentre lui \u00e8 semi incosciente a causa dell'anestesia. Dopo la dimissione dell'ospedale il signor Sheffield racconta a Francesca di aver fatto degli strani sogni durante l'anestesia, ma lei cerca di minimizzare, per poi far riaffiorare tutto nella memoria del suo datore di lavoro non appena lei mette della panna nella sua torta.\nQuando il maggiordomo canta.\nNiles, di cui si scoprono delle incredibili noti canore, viene ingaggiato da Maxwell e C.C. per un provino con dei finanziatori per un nuovo spettacolo teatrale. Dato che l'uomo sar\u00e0 impegnato nella preparare il suo provino, Francesca chiede a sua cugina Nadia di occuparsi della cucina per l'occasione. La donna, in crisi con il marito, viene ospitata per qualche giorno in casa Sheffield. Nadia si rivela da subito una donna molto intraprendente, che cerca anche di imitare e prendere ci\u00f2 che appartiene alla cugina. Quando poi la cugina chiede alla tata se tra lei e il signor Sheffield c'\u00e8 del tenero, e si sente rispondere di no, la donna decide di conquistarlo. Nadia prepara per Maxwell diverse leccornie, e, prima di coricarsi, si presenta nella sua camera da letto. Francesca la scopre e la ferma. Durante il provino di Niles, Barry, il marito di Nadia, viene chiamato da Francesca affinch\u00e9 riporti a casa la moglie. I due coniugi hanno uno scontro sedato da Francesca, a cui assistono anche i vari finanziatori, ma poi si riappacificano. Niles non piace ai finanziatori, che decidono invece di puntare sul trio Barry-Francesca-Nadia.\nUn bacio \u00e8 solo un bacio.\nMaggie decide di iscriversi ad una gara di baci, con lo scopo di comparire sulla copertina del nuovo album musicale di Billy Ray Cyrus. Il signor Sheffield e il nuovo ragazzo di Maggie, Shawn, non sono d'accordo sulla scelta della giovane, ma Francesca convince il suo datore di lavoro, dicendogli che la gara allontaner\u00e0 Maggie da Shawn. Maggie convince anche Francesca a partecipare, e la donna vince la gara, tra lo stupore della giovane e di Maxwell, che non crede alla legalit\u00e0 della gara. Francesca, per convincerlo delle sue capacit\u00e0 di baciatrice, lo bacia con passione. Maxwell ne rimane colpito ma si scontra comunque con Francesca perch\u00e9 apparire nella copertina di un album musicale rovinerebbe la sua immagine di tata, Francesca ammette che non aveva comunque intenzione di accettare. Giunta da Cyrus per rifiutare il suo ingaggio, per\u00f2, Francesca viene a sapere dall'agente della star che Billy Ray era interessato ad avere una donna non pi\u00f9 giovanissima nella copertina, per non apparire troppo vecchio. Per Francesca \u00e8 colpo durissimo, che la fa deprimere, consolandosi con il cibo. La vera consolazione, per\u00f2, arriver\u00e0 grazie a delle dolci parole di Maxwell, che le rivela che nessuna donna l'aveva mai baciato nel modo in cui l'ha baciato lei. Intanto C.C. viene a sapere il motivo della vittoria della Cacace alla gara dei baci, e non ne rimane sorpresa, e, mentre spiega cos'\u00e8 per lei un bacio, presa dall'impeto bacia Niles. Il bacio schiocca entrambi e li lascia profondamente schifati, considerando il forte disprezzo che nutrono l'uno per l'altra.\nStrani compagni di letto.\nUn'amica di Francesca, Monya, tata anche lei, va in pensione. Francesca e altre amiche la incontrano al parco per darle qualche regalo ma ben presto si rendono conto che Monya \u00e8 frustrata dall'addio al suo lavoro perch\u00e9 sente di non aver costruito nulla. Monya \u00e8 diventata tata per caso, si \u00e8 ingrassata a causa della cucina del maggiordomo di casa, la sua stanza sta per essere trasformata in una sauna e lei sta per trasferirsi a casa della zia e dovr\u00e0 condividere il letto con un'altra zia quasi centenaria. Francesca \u00e8 molto colpita dalla vicenda dell'amica, anche perch\u00e9 ha molti aspetti comuni con i suoi. Alla festa di pensionamento di Monya, Francesca torna a casa ubriaca e, per errore, si infila nel letto del signor Sheffield, che dorme profondamente a causa degli antibiotici per il raffreddore di cui \u00e8 affatto da qualche giorno. Il giorno successivo Niles vede la tata e il suo datore di lavoro dormienti nello stesso letto, e, per farle l'ennesimo scherzo, convince C.C. a svegliare Maxwell, di modo che sar\u00e0 lei a trovare lui e Francesca nel letto. I due vengono svegliati dalle urla della Babcock. L'aver passato la notte nello stesso letto imbarazza molto sia Francesca che Maxwell, che comunque si convincono di aver solo dormito insieme. Successivamente Niles spiega al signor Sheffield quanto Francesca si senta preoccupata per il suo futuro, essendo ormai convinta che il suo destino sar\u00e0 uguale a quello di Monya; Maxwell cos\u00ec consola la tata, assicurandole che si prender\u00e0 sempre cura di lei, e le regala un appartamento. Francesca, anche se inizialmente delusa, ne \u00e8 contenta. A fine giornata Monya si presenta a casa Sheffield vestita da sposa e rivela a Francesca che il suo datore di lavoro l'ha chiesta in sposa e che persino la sauna che stava costruendo nella sua stanza era per lei.\nIl mago del capello.\nMaggie compie 16 anni e per l'occasione decide di cambiare il suo look, Francesca l'accompagna \"Al Contropelo\", un negozio di parrucchiere gestito da Mr.Anthony, che \u00e8 spesso frequentato da lei e la sua famiglia. Prima di recarsi dal parrucchiere, la tata fa amicizia con Mary Ruth, una ragazza sconclusionata che ha fallito un'audizione in casa Sheffield. Francesca accompagna la nuova amica nel negozio di parrucchiere e cerca di convincere Anthony ad assumerla come sciampista. Anthony d\u00e0 una possibilit\u00e0 alla ragazza, che si ambienta bene nel nuovo luogo di lavoro, facendo amicizia con l'estetista Kim e il parrucchiere Claude. Mary Ruth fa conoscenza anche con Milo, il figlio di Mr. Anthony. Il giovane \u00e8 un tredicenne deriso dai coetanei che \u00e8 stato costretto dal padre a denigrare la madre. Mary Ruth, che da subito capisce gli sbagli di Mr. Anthony con il figlio, sistema le cose. Nel frattempo Francesca litiga con zia Assunta, che voleva offrirsi come sciampista al negozio di Mr.Anthony, ma Francesca le ha fatto perdere l'opportunit\u00e0 per via di Mary Ruth. La tata si scontra anche con Sheffield quando l'uomo scopre che Maggie porta una parrucca nera molto provocante, Francesca convince la ragazza a non indossarla alla festa del suo compleanno e la tiene per s\u00e9, il signor Sheffield, vedendola con quella parrucca, la invita a mangiare un gelato e al cinema.\nGuardia e ladro.\nMaxwell ha ereditato da uno zio un antico documento appartenente a William Shakespeare. Francesca \u00e8 riuscita a convincere Brighton ad andare dall'oculista per indossare degli occhiali, il signor Sheffield le consiglia di prendere l'auto per recarsi dall'oculista, ma Francesca preferisce andare a piedi e, sotto richiesta del suo datore di lavoro, si porta anche la lista della spesa, ma per errore prende invece il prezioso Shakespeare.Passando per Central Park Francesca viene scippata, e cos\u00ec anche l'importante documento di Maxwell viene perduto. Quando il signor Sheffield lo scopre si infuria come non mai per il grossolano errore della tata. L'agente che si occupa del furto riesce a prendere il ladro, che viene arrestato e condannato ai servizi socialmente utili. La tata e Maxwell, in seguito, incontrano il malvivente al parco, mentre svolge i servizi richiesti dal giudice. Qui Francesca, parlando con lui, capisce che l'uomo ruba per disperazione e lui, per farglielo capire, le restituisce il documento di Shakespeare e offre dei biglietti di teatro a lei e Maxwell. Di ritorno a casa dopo la serata teatrale, Maxwell e Francesca vivono un momento di intimit\u00e0, che sta per culminare in un bacio, ma i due vengono interrotti dai mugugni di Niles, che \u00e8 stato imbavagliato dal ladro che ha svaligiato completamente tutta l'abitazione degli Sheffield."}
{"id": "1279281", "revid": "33888", "url": "https://it.wikipedia.org/wiki?curid=1279281", "title": "Relazioni sindacali", "text": "Per relazioni sindacali si intende l'insieme dei rapporti giuridici intercorrenti tra il datore di lavoro ed i lavoratori subordinati - intesi come collettivit\u00e0 - all'interno dei luoghi di lavoro, allorquando queste relazioni vengano a realizzarsi tramite un soggetto intermedio, ovvero il sindacato, rappresentante delle istanze e degli interessi dei dipendenti.\nNel settore privato.\nAll'interno dell'impresa, l'insieme delle attivit\u00e0 sviluppate nelle relazioni sindacali sono allocate del settore delle risorse umane, normalmente chiamato anche relazioni industriali.\nA titolo di esempio, il settore risorse umane gestisce attivit\u00e0 tra le quali le politiche retributive, la selezione del personale, le politiche di disciplina sul posto di lavoro e gli aspetti relativi allo sviluppo organizzativo.\nNel settore pubblico.\nLe relazioni sindacali consistono nell'insieme delle regole vigenti in materia, all'interno del vigente ordinamento giuslavoristico: questo vale anche nei rapporti tra Stato ed imprese, da un lato, e dall'altro per i medesimi lavoratori dipendenti pubblici.\nIl ruolo del sindacato.\nIl sindacato \u00e8 la controparte che dialoga con il datore di lavoro, recependo le indicazioni dei propri iscritti che rappresenta. \nTipicamente vengono definiti dei tavoli negoziali dove il datore di lavoro, o i suoi rappresentanti, e quelli dei sindacati aventi rappresentativit\u00e0 condividono e risolvono conflitti generati da una delle due parti (es rivendicazioni salariali, richiesta di turni o straordinari, messa in mobilit\u00e0 del personale, etc..)"}
{"id": "1279283", "revid": "113958", "url": "https://it.wikipedia.org/wiki?curid=1279283", "title": "Thililua", "text": ""}
{"id": "1279289", "revid": "121688134", "url": "https://it.wikipedia.org/wiki?curid=1279289", "title": "Episodi de La tata (terza stagione)", "text": "La terza stagione della serie TV La tata \u00e8 andata in onda negli USA tra il 1995 e il 1996.\nIl misterioso Lenny.\nL'amico di penna di Francesca, tale Lenny, le chiede, dopo molti anni di corrispondenza, di vederla in un ristorante di New York. Francesca \u00e8 preoccupata perch\u00e9 nel tempo ha raccontato molte bugie al suo corrispondente, come quello di essere un importante astronauta, di essere stata ospite al \"David Letterman Show\" e di aver vinto le Olimpiadi come velocista. Il signor Sheffield decide di accompagnarla all'appuntamento, e di attendere con lei l'arrivo di Lenny per evitarle avvicinamenti non graditi. Francesca e Maxwell passano una buona serata, scherzando sulle abilit\u00e0 da play boy di lui e sulle serate mondane di lei con Lalla. Quando tra i due si \u00e8 creata una certa sintonia, arriva un uomo molto attraente che Francesca crede essere Lenny e lo bacia con passione; l'uomo, si riveler\u00e0 poi invece un musicista dell'orchestra del ristorante. Subito dopo un cameriere d\u00e0 a Francesca un biglietto di Lenny che le dice di essersene andato perch\u00e9 non pu\u00f2 competere con l'affascinante uomo con cui era in compagnia, riferendosi al signor Sheffield, Francesca, invece si convince che Lenny l'abbia vista con il musicista. Nel frattempo, mentre prepara una serata romantica a Maxwell, avendo frainteso le sue parole, C.C. viene ingannata da Niles. I due, finiscono con il bere molto vino e arrivano ad insultarsi varie volte, fino a culminare la serata con un bacio molto appassionato, che viene interrotto dall'arrivo di Maxwell e Francesca. I due rimangono sconvolti dalla scoperta, ma sia Niles che C.C. reagiscono con indifferenza.\nFrancesca e il professore.\nIl fratello di C.C., Noel, \u00e8 in citt\u00e0 e si presenta a casa Sheffield. Qui, si fa convincere dalla sorella a partecipare ad una scommessa: far partecipare la tata a \"Jeopardy\", un famoso quiz televisivo a base di cultura generale. Noel cerca in tutti i modi di inculcare un po' di conoscenza in Francesca ma l'impresa sembra disperata. Il professore riesce comunque a far partecipare Francesca al quiz, vincendo cos\u00ec la sfida con la sorella, che perde il suo cavallo purosangue.\n La tata, inizialmente fa una figuraccia al quiz, per poi riprendersi con le ultime domande, a cui riesce a rispondere con lucidit\u00e0. Ci\u00f2 la porter\u00e0 a vincere la puntata, con l'irrisoria cifra di 200$.\n In seguito, grazie a Roger Clinton che si \u00e8 da poco trasferito accanto agli Sheffield, Francesca riesce a far ottenere a Maxwell un importante invito ad una festa presidenziale.\nJules, aitante e brillante.\nFrancesca, da qualche mese, sta frequentando Giulio, un medico molto ricco e attraente. La relazione rende felicissima zia Assunta, che tenta in tutti i modi di spingere Francesca a rendere ancora pi\u00f9 seria la sua relazione. Giulio sembra molto interessato a Francesca, tant'\u00e8 che le chiede anche di sposarlo; Francesca si prende del tempo per decidere, ma zia Assunta insiste affinch\u00e9 si decida a sposarsi perch\u00e9 questa potrebbe essere la sua ultima possibilit\u00e0. Francesca accetta cos\u00ec la proposta di matrimonio ma mentre acquistano l'anello di fidanzamento, Giulio sparisce dalla gioielleria con un prezioso diamante. Francesca \u00e8 costretta ad accettare il fatto di essere stata ingannata per consentire a Giulio di commettere il furto. La delusione \u00e8 tanta, soprattutto per zia Assunta. Le due, che si scontrano per l'esito di questa relazione, finiscono anche in terapia, in compagnia di Yetta. Francesca rientra dalla terapia poco soddisfatta e convinta che l'amore arriver\u00e0, soprattutto perch\u00e9 sar\u00e0 in grado di riconoscerlo e non si lascer\u00e0 scappare un uomo bello, ricco, affascinante e con cui si sentir\u00e0 a suo agio, il signor Sheffield la pensa come lei, e le ribatte che anche lui non si farebbe scappare una donna attraente, divertente e che ama i bambini. Nonostante queste confessioni, i due sembrano non accorgersi che ci\u00f2 che cercano l'avrebbero gi\u00e0 trovato l'uno nell'altra.\nFrida: la grande sfida.\n\u00c8 il sedicesimo compleanno di Maggie e Maxwell, grazie a C.C., ha affittato il Guggenheim Museum. La cosa non entusiasma molto la giovane che convince Francesca a chiedere al padre di poter festeggiare il suo compleanno nel night della sorella di Yetta, Frida. Maxwell acconsente, ma la cosa non verr\u00e0 ben vista da Assunta, che non va affatto d'accordo con Frida. Per non far scontrare Francesca con la zia, Maggie rinuncia a festeggiare nel locale di Frida ma Francesca fa incontrare le due rivali e, ricordando loro il solido legame che in passato le legava, le fa riappacificare. La festa che \u00e8 inizialmente un successo viene per\u00f2 interrotta da un nuovo litigio di Frida e Assunta che finiscono per trasformare la festa in una battaglia a cibo in faccia, dopo che loro stesse avevano cominciato a picchiarsi a suon di torte sul viso. Il signor Sheffield arriva alla festa nel momento clou della battaglia di cibo e la interrompe, per poi farla riprendere non appena Maggie lo ringrazia per il successo strepitoso della festa.\nFrancesca se ne va.\nSpinta da zia Assunta, dal fatto che il signor Sheffield le rovina gli appuntamenti perch\u00e9 non sa gestire i suoi figli senza di lei e da una proposta di Lalla, Francesca decide di prendersi un appartamento in affitto con Lalla, dopo vivr\u00e0 quando non bader\u00e0 ai piccoli Sheffield. Il signor Sheffield non vede di buon occhio la partenza della tata ma lei lascia casa Sheffield ugualmente. L'appartamento, situato in un quartiere gay, vicino alla residenza dell'invadente Yetta, piccolo e sporco, non piace molto a Francesca, che ben presto rimpiange casa Sheffield; Maxwell, intanto, mal sopporta l'assenza di Francesca, perch\u00e9 trova la casa vuota e difficile la gestione dei figli. Nessuno dei due, comunque, rivela all'altro i propri malcontenti, fino a che, entrambi, convincono zia Assunta a fare una sceneggiata che convincer\u00e0 i due a tornare a convivere. Zia Assunta resta al gioco, e Francesca rientra a casa.\nLa spesomane.\nLalla informa Francesca che Danny, il suo storico ex fidanzato, si sta per sposare con Heather, la ragazza per la quale l'ha lasciato. Per Francesca \u00e8 un duro colpo, e, anche se sembra incassare bene, la tata comincia a fare molte compere. Francesca acquista regali per gli Sheffield e per s\u00e9 stessa. Grace sembra la prima ad accorgersi che il comportamento di Francesca \u00e8 preoccupante e ne parla con il padre. L'uomo inizialmente non d\u00e0 importanza alla cosa, ma successivamente si rende conto che Francesca ha un serio problema e cerca di aiutarla iscrivendola ad un corso per dipendenti dallo shopping. Quando sembra aver per\u00f2 risolto i suoi problemi, Francesca ruba la carta di credito di Niles e si reca in un negozio d'abbigliamento, Maxwell la raggiunge, e, cercando di rassicurarla sul fatto che trover\u00e0 presto marito, la bacia con passione. Il bacio \u00e8 un tale shock che la donna sviene e, rivenendo, ha completamente scordato il gesto del signor Sheffield ma allo stesso tempo si rende conto di voler smettere con lo shopping compulsivo.\nNon perdiamo la calma.\nIl signor Sheffield, dopo una serata di festa, rientra a casa ubriaco. La mattina dopo Maxwell confida alla tata di aver bevuto molto la sera prima poich\u00e9 rattristato dal fatto che nessuna donna l'avesse degnato di uno sguardo. Francesca gli fa capire che ci\u00f2 \u00e8 dovuto alla fede nuziale che il signor Sheffield porta ancora al dito, e cos\u00ec, sia lei che C.C., anche se per ragioni diverse, lo convincono ad assumere un pubblicitario che cambi la sua immagine. A casa Sheffield si presenta una bellissima donna, Sydney Mercer, che viene assunta come pubblicitaria. La vicinanza di Sydney cambia da subito Maxwell, che si invaghisce della donna. La Mercer cambia il look di Sheffield, rendendolo pi\u00f9 sportivo e facendolo entrare a molti party alla moda. Sia Niles che Francesca si convincono che il signor Sheffield e Sydney si sposeranno presto ma quest'ultima rivela alla tata di essere lesbica. Francesca, sapendo che il signor Sheffield sta aspettando la Mercer ad una festa, si presenta cos\u00ec al suo posto. Prima di raggiungere la sala della festa, per\u00f2, l'ascensore si blocca e l\u00ec Francesca rivela al signor Sheffield l'omosessualit\u00e0 di Sydney, Maxwell ci rimane molto male e si rattrista, ma Francesca lo rassicura dicendogli che un uomo come lui trover\u00e0 ben presto una donna del suo livello.\nFrancesca va in galera.\nMaxwell e C.C. stanno per partire per Boston ma Niles, per fare uno dei suoi soliti scherzi alla Babcock, convince il signor Sheffield a portare anche i figli. Maggie ottiene dal padre il permesso per rimanere a casa e lui parte con il resto della famiglia e C.C..\n Nel frattempo Lalla e Francesca si mettono d'accordo per dare una festa a pagamento per soli single. Il locale della festa, per\u00f2, subisce un incendio e, dietro proposta di Maggie, Francesca sposta la festa a casa Sheffield. Durante i festeggiamenti Francesca conosce diversi uomini, che per\u00f2 hanno tutti qualche particolarit\u00e0 che spaventa la tata. L'unico che sembra normale \u00e8 Jeff, il quale per\u00f2 si rivela essere un poliziotto in incognito che arresta Francesca per party abusivo e detenzione illegale di alcolici. La tata subisce un processo nel quale viene difesa dallo zio Mario che per\u00f2 la mette ancora pi\u00f9 nei guai. A salvare la situazione sar\u00e0 Maxwell che nel frattempo \u00e8 tornato da suo viaggio; essendo per\u00f2 lui il proprietario della casa, tocca a lui pagare la multa inflitta a causa della festa di Francesca.\nAttenti alla mamma!\nLa madre del signor Sheffield \u00e8 in citt\u00e0. Francesca, che ancora non la conosce, si scontra con la donna in una fioreria a causa di un mazzo di fiori che entrambe desiderano. Giunta a casa Sheffield, Elizabeth rincontra Francesca. La donna, che ha con Maxwell un rapporto molto critico, cerca subito di farla licenziare perch\u00e9 preoccupata che tra loro possa nascere qualcosa, come accaduto tra suo marito e la segretaria. Maxwell, per ripicca, chiede a Francesca di sposarlo davanti alla madre. Francesca ne \u00e8 entusiasta e con la complicit\u00e0 di Lalla e zia Assunta, comincia gi\u00e0 a provarsi gli abiti per il matrimonio. Parlando con Lalla della futura suocera e del rapporto che lei ha con Maxwell, per\u00f2, Francesca si rende conto che la proposta di matrimonio non \u00e8 altro che un modo del signor Sheffield di far arrabbiare la madre. Francesca, cos\u00ec, a casa della zia, fa credere a Maxwell di essere molto felice per il matrimonio, ma, dopo l'arrivo di Elizabeth fa capire a Maxwell di sapere la verit\u00e0 e cos\u00ec Maxwell rivela la ripicca alla madre, che gli promette di comunicare di pi\u00f9 con lui, per poi andarsene per\u00f2 subito dopo con il suo autista, nonch\u00e9 amante.\nScusi, mi aiuta a fare un figlio?\nFrancesca riceve una cartolina con la foto di Giuditta, la figlia che il suo ex Danny ha avuto con la moglie Heather. Successivamente, a casa Sheffield, Francesca incontra Monica Baker, una famosa attrice. Conversando con la diva, la tata viene a sapere che Monica ha avuto un figlio tramite la banca del seme. Nel pomeriggio Francesca rivela a Lalla di voler provare ad avere un figlio in provetta, visto che ormai gli anni passano e lei non ha nessun uomo. Le due ragazze si recano cos\u00ec alla banca del seme.\n Il giorno dopo Monica porta il figlioletto Zack a casa Sheffield, e chiede a Francesca di occuparsene. Malgrado la gestione del piccolo non sia tra le pi\u00f9 semplici, Francesca ne \u00e8 contentissima. Badare al piccolo la convince di voler condividere la crescita di un bambino con un uomo.\nSei personaggi in cerca di editore.\nFrancesca, con il suo solito intuito, capisce di dover spedire un manoscritto redatto da Maxwell a vari editori e di iscrivere un video amatoriale della circoncisione del figlio di un parente di zia Assunta che Brighton ha filmato ad un concorso per giovani registi esordienti. Il manoscritto viene rifiutato da diversi editori, mentre invece il video di Brighton viene scelto per la finale del concorso, che si terr\u00e0 a Hollywood. Qui Francesca, non volendo fa irruzione nel set de La signora del West, conoscendo i due attori protagonisti Jane Seymour e Joe Lando. La donna viene sbattuta fuori dagli studios, cos\u00ec si perde la premiazione di Brighton, che arriva secondo.\nMaggie non va in convento.\nIl signor Sheffield \u00e8 preoccupato perch\u00e9 Maggie occupa troppo del suo tempo a baciarsi con il suo ragazzo. Dato che Natale \u00e8 ormai \u00e8 alle porte, e quindi la ragazza sar\u00e0 pi\u00f9 libera, Maxwell decide di mandarla in un kibbutz in Svizzera. Ci\u00f2 riporta Francesca agli anni della sua giovent\u00f9, quando era da poco arrivata in America e litigava con zia Assunta a causa di ci\u00f2 che aveva combinato nella sua esperienza nel kibbutz, qui, infatti, Francesca aveva conosciuto Yossi e aveva con lui perso la verginit\u00e0. Quando il signor Sheffield viene a saperlo si preccupa perch\u00e9 teme che a Maggie capiti lo stesso e cos\u00ec, per rimediare alla sua scelta, parte con Maggie e tutta la famiglia per il kibbutz svizzero, dove Francesca reincontra Yossi e Maggie il figlio di questo.\n Nel frattempo, dopo una serie di schermaglie in cui C.C. rivendica a Niles di essere troppo parsimonioso, il maggiordomo decide di andare in vacanza, ma, arrivato ai Tropici, vi incontra C.C., che ha avuto la sua stessa idea.\nBello, ricco e mafioso: lo sposo?\nDopo un'esercitazione al violino di Grace con un suo compagno di scuola Frankie, Francesca conosce il padre del bambino: Tony Tatorri. L'uomo, divorziato e dall'indubbio fascino, fa da subito breccia nel cuore di Francesca, che accetta di uscire con lui. All'appuntamento, dopo gi\u00e0 una serie di indizi non colti, Francesca ha definitivamente modo di capire che Tony \u00e8 invischiato con la mafia, avendo lui una serie di guardie del corpo e facendo commettere un omicidio nel ristorante in cui lui e Francesca si trovano a mangiare. Preoccupata sul come chiudere la relazione, la tata si confida con Lalla ma sar\u00e0 Maxwell a risolvere la situazione: dopo una serie di schermaglie di gelosia, assume Tony come sostituto di un tenore per il suo prossimo spettacolo teatrale a patto che lui chiuda con la tata. Sheffield si pentir\u00e0 dell'assunzione non appena scopre che l'uomo \u00e8 un mafioso.\nIl Natale \u00e8 in pericolo.\nBrighton si comporta in modo molto egoistico, e Francesca vorrebbe fargli capire che a Natale \u00e8 molto pi\u00f9 bello dare che ricevere e decide di accompagnare il giovane in un rifugio per senzatetto, accompagnati dal cane di C.C., Castagna. Durante il tragitto, per\u00f2, i tre vengono coinvolti in una bufera di vento che li porter\u00e0 in un mondo fantastico in cui faranno la conoscenza del folletto Elvis (molto simile a Niles). Elvis informer\u00e0 Francesca e Brighton che il Natale \u00e8 in pericolo a causa di un'entit\u00e0 misteriosa chiamata Babcock.\nIn seguito i tre conoscono anche Babbo Natale (molto simile a Maxwell), che chiede loro aiuto per salvare il Natale. Francesca organizza cos\u00ec una festa, con l'intento di sconfiggere Babcock, ma l'entit\u00e0 si presenta all'inizio della festa spazzando via tutti. Francesca, per\u00f2, non affatto intimorita, ferma l'entit\u00e0 e le chiede il perch\u00e9 di tanta cattiveria. Babcock le spiega che si sente sola e a causa di ci\u00f2 vuol far sentire tutti soli. Francesca le presenta l'uomo della pioggia, e i due si allontanano insieme. Dopo l'uscita di scena di Babcock, Babbo Natale si fa accompagnare da Castagna, Francesca, Brighton e Elvis in ogni casa, a dispensare regali.\nGiunti all'ultimo edificio del viaggio, un orfanotrofio, Babbo Natale si rende conto di non avere pi\u00f9 doni; Brighton decide cos\u00ec di regalare i suoi regali ai bambini orfani. Dopo questo gesto, Francesca e i suoi due compagni di viaggio tornano al mondo reale e rincontrano il signor Sheffield, Grace e Maggie.\nFrancesca va a Broadway.\nDopo una prima teatrale, Francesca che per la fretta messale dal signor Sheffield era uscita con una borsa non coordinata al vestito, viene criticata dai giornali come un'icona del cattivo. Per la tata, da sempre attenta alla moda, \u00e8 un duro colpo. Maxwell, che si sente in colpa, le affida allora l'organizzazione dei costumi per uno spettacolo teatrale di beneficenza. C.C. lo critica molto, dicendogli che ha ingaggiato la tata solo perch\u00e9 attratto da lei, Maxwell rinnega ogni accusa. In seguito, quando Maxwell si fa mostrare da Francesca i costumi, capisce di aver fatto una pessima scelta e teme un fiasco. Alla prima, per\u00f2, lo spettacolo di Maxwell ricever\u00e0 critiche molto positive, ma il merito andr\u00e0 tutto a Todd Oldham, lo stilista suo parente a cui la tata ha chiesto aiuto, e a C.C., che nel momento in cui Maxwell sta presentare la sua collaboratrice, spunta prendendosi tutti i meriti.\nLa tata di Clinton.\nFrancesca ha scoperto che Maggie e il suo ragazzo fumano. La tata decide di farsi sorprendere a fumare da Maxwell cos\u00ec che Maggie si spaventi alla reazione del padre e smetta senza scontrarsi con lui. Il signor Sheffield ha una reazione molto forte e, colto dall'ira, definisce Francesca una stupida. La tata, offesa, lascia la casa degli Sheffield. Maxwell, molto preoccupato, ma allo stesso tempo convinto di aver ragione, si fa prendere dai ricordi e ritorna alla mente alle molte situazioni vissute con Francesca, cos\u00ec fanno anche Niles e C.C.. Nel cercarla, Maxwell chiede aiuto anche a Assunta, che per\u00f2 non sa nulla e dice di non volersi immischiare. Poco dopo Maxwell ascolta una conversazione fra Maggie e il suo ragazzo, in cui la figlia rivela al fidanzato di aver capito il trucco di Francesca. Dietro suggerimento di Niles, Maxwell, molto dispiaciuto, trova Francesca a casa di Roger Clinton, mentre \u00e8 al telefono con Hillary Clinton, che sembra interessata a volerla come tata. Maxwell, per paura di perderla, fa capire a Francesca quanto sia importante per lui e la tata decide di tornare a casa, anche perch\u00e9 la telefonata con la first lady non era altro che una burla. \nLa cravatta del venerd\u00ec.\nFrancesca accusa il signor Sheffield di essere troppo prevedibile e abitudianario. L'uomo, cos\u00ec, comincia a spremere le meningi per stupire la tata. Nel frattempo, Grace rivela a Francesca di non volere che l'accompagni a casa di un'amica, perch\u00e9 ormai si sente pronta per andarci sola. Francesca ne soffre moltissimo e si fa consolare da zia Assunta, che, dal canto suo, le dice di aver rotto con lo zio Antonio. Per Francesca \u00e8 un altro duro colpo e decide di far riappacificare gli zii chiedendo aiuto a Yetta e alla madre di Antonio, Nettie (che nella versione originale, cos\u00ec come Yetta, \u00e8 la nonna di Francesca). \nLe due signore non sembrano molto rattristate dalla lite tra Assunta e Antonio e Francesca decide cos\u00ec di parlare con lo zio, ma, quando si reca a casa di Nettie, vi ci trova Assunta, che si \u00e8 appena riappacificata, anche carnalmente, con Antonio. Tornata a casa Francesca ritrova il signor Sheffield in ambiti sgargianti che beve champagne e d\u00e0 a Maggie il permesso per andare ad una festa che termir\u00e0 a notte fonda. La tata \u00e8 stupita dal cambiamento del suo datore di lavoro, ma capisce che per lei la prevedibilit\u00e0 di Sheffield \u00e8 vitale per poter accogliere favorevolmente l'imprevedibilit\u00e0 delle altre persone della sua vita. Giunta a questa consapevolezza, Francesca convince il signor Sheffield a ritornare il prevedibile padre di famiglia che \u00e8.\nBruttina per\u00f2 tanto cretina!\nIn un bar, Francesca e Lalla incontrano Pauly, che da subito si dimostra interessato a Lalla. I due cominciano a frequentarsi, cos\u00ec Francesca si lamenta di sentirsi sola ed \u00e8 sempre pi\u00f9 triste per via della sua condizione di single. La tata, per\u00f2, ha subito modo di ricredersi sulla relazione di Pauly e Lalla perch\u00e9, in un momento d'affetto, Pauly palpa il sedere di Francesca. Inizialmente la tata non dice niente all'amica, ma, dopo che Pauly la bacia con passione, Lalla li scopre e rompe la relazione con il suo nuovo fidanzato. Nel frattempo l'unione lavorativa di Maxwell e C.C. \u00e8 in crisi perch\u00e9 lei vorrebbe maggiore riconoscimento, ma Sheffield non sembra intenzionato a concedergliene. C.C. abbandona Maxwell e dice di voler fondare una societ\u00e0 con Beo Hamlisch, un famoso compositore di opere musicali. In realt\u00e0, per\u00f2, la donna si sta inventando tutto sperando che Maxwell si ricreda con questo espediente e lo rivela a Francesca. Sar\u00e0 proprio la tata a far ritornare Sheffield sui suoi passi, invitando a casa un sosia di Hamlisch che \u00e8 in realt\u00e0 \u00e8 suo zio Alan, che fa credere a Maxwell di essere interessato a C.C.; il signor Sheffield, cos\u00ec, non pu\u00f2 che riconoscere l'importanza del lavoro di C.C. e darle un giusto riconoscimento.\nInvito a sorpresa.\n\u00c8 San Valentino e Francesca \u00e8 contenta perch\u00e9 uscir\u00e0 con Jeff, un bel ragazzo con cui si \u00e8 vista gi\u00e0 diverse volte in passato ma con cui non ha mai concluso nulla. Poche ore prima del suo appuntamento, per\u00f2, la tata riceve un invito misterioso da un ammiratore segreto, e lei, credendo che si tratti del signor Sheffield, decide di andarci, anche se \u00e8 mezz'ora dopo il suo appuntamento con Jeff.\n Francesca rende molto veloce l'uscita con Jeff e si reca all'appuntamento con il suo ammiratore, che si riveler\u00e0 essere Tommy, un compagno di scuola di Brighton che \u00e8 da sempre innamorato di lei. La tata cos\u00ec rientra a casa abbattuta, soprattutto perch\u00e9, per ringraziare Sheffield, ha fatto affiggere un cartello a Broadway con una dichiarazione d'amore per lui a caratteri cubitali. Per rimediare al danno, Francesca cerca, in compagnia di Lalla, di cancellare il messaggio, che si trova a venti metri d'altezza, ma i risultati sono scarsi. Maxwell, che ha saputo la verit\u00e0 da Niles, si reca l\u00ec, ma, mentre la consola e sta per rubarle un bacio, arrivano i pompieri che credevano i due in pericolo di vita, trovandosi ad un'altezza cos\u00ec elevata.\nPiedone di fata.\nMentre assieme a Grace accompagna Zia Assunta da un chirurgo plastico, Francesca viene a sapere che con l'et\u00e0 alle donne ingrossano i piedi. Questa notizia preoccupa molto la tata, visto che deve partecipare ad un gal\u00e0 di ex colleghe modelle di calzature e i suoi piedi non calzano pi\u00f9 il perfetto numero 37.\nFrancesca comincia a fare strani sogni in cui alla festa viene umiliata per via dei suoi piedi super abbondanti e in cui il signor Sheffield la consola con un bacio mozzafiato. Svegliandosi da questi sogni, Francesca viene veramente consolata da Sheffield, anche se in modo diverso, che l'accompagna anche alla festa dove fa credere a tutti che lui sia il marito. Al signor Sheffield ci\u00f2 non sembra dispiacere ma, tornati a casa, ancora una volta, i due sembrano non voler rendersi conto che sarebbero perfetti l'uno per l'altra.\nUna perla in taxi.\nA casa Sheffield c'\u00e8 grande attesa per l'arrivo di Elizabeth Taylor, che \u00e8 stata scritturata per un'opera prodotta da Maxwell e C.C..\nFrancesca, inizialmente esclusa dal grande evento, chiude Niles in cucina e si presenta per prima alla grande attrice, seguita poi anche da zia Assunta e, anche se troppo tardi, da Yetta. La Taylor \u00e8 un po' interdetta da ci\u00f2 che la tata le racconta, ma, decide di affidarle una collana di perle, affinch\u00e9 lei chiami qualcuno perch\u00e9 la porti all'agenzia pubblicitaria cui dovr\u00e0 recarsi per girare uno spot. Sotto consiglio di zia Assunta, per\u00f2, Francesca decide di portarla lei stessa a destinazione e parte in taxi. Nella vettura Francesca conosce Cozette, una tassista in crisi d'amore con cui avr\u00e0 un incidente che le far\u00e0 perdere alla sia la collana che la memoria. Tutti gli Sheffield vanno a trovare Francesca all'ospedale e si preoccupano delle sue condizioni, anche se Maxwell vorrebbe che la donna riacquistasse presto la memoria per far riavere le perle alla Taylor. La memoria viene riacquistata grazie a zia Assunta, che nomina alla nipote una cugina che si sta per sposare. Nonostante la memoria ritrovata, la collana rimane dispersa (ma la voce fuori campo di Francesca rivela che la collana era in realt\u00e0 falsa).\n\u00c8 bella... ma porta iella.\nMentre \u00e8 in un bar con Lalla, Francesca incontra Mike LaVoe, il campione di hockey, che le chiede di uscire. L'uomo \u00e8 molto attraente e la relazione \u00e8 ben vista da tutti i conoscenti della tata, Sheffield inclusi. Al primo appuntamento, per\u00f2, Francesca si rende conto che Mike \u00e8 superstizioso a livelli maniacali e decide di chiudere con lui. Il giorno seguente, quando parla con gli Sheffield della sua scelta per\u00f2, tutti le sconsigliano di chiudere la relazione per paura che LaVoe ritiri i biglietti per la partita prenotati per loro, Francesca \u00e8 cos\u00ec costretta a partecipare alla partita, in qualit\u00e0 di porta fortuna. La donna viene osannata dai tifosi, ma la partita non va bene e, quando Mike scopre che Francesca calza un paio di scarpe rosse che portano sfortuna, la caccia dallo stadio. \nIl giorno seguente Francesca viene additata da tutta la stampa come una iettatrice. Il signor Sheffield decide di intervenire, parlando con Mike, ma, quando si reca da lui, incontra Ron Greschner e altri campioni di hockey e si lascia prendere dall'euforia. Francesca, cos\u00ec, risolve da sola i suoi problemi, andando negli spogliatoi della squadra e facendo uno spogliarello super sexy per Mike, che, dopo ci\u00f2, ritira le sue dichiarazioni sul portare sfortuna della Cacace.\nGenitore... in blue jeans.\nIl signor Sheffield entra in crisi in seguito ad una stroncatura del suo ultimo musical prodotto. Per tirarlo su di morale, Francesca gli chiede di giocare a tennis con lei, ma l'uomo perde clamorosamente; la sconfitta manda ulteriormente in crisi Maxwell, che diventa intrattabile. Parlandone con Niles e con i ragazzi, Francesca si convince che la cosa migliore sia mandare il signor Sheffield in terapia. Qui l'uomo capisce di avere ancora delle possibilit\u00e0, nonostante a 42 anni si senta un perdente. Maxwell cambia look, diventando molto pi\u00f9 sportivo e acquista una spider.\n Mentre si fa consigliare da zia Assunta su come confortare il signor Sheffield, Francesca riceve la visita dell'uomo, che la invita a fare un giro con la sua nuova auto. Francesca, per\u00f2, parlandogli, lo convince che ha ottenuto moltissime cose dalla vita, e che non sar\u00e0 una stroncatura a renderlo un perdente. Il signor Sheffield torna in s\u00e9 ma prima offre a Francesca una spericolata corsa in automobile...\nL'unto del Signore... si pu\u00f2 smacchiare.\nFrancesca, zia Assunta e le ragazze Sheffield si recano in Sinagoga per conoscere Gary Isaacs, il cantore amico della cugina Susan.\nFrancesca e l'uomo fanno subito amicizia, tanto che lei lo porta subito a casa. Qui Gary conosce Maxwell, C.C. e il famoso compositore Burt Bacharach, che sentendo la potente voce dell'amico di Francesca, chiede a Maxwell di scritturarlo per il loro spettacolo. \nGary, cos\u00ec, annuncia ad una festa in casa di zia Assunta in cui partecipa tutta la congregazione di voler lasciare la sinagoga per dedicarsi esclusivamente al teatro. Tutti i fedeli se la prendono con zia Assunta, che teme che il Dio degli ebrei si vendichi su di lei. Francesca e Maxwell non credono agli avvertimenti di Assunta e Gary, dopo un incidente al protagonista dello spettacolo, viene scritturato come suo sostituto.\n Tutto sembra girare per il verso giusto, ma in seguito a Gary viene offerta una parte ad Hollywood, che accetta con il beneplacito di Maxwell, che tanto sa che il contratto non gli consentir\u00e0 di andarsene; quello che Sheffield ancora non sa, per\u00f2, \u00e8 che C.C. non glielo ha ancora fatto firmare e cos\u00ec Maxwell perde il protagonista dello spettacolo e, come al solito, se la prende con Francesca sotto gli occhi di un'impotente Lalla.\nCarta verde, lo sposo perde.\nBrighton riceve un brutto voto in francese e il signor Sheffield decide di fargli prendere delle lezioni private. Francesca si occupa delle selezioni degli insegnanti e assume Philippe, un affascinante madrelingua francese, di cui la tata subisce da subito il fascino. Philippe si occupa cos\u00ec dell'istruzione di Brighton anche se, in realt\u00e0, sembra molto pi\u00f9 interessato a conoscere Francesca, tant'\u00e8 che le chiede anche di uscire.\n I due cominciano una relazione, mal vista dal signor Sheffield, che, ingelosito, cerca in ogni modo di screditare il francese agli occhi della tata. Dopo pochi appuntamenti Philippe chiede a Francesca di sposarlo e lei, molto entusiasta, accetta. Zia Assunta \u00e8 molto eccitata dal prossimo matrimonio, anche se inizialmente viene delusa perch\u00e9 pensava fosse stato Sheffield a chiedere in sposa la nipote. La nuova coppia, per\u00f2, deve superare uno scoglio: devono passare i controlli statali che valutano l'autenticit\u00e0 di una coppia costituita da una cittadina statunitense e un emigrato. Il signor Sheffield, saputo questo, si convince che Philippe sia un approfittatore. Superati i controlli, Francesca comincia a fare progetti per il suo matrimonio, ma, quando Philippe rimane da solo con C.C. tenta un approccio con lei. Niles, che ha assistito al fatto, convince la donna a rivelare tutto a Maxwell, perch\u00e9 cos\u00ec eviter\u00e0 che lui e la tata si avvicinino una volta che il matrimonio naufragher\u00e0, C.C. si lascia convincere e rivela tutto. La relazione tra Philippe e Francesca, cos\u00ec, termina e Maxwell porta a cena Francesca per consolarla, sotto gli occhi di una delusa C.C..\nDanzando sulle onde.\nFrancesca ha in programma una crociera in compagnia di Lalla, dove, a detta di una chiromante, dovrebbe incontrare l'uomo della sua vita e danzare con lui sull'acqua. Maxwell, un po' preoccupato che la tata possa trovare davvero l'uomo dei suoi sogni, decide di partire con lei in compagnia dei ragazzi, di Niles, C.C., gli zii di Francesca e Yetta. Francesca non \u00e8 molto entusiasta della presenza dei parenti e degli Sheffield in crociera, ma, nonostante questo si gode le vacanze, passando ore spensierate. Grazie a zia Assunta, conosce Steve, un bel ragazzo molto interessato a lei che le chiede di partecipare alla gara di mambo che si terr\u00e0 sulla nave.\nMaxwell mal digerisce la presenza di Steve nella vita di Francesca e diventa invadente e, confidandosi con Niles, ammette di non voler perdere la tata. La sera della gara Steve viene arrestato perch\u00e9 clandestino, Maxwell, cos\u00ec, si sostituisce a Steve nella gara.\nNel frattempo Niles si d\u00e0 al gioco al casin\u00f2 della nave e scopre scioccato che la presenza della signorina Babcock gli porta una gran fortuna; il maggiordomo, cos\u00ec, cambia completamente atteggiamento con la donna che ha sempre detestato.\nParigi: andata senza ritorno.\nPer uno scambio di valigie, Francesca e Castagna si ritrovano in viaggio per Parigi con il signor Sheffield.Le veci della tata saranno prese da Yetta.\n Giunti a destinazione, Maxwell incontra suo fratello Nigel e cerca di convincerlo a chiudere il night club di cui il fratello \u00e8 proprietario perch\u00e9 lo ritiene incapace di gestirlo. I due litigano in maniera molto violenta, tanto da convincere Maxwell a ritornare in America, sar\u00e0 Francesca a convincerlo a fare un ultimo tentativo. Prima di recarsi al club di Nigel, il signor Sheffield, Francesca e Castagna visitano Parigi e, alla sera, dopo un'esibizione di Eartha Kitt, Maxwell si convince che nonostante sia molto impulsivo, il fratello ha tutti i diritti e le capacit\u00e0 per gestire il suo locale. Osservando l'intraprendenza del fratello, anche a Maxwell viene voglia di essere meno impostato, ma non ci riesce e riparte per New York. Durante il viaggio di ritorno, per\u00f2, l'aereo ha un guasto e sembra vicino al precipitare. Vedendo vicina la morte, Francesca e Maxwell si dichiarano finalmente innamorati e si scambiano un bacio appassionato."}
{"id": "1279296", "revid": "1543377", "url": "https://it.wikipedia.org/wiki?curid=1279296", "title": "0174", "text": "0174 \u00e8 il prefisso telefonico del distretto di Mondov\u00ec, appartenente al compartimento di Torino.\nIl distretto comprende la parte sud-orientale della provincia di Cuneo. Confina con la Francia a sud-ovest e con i distretti di Cuneo (0171) a ovest, di Savigliano (0172) e di Alba (0173) a nord, di Savona (019) a est, di Albenga (0182) a sud-est, di Imperia (0183) e di Sanremo (0184) a sud.\nAree locali e comuni.\nIl distretto di Mondov\u00ec comprende 54 comuni compresi nelle 2 aree locali di Ceva (ex settori di Ceva, Garessio, Monesiglio e Ormea) e Mondov\u00ec. I comuni compresi nel distretto sono: Alto, Bagnasco, Bastia Mondov\u00ec, Battifollo, Briaglia, Briga Alta, Camerana, Caprauna, Castellino Tanaro, Castelnuovo di Ceva, Ceva, Cigli\u00e8, Frabosa Soprana, Frabosa Sottana, Garessio, Gottasecca, Igliano, Lesegno, Lisio, Magliano Alpi, Marsaglia, Mombarcaro, Mombasiglio, Monastero di Vasco, Monasterolo Casotto, Mondov\u00ec, Monesiglio, Montaldo di Mondov\u00ec, Montezemolo, Niella Tanaro, Nucetto, Ormea, Pamparato, Paroldo, Perlo, Pianfei, Priero, Priola, Prunetto, Roascio, Roburent, Rocca Cigli\u00e8, Rocca de' Baldi, Roccaforte Mondov\u00ec, Sale delle Langhe, Sale San Giovanni, Saliceto, San Michele Mondov\u00ec, Scagnello, Torre Mondov\u00ec, Torresina, Vicoforte, Villanova Mondov\u00ec e Viola ."}
{"id": "1279297", "revid": "287204", "url": "https://it.wikipedia.org/wiki?curid=1279297", "title": "Sylwester Szmyd", "text": "Carriera.\nPassato professionista nel 2001 con la Tacconi Sport-Vini Caldirola, dimostra presto di essere un passista-scalatore di ottimo livello. Svolgendo mansioni di gregariato risulta per questo, dal 2004 al 2008, in maglia Saeco e Lampre, uno degli uomini pi\u00f9 preziosi in salita per Damiano Cunego nelle grandi corse a tappe.\nNel 2009 passa alla Liquigas sotto indicazione di Ivan Basso. Con la maglia della squadra ottiene il primo e unico successo tra i professionisti, aggiudicandosi la quinta tappa del Crit\u00e9rium du Dauphin\u00e9 Lib\u00e9r\u00e9 2009 grazie ad una fuga all'inizio del Mont Ventoux. Nel 2013 si trasferisce al Movistar Team e nel 2015 alla CCC Sprandi Polkowice; al termine del 2016 abbandona quindi l'attivit\u00e0.\nNel 2019 diventa direttore sportivo della Bora-Hansgrohe, la squadra di Peter Sagan."}
{"id": "1279299", "revid": "125266058", "url": "https://it.wikipedia.org/wiki?curid=1279299", "title": "Episodi de La tata (quarta stagione)", "text": "La quarta stagione della serie televisiva La tata \u00e8 andata in onda negli Stati Uniti d'America tra il 1996 e il 1997.\nRitratto di un ritrattore.\nTornati da Parigi illesi, Maxwell ritratta la dichiarazione d'amore fatta a Francesca, sostenendo che tutto \u00e8 stato una reazione illogica alla paura di morire. La tata rimane delusa e indispettita e si scoraggia ancor pi\u00f9 dopo che Grace sceglie C.C. per scrivere un tema su una donna di successo e la Babcock la accusa di essere una donna bella ma senza cervello.\nFrancesca si consola andando in un locale con Lalla, dove incontra il non vedente Jack e comincia ad uscirci. &lt;br&gt; Jack capisce subito che Francesca soffre per via del signor Sheffield e che esce con lui solo per dimostrare a se stessa di attirare gli uomini non solo per il suo aspetto esteriore. La breve relazione, quindi, si conclude. &lt;br&gt; Confidandosi con zia Assunta, Francesca capisce che Maxwell \u00e8 ancora spaventato all'idea di rifarsi una vita per via dei suoi figli, del senso di colpa per la moglie morta e perch\u00e9 Francesca \u00e8 una sua dipendente. La donna, cos\u00ec affronta il signor Sheffield e gli dice di capirlo. Maxwell ammette che al momento non \u00e8 pronto ad iniziare una relazione perch\u00e9 teme che le cose non possano funzionare e le chiede di rimanere amici, non prima, per\u00f2, di scambiarsi un lungo e appassionato bacio.\n&lt;br&gt; Niles, invece, cerca in ogni modo di capire cosa sia successo a Parigi, ma ogni suo sforzo, almeno per il momento, risulta vano.\nUn sinistro all'orecchio...sinistro.\nIl signor Sheffield, Francesca e Niles vedono Maggie baciare un ragazzo molto pi\u00f9 grande di lei mentre sono al parco. Il signor Sheffield non vuole che la figlia frequenti un ragazzo di quell'et\u00e0, ma Francesca lo convince a conoscerlo prima di giudicarlo. &lt;br&gt; Quando incontra John, il giovane presenta alla tata il suo amico Mike e Francesca se ne invaghisce subito. Tornate a casa, la tata fa capire a Maggie che \u00e8 davvero troppo giovane per frequentare un ventiseienne, ma la ragazza ribatte dicendole che lei non \u00e8 sua madre e che \u00e8 troppo vecchia per uscire con un venticinquenne come Mike. Francesca capisce che col tempo Maggie si render\u00e0 conto che il ragazzo \u00e8 troppo vecchio per lei, dagli interessi troppo contrastanti. Al secondo appuntamento, i fatti danno ragione alla tata. &lt;br&gt; Poco dopo Francesca capisce che usciva con Mike per sentirsi pi\u00f9 giovane, ma di non voler creare un futuro con lui.\nTutti i nidi vengono al pettine.\nBrighton riceve un voto appena sufficiente in scienze e il signor Sheffield ne \u00e8 molto deluso, tanto da promettergli di spedirlo in un campo militare se non rimedier\u00e0. Il giovane, impaurito, chiede cos\u00ec aiuto a Francesca che gli consiglia \ndi osservare e filmare un nido di rondini in terrazza fino a che non si schiuder\u00e0. Il piano per\u00f2 fallisce perch\u00e9 Francesca dimentica di spegnere la lampada che dovrebbe scaldare il nido. Francesca, cos\u00ec, va a parlare con la professoressa, che scopre essere una delle donne con cui aveva litigato in un negozio d'abbigliamento per un pullover scontato. La professoressa, cos\u00ec, concede altro tempo a Brighton per preparare l'esame a patto che Francesca le lasci il maglioncino della disputa. Tornata a casa la tata scopre che Brighton ha trovato un buon tema per l'esame, ossia analizzare l'irritazione cutanea che Assunta ha a causa dell'ingerimento di un'aragosta radioattiva.\n&lt;br&gt; Nel frattempo C.C. si trasferisce in casa Sheffield perch\u00e9 nel suo appartamento ci sono dei lavori in corso. Niles ne approfitta per tirarle i soliti scherzi, fingendo che il signor Sheffield cerchi con lei un'avventura amorosa. La Babcock, inizialmente, cade nelle trappole del maggiordomo ma, alla fine, si vendica con le stesse armi usate da lui.\nNon c'\u00e8 Rosie senza spine.\nMentre assiste in platea al Rosie O'Donnel Show, in compagnia di Lalla e Grace, Francesca viene notata dalla O'Donnel grazie ad una sua esilarante battuta sull'allevamento dei figli. &lt;br&gt; Alla fine dello show la conduttrice invita Francesca in camerino e le offre la possibilit\u00e0 di curare una rubrica di puericultura nello show. Francesca accetta e Lalla, super emozionata, avvisa la famiglia e gli Sheffield della novit\u00e0.\n&lt;br&gt; La permanenza di Francesca nel programma la rende molto popolare, la donna comincia a frequentare gente famosa come Donald Trump e chiede a C.C. di diventare sua manager. Questi fatti mandano in crisi Maxwell, che escogita un modo per far tornare Francesca al suo vecchio lavoro, seppur non l'abbia comunque ancora lasciato definitivamente.\nGrazie a zia Yetta e zia Assunta, che involontariamente gli danno un consiglio, Maxwell dice a Francesca di aver sognato uno spirito della famiglia Cacace che gli diceva che se Francesca avesse continuato ad essere una star sarebbe stata licenziata, sarebbe rimasta single e si sarebbe ritrovata a vivere con zia Assunta. Francesca sembra non dare peso al sogno, e il signor Sheffield sente di aver fallito ma, il giorno seguente, la donna gli dice di aver lasciato il lavoro. In realt\u00e0 Francesca rivela a Niles di essere stata licenziata per aver avuto troppo successo e che al posto suo \u00e8 stata assunta una coppia di coniugi di mezza et\u00e0.\nMambo fatale.\nZia Frida \u00e8 sul lastrico, anche il suo club \u00e8 stato pignorato. Disperata, la donna chiede aiuto a Francesca con uno stratagemma, che la ospita. Quando Francesca scopre la verit\u00e0 tramite zia Assunta, la tata si chiede perch\u00e9 la zia non vada a vivere con il fidanzato Fred e Assunta le rivela che non lo fa perch\u00e9 non vuole far sapere all'uomo che non ha pi\u00f9 denaro e perch\u00e9 non vuole che lui pensi che lei stia con lui solo per interesse, anche se \u00e8 questa la vera motivazione della loro relazione. &lt;br&gt; Francesca entra di soppiatto al club esclusivo in cui Fred \u00e8 iscritto e, fingendosi anche lei miliardaria, chiede all'uomo il motivo per il quale non ha chiesto Frida in moglie, Fred le rivela che non l'ha fatto perch\u00e9 teme che lei non lo sposerebbe, perch\u00e9 poco interessante. Per renderlo pi\u00f9 affascinante, cos\u00ec, Francesca comincia a dare lezioni di ballo al miliardario. Durante una di queste lezioni, l'uomo si sente male e zia Frida lo trova disteso nel letto con Francesca sotto di lui.\n&lt;br&gt; Dopo una lite tra Frida e la nipote, Fred rinviene e spiega la verit\u00e0 alla fidanzata, dopo di che la chiede in moglie. Il matrimonio, anche se a causa di un malinteso, viene celebrato in casa Sheffield. Prima di sposarsi Fred dice a Francesca di essersi innamorato di lei, ma la tata lo convince a sposare Frida ugualmente, anche se, successivamente, si sente un po' in colpa.\nIndovina chi viene a cena?\nFuori da un museo il signor Sheffield e Francesca incontrano Robert, il padre di Maxwell. Tra padre e figlio non scorre buon sangue perch\u00e9 Maxwell non ha perdonato al padre il tradimento inferto alla madre. Nonostante questo, Francesca invita Robert a cena.\n&lt;br&gt; Alla serata si presenta anche Joan, la segretaria con la quale Robert ha tradito la madre di Maxwell e con cui ora \u00e8 sposato. &lt;br&gt; Francesca e Joan legano da subito, le due hanno molti aspetti in comune, come lo stile nel vestire, alcune idee e le origini basso-borghesi. Durante la cena, a cui partecipano anche Assunta e Yetta, \u00e8 ben chiaro a tutti il legame nascosto e represso che lega Maxwell e Francesca. Il padre e il figlio non fanno altro che litigare, tant'\u00e8 che la serata finisce prima che Niles abbia portato in tavola tutte le pietanze. \n&lt;br&gt; Il giorno successivo Joan va a trovare Francesca e le racconta come Robert ha ceduto al suo fascino. Francesca, cos\u00ec, utilizza le stesse armi usate anni prima dalla sua nuova complice, sperando di far capitolare il signor Sheffield. Il piano, che inizialmente ha un esito buonissimo, fallisce quando i due vengono interrotti da Niles, Robert e Joan e successivamente da zia Assunta che avvisa il padre di Maxwell di aver perduto tutti i suoi risparmi dopo che le azioni su cui Robert le aveva detto di investire, sono fallite. Robert reagisce con noncuranza alla notizia di Assunta e ci\u00f2 manda su tutte le furie Maxwell, che cos\u00ec, si tira indietro anche con Francesca. Ci\u00f2 nonostante Joan rincuora la tata, dicendole che anche per lei \u00e8 stata dura conquistare Robert, ma che alla fine ce l'ha fatta, e lo stesso capiter\u00e0 anche a lei con Maxwell.\nSu tasse e fedelt\u00e0 mai la verit\u00e0.\nFrancesca deve badare al cane di Jay Leno, che chiede questa cortesia a Maxwell e C.C., ma, per una disattenzione, la cagnolina rimane incinta di Castagna, il cane di C.C..\n&lt;br&gt; Nel frattempo a Francesca arriva una lettera degli ispettori delle tasse: avr\u00e0 a breve un'ispezione per alcune irregolarit\u00e0 riscontrate nel suo conto. Francesca \u00e8 molto preoccupata per questo evento, perch\u00e9 sa di aver mentito sui suoi averi e chiede aiuto a Brighton, che \u00e8 il suo commercialista e al signor Sheffield. Francesca cerca anche di sedurre l'ispettore delle tasse ma con poco successo. L'uomo, infatti, infligge una multa di 5000 dollari a Francesca. Il signor Sheffield la convince a ricorrere in appello. Giunti in udienza, Maxwell e Jay Leno risolvono la situazione, corrompendo l'ufficiale che si occupa dell'appello, promettendogli di farlo entrare nello show di Leno come imitatore.\nLa nave di mezzanotte.\nIl fratello di Maxwell, Nigel, \u00e8 in citt\u00e0. Maxwell, per\u00f2, non si dedica a lui perch\u00e9 occupato con i provini per il suo nuovo spettacolo teatrale. Francesca, cos\u00ec, si offre di accompagnare l'uomo a visitare la citt\u00e0. La vicinanza tra i due diviene molto stretta, tanto che Nigel si innamora della tata e le chiede di sposarlo e di partire con lui per una crociera.\n&lt;br&gt; Francesca \u00e8 molto combattuta perch\u00e9 innamorata del signor Sheffield e perch\u00e9 vorrebbe costruire con lui un futuro. La tata si sfoga sia con l'amica Lalla che con zia Assunta, ma sar\u00e0 Maxwell, che le dice di uscire con Nigel e di non aspettarlo perch\u00e9 dovr\u00e0 lavorare, a convincere Francesca a partire con l'altro Sheffield.\n&lt;br&gt; La sera della partenza Francesca lascia al signor Sheffield una lettera d'addio e parte per recarsi al porto. Il viaggio per portarla l\u00ec per\u00f2 si fa insidioso perch\u00e9 la donna fatica a trovare un taxi e la metropolitana sembra irraggiungibile perch\u00e9 troppo affollata. A causa di questi inconvenienti Francesca perde la nave e ritorna a casa Sheffield pochi minuti prima del ritorno di Maxwell. Francesca riesce a far sparire la lettera d'addio prima che Maxwell la legga e lui la accudisce dato che durante la corsa per raggiungere la nave si era distorta una caviglia.\nTatuaggio os\u00e9.\nMaggie chiede a Francesca di intercedere col padre per avere il permesso di farsi un tatuaggio ma Francesca glielo nega perch\u00e9 anche lei in giovent\u00f9 si \u00e8 fatta un tatuaggio e se n'\u00e8 pentita amaramente. \nSaputo ci\u00f2, tutti, compresa zia Assunta, vogliono sapere come e dov'\u00e8 il tattoo. Francesca che sembra restia a rivelarlo, si reca da un chirurgo plastico per rimuoverlo e qui si intuisce che il tatuaggio \u00e8 un grosso pene sul fondo schiena.\n&lt;br&gt; Il signor Sheffield, che viene a sapere tramite Niles del tatuaggio, vorrebbe trovare un modo per vederlo, e Francesca, lusingata, organizza una vacanza al mare con tutta la famiglia per far vedere all'uomo il tanto chiacchierato tattoo.\nIn vacanza, mentre \u00e8 vicina a mostrare la raffigurazione a Maxwell, Francesca si tira indietro dopo che Grace le dice che ha paura dei cambiamenti, perch\u00e9 le cose nuove potrebbero far finire quelle vecchie e peggiorarle. Francesca, che si convince che Grace stia parlando della sua relazione con Maxwell, si tira indietro, non mostra il tattoo al suo datore di lavoro e una volta tornata a New York, se lo fa rimuovere.\nQuando la notte porta \"coniglio\".\nMaggie chiede a Francesca di intercedere con il padre per chiedergli il permesso di poter partecipare ad un concorso di modella per una gara per vincere un'automobile. Francesca decide di partecipare a sua volta, perch\u00e9 la ragazza fatica a guidare con il cambio manuale. &lt;br&gt; Mentre \u00e8 in auto con il signor Sheffield, per\u00f2, distratta da una telefonata tra Sheffield e C.C. che parlano del suo grande mito Barbra Streisand, Francesca investe un coniglio. Per la tata \u00e8 un grande shock, ma decide di partecipare ugualmente alla gara.\n&lt;br&gt; Il giorno del concorso, per\u00f2, la donna si ritira perch\u00e9 in un'auto vi \u00e8 un portachiavi con attaccata una piccola coda di coniglio. \nIl signor Sheffield, per far passare la paura di guidare alla tata, finge un malore mentre, con lei e C.C., si stavano recando ad una serata con ospite d'onore la Streisand. Il finto malassere costringe Francesca a prendere il controllo dell'auto.\nQuando viene a sapere del gesto del signor Sheffield, Francesca ne \u00e8 molto colpita e tra i due vi \u00e8 un affettuoso abbraccio.\nTipica topica che capita ai Tropici.\nIl Natale \u00e8 vicino e Francesca decide di non passare il Natale con gli Sheffield, ma di partire per i Tropici con Lalla. Il signor Sheffield mal digerisce questa scelta, e cerca di convincere la tata a partire con la famiglia per la Grecia, ricordando molti eventi vissuti insieme. Francesca non accetta e parte con Lalla.\nGiunta in vacanza, Francesca e Lalla sono vittime di un violento uragano. Tutti sono molto preoccupati per la sorte di Francesca, soprattutto zia Assunta. Terminato l'uragano Francesca rientra a casa e, nello stesso momento, lei e Maxwell rivelano di essersi mancanti e di voler passare insieme le vacanze. \nNonna di picche, nonna di denari.\nL'ex fidanzato di Francesca, Danny, muore per un'infezione ai peli della schiena. Francesca va al suo funerale e qui incontra la bellissima moglie Heather e Harvey, un gay vedovo di mezza et\u00e0. L'uomo racconta a Francesca che da quando \u00e8 rimasto vedovo si presenta a tutti i funerali e che ha ereditato una fortuna dopo la morte del compagno. Francesca \u00e8 molto colpita dalle confidenze di Harvey e capisce che persino lui ha avuto di pi\u00f9 dall'uomo che ama. Tornata dal funerale, Francesca litiga furiosamente con il signor Sheffield, che in quei giorni ospita la nonna e spera di fare con lei bella figura perch\u00e9 vuole diventare suo erede. Il fare bella figura comprende nascondere all'anziana donna la vicinanza tra lui e la tata. Dopo la litigata, per rimediare, Maxwell rivela a Francesca che nel suo testamento ha rivelato l'amore che prova per lei. Francesca, per esserne certa si fa raccontare le parole esatte e cos\u00ec il signor Sheffield le fa una vera e propria dichiarazione d'amore.\nMarito vietato.\nFrancesca e Lalla vanno in una locale per single, dove incontrano anche C.C., e qui Francesca conosce Bobby. Tra i due nasce una storia, che sembra promettere bene, Bobby \u00e8 un medico scapolo molto affascinante. Recatasi al matrimonio di una cugina, per\u00f2, Bobby e Francesca scoprono di essere cugini e la coppia \u00e8 costretta a lasciarsi. Il signor Sheffield, che vuole consolare l'abbattuta Francesca, le paga delle sedute da un terapeuta. Qui la donna si rende conto di essere ossessionata dal matrimonio. Ci\u00f2 nonostante Francesca continua a frequentare i locali per single, anche se fa credere a Maxwell di voler rimanere da sola e di non dare nessuna importanza agli uomini, n\u00e9 al suo aspetto fisico.\nLalla, intanto, tenta invano di convincere C.C. ad uscire con lei per andare in cerca di uomini single.\nCena con ruota di scorta.\nIl dottor Miller consiglia a Francesca di non pensare agli uomini e al matrimonio per qualche tempo; la donna, con il disappunto di Assunta, prende in parola il suo terapeuta e convince Lalla e C.C. a fare lo stesso. Mentre le tre sono in un locale, per\u00f2, Lalla conosce un uomo. Poco dopo anche la signorina Babcock comincia a frequentare un importante uomo d'affari conosciuto per lavoro. Francesca, cos\u00ec, \u00e8 costretta ad uscire con le due coppie. L'uscita si rivela un disastro per la donna, che \u00e8 costretta a fare da terzo incomodo per tutta la serata. Ad attenderla, a casa, ci sono Niles, che sente molto la mancanza delle sue schermaglie con la Babcock, Maxwell e Brighton, che sta battendo tutti a carte. Tornata a casa Francesca si fa consolare dal signor Sheffield, giocando con lui ad un solitario con le carte.\nIllusi e offesi da astrusi malintesi.\nIl signor Sheffield rientra a casa con una donna e, anche se non con molta decisione, la bacia. Francesca li scopre e fa loro una scenata.\nIl giorno seguente parla con il dottor Miller della cosa e lui le spiega che non deve considerare il signor Sheffield suo marito perch\u00e9 lui in realt\u00e0 \u00e8 un uomo libero e non ha con lei nessun vincolo. Francesca decide di seguire il consiglio del suo analista. &lt;br&gt;\nLa sera successiva, mentre \u00e8 al cinema con Lalla e zia Yetta, Francesca vede il dottor Miller mentre si mette le dita nel naso. Per la tata \u00e8 uno shock e decide di non andare pi\u00f9 in cura da lui. Zia Assunta, che viene a sapere tutto, rivela al signor Sheffield la cosa, anche se Francesca non era d'accordo, dicendogli che il dottore ha messo le dita dove non doveva. Il signor Sheffield, ovviamente, fraintende e ne parla con Francesca, rimanendo sempre pi\u00f9 sconvolto.\n&lt;br&gt; Il giorno seguente Francesca si reca dall'analista per chiarire il fatto. Il dottore cerca di far capire alla sua cliente che il gesto \u00e8 umano e che vi \u00e8 rimasta cos\u00ec male perch\u00e9, come ha fatto con il signor Sheffield, l'ha idealizzato. Uscita dallo studio Francesca spiega subito la cosa al signor Sheffield, che sempre fraintendendo tutto, affronta il terapeuta, facendo cos\u00ec una figuraccia.\nNel frattempo C.C. viene lasciata da Chandler, e, per consolarsi, esce con Niles. I due ballano romanticamente in casa Sheffield, appianando, per un attimo, le loro divergenze.\nRapina per San Valentino.\nSan Valentino \u00e8 arrivato e Maxwell recapita un biglietto scherzoso a Francesca, che la offende terribilmente e che li fa litigare per l'ennesima volta. Successivamente la Cacace si fa accompagnare da Assunta e da Lalla in banca. Mentre l'amica le aspetta in auto, Francesca e la zia sono vittime di una rapina. Il malvivente le prende come ostaggio insieme ad una decina di altre persone. Francesca stringe amicizia con il rapinatore, i due si raccontano le loro vite e la donna si arrabbia ancora di pi\u00f9 con il signor Sheffield. Quest'ultimo, nel frattempo, viene informato da Yetta e da Grace di ci\u00f2 che \u00e8 accaduto alla tata e si reca all'esterno della banca perch\u00e9 vuole rivedere presto Francesca per scusarsi del biglietto. Il malvivente mette fine alla rapina e porta Francesca e Assunta come ostaggi fuori dalla banca, vedendola Maxwell le chiede subito scusa, Leslie, il rapinatore, la lascia libera, di modo che Francesca possa da subito riabbracciare Maxwell.\nAssunta, intanto, viene rapita dal malvivente che tenta di arrivare all'aeroporto ma la donna chiede una sosta in una paninoteca. Qui il malvivente viene catturato e Assunta pu\u00f2 gustarsi un panino, che per\u00f2 la delude molto.\nFumetti e follia con Tata in giuria.\nFrancesca e Maxwell litigano per l'ennesima volta a causa \"della cosa\", ossia il fatto che Sheffield ha ritrattato di amare la tata. Francesca dice di aver finto di aver capito le ragioni nel ritrattamento. &lt;br&gt; In seguito, la tata e C.C. vengono chiamate a far parte di una giuria per un processo che vede imputata la governante di un attore di fotoromanzi: pare che la donna abbia tagliato tutti i capelli del suo capo quando l'uomo ha negato di averle detto di amarla. Il processo coinvolge molto Francesca, che si rispecchia profondamente nella governante e cerca di farla passare per innocente; ma, in sede di giudizio, gli altri giurati la convincono che \u00e8 colpevole e che l'attore aveva ritrattato il suo amore non perch\u00e9 non l'amasse davvero ma perch\u00e9 impaurito dall'effetto che la loro relazione, se terminata, avrebbe potuto avere sui suoi figli, dato che la governante era ormai una sostituta della madre morta per loro. Francesca, cos\u00ec, torna a casa e rivela a Sheffield di aver veramente compreso i motivi del suo ritrattamento, ma, quando viene a sapere che dopo la condanna della governante l'attore l'ha chiesta in sposa e ha ritirato la denuncia, Francesca si arrabbia di nuovo.\n&lt;br&gt; Durante il processo il posto di Francesca \u00e8 stato preso da zia Assunta, che ha costretto tutti gli Sheffield ad un digiuno forzato perch\u00e9 lei mangiava ogni cosa che Niles preparava per loro.\nSerial killer in casa Sheffield.\nI ragazzi di casa Sheffield hanno tutti i pidocchi e Niles \u00e8 super occupato a cercare il trattamento migliore per non creare un'infestazione in casa. Anche Francesca li prende, ma il signor Sheffield no e la tata lo accusa di passare troppo poco tempo con i suoi figli. &lt;br&gt; Mentre sta sistemando della biancheria, Francesca trova degli appunti di Niles, in cui vi sono degli scritti di morte e omicidi. La tata, cos\u00ec, si convince che l'uomo sia un serial killer e convince Lalla ad indagare con lei. Le due si recano, per la prima volta, in camera di Niles e le prove sembrano ormai schiaccianti in quanto il maggiordomo riceve anche una telefonata da un obitorio che gli d\u00e0 risposte riguardanti il post mortem.\n&lt;br&gt; Ormai convintasi della cosa, Francesca si confida anche con C.C., che per\u00f2 non le crede. Nel frattempo, colpito dalle lamentele della tata, il signor Sheffield decide di uscire con i figli durante una sera di pioggia, Francesca rimarr\u00e0 cos\u00ec sola con Niles. La donna \u00e8 molto spaventata dall'evenienza, che comunque non riesce ad evitare. Rimasti soli, Niles rivela a Francesca di aver capito che lei conosce il suo segreto e lei, spaventata, comincia a correre e urlare per tutta la casa, ma, raggiunta da uno stupefatto Niles, la donna \u00e8 costretta a ricredersi perch\u00e9 il segreto del maggiordomo non era altro quello di aver scritto una commedia con omicidio. L'equivoco viene quindi risolto, poco prima del ritorno di Maxwell, impestato di pidocchi.\nI due fratelli neri.\nFrancesca riceve una telefonata da una donna americana originaria di Frosinone che la informa che alla sua nascita vi \u00e8 stato uno scambio di culle e che lei potrebbe essere sua figlia. Francesca, un po' allarmata e un po' incuriosita ne parla subito con zia Assunta, che ritiene impossibile il fatto. Nonostante il parere contrario della zia, Francesca incontra comunque la sua presunta madre, che \u00e8 una donna di colore, anche se lei si descrive come molto incipriata per assomigliare di pi\u00f9 al suo nuovo marito, benestante e longilinea. Francesca si reca anche a casa della signora e conosce anche i suoi due figli, Matt e David. La visita alla famiglia viene per\u00f2 interrotta da Assunta, che accusa la nipote di tradimento. Pochi minuti dopo, la padrona di casa, Lila, riceve una telefonata da Frosinone, in cui le viene detto che Francesca non pu\u00f2 essere sua figlia. Per Assunta \u00e8 una gran delusione perch\u00e9 aveva gi\u00e0 cominciato ad ambientarsi in quella lussuosa casa. \nTata e miliardario, scoop straordinario.\nMaxwell e C.C. vengono candidati per diversi Tony Award. Tutta la famiglia ne \u00e8 molto eccitata, anche se zia Assunta sembra riportare tutti sulla via del possibile fallimento. &lt;br&gt;\nMaxwell e C.C. vincono comunque il premio e la stampa organizza una conferenza stampa in casa Sheffield, alla quale partecipa anche una sgargiante Francesca. Il giorno successivo, in uno dei giornali esce un articolo che fa credere che tra il signor Sheffield e la tata vi sia una relazione da molti anni. Ci\u00f2 manda su tutte le furie Maggie, che si sfoga anche con il dr. Miller. Francesca, incitata dal signor Sheffield, fa capire a Maggie che l'articolo \u00e8 tutto un accumulo di falsit\u00e0 e, in seguito, lei e Maxwell si recano alla redazione del giornale per chiedere una retifica. Giunti l\u00ec, per\u00f2, i due vengono a sapere che lo scoop \u00e8 stato un fiasco e che il giornale ha venduto pochissime copie. I due, per non dar ragione al giornalista che si \u00e8 occupato della loro notizia che pensa che loro siano due persone comuni, si danno un bacio mozzafiato davanti a lui, ma, il giornalista, nonostante questo, li lascia soli nell'ufficio e se ne va spegnendo la luce.\n&lt;br&gt; Nel frattempo Niles \u00e8 un po' desolato per i successi del suo principale, dato che lui resta esclusivamente un maggiordomo. L'uomo si reca anche dal dr Miller e i due decidono di divedere per due la parcella delle sue sedute, dato che, come per Francesca, sar\u00e0 Maxwell a pagare.\nLa cordialissima nemica.\nMorgan Faulkner, una ex collega di Francesca ai tempi in cui lavorava con Danny, viene ingaggiata come protagonista nel nuovo spettacolo teatrale di Maxwell. Francesca \u00e8 molto invidiosa della donna, specie dopo che ingaggia Maggie come sua assistente per consolarla del fatto di non essere entrata in due universit\u00e0. Il signor Sheffield inizialmente \u00e8 entusiasta del nuovo lavoro della figlia, ma quando la giovane lo informa che seguir\u00e0 Morgan in Europa, Maxwell decide di affrontare l'attrice. C.C., per\u00f2, glielo sconsiglia perch\u00e9 teme che la donna possa estinguere il contratto e cos\u00ec \u00e8 Francesca a farsi avanti. &lt;br&gt; Parlando con Morgan e Maggie, Francesca decide di lasciar libera Maggie di decidere del suo futuro. Quando informa Sheffield di questo, l'uomo va su tutte le furie. Poco dopo per\u00f2, mentre si festeggia il compleanno di zia Assunta, Maggie informa tutti di essersi licenziata perch\u00e9 desiderosa di andare all'universit\u00e0 e proseguire in seguito la sua carriera lavorativa.\nQuando la musa sbatte il muso.\nMaggie va pazza per le canzoni di Tasha, una cantante punk che tratta temi di disagio sociale. Francesca si convince di poter essere la futura autrice del nuovo brano della cantante, e decide di incontrarla. Insieme a Lalla si reca agli studi dove la cantante sta registrando il suo nuovo album, ma sbaglia studio e si reca in quello dell'attrice Jayne Meadows. Le due, travestite da cameriera, irrompono nell'albergo di Tasha. Qui le due fanno amicizia con la cantante, che sembra essere in crisi d'ispirazione e chiede quindi a Francesca di poter sentire il brano che avrebbe scritto per lei. Le due si recano quindi a casa Sheffield, Tasha convince Francesca che lei \u00e8 la sua nuova musa ma, non appena sente che il brano parla d'amore, smorza tutti gli entusiasmi della tata. Francesca le parla cos\u00ec della sua vita di trentenne single e senza prospettive e cos\u00ec Tasha si convince nuovamente ad utilizzarla come musa, ma, quando conosce meglio Lalla, la preferisce a Francesca. &lt;br&gt; Nel frattempo Niles sta prendendo lezioni da alcune audio casette su come conquistare le donne, ma il corso viene bruscamente interrotto perch\u00e9 Francesca, per errore, ci ha inciso sopra il pezzo che doveva essere per Tasha.\nUna tata da 5000 dollari.\nAd un'asta di beneficenza con madrina Bette Midler, Francesca mette all'asta i suoi servigi da tata per un'intera giornata. Ad aggiudicarseli, per 5000 dollari, sar\u00e0 il piccolo Keith, figlio di Tom Rosenstein, il nuovo pubblicitario della commedia di Maxwell. Il piccolo \u00e8 un bravo pianista e Francesca lo accompagna all'ospizio di Yetta, dove intende deliziare gli ospiti con la musica del bambino. Mentre il bimbo suona, per\u00f2, un vecchietto ha un infarto e muore. Per Keith \u00e8 un grande trauma, che blocca la sua capacit\u00e0 di pianista. Quando Tom lo viene a sapere ritira il denaro investito con Maxwell, che, come al solito, se la prende con Francesca. &lt;br&gt; Grazie a Grace, per\u00f2, che fa innamorare Keith, il piccolo ritrova la sua passione per la musica e tutto si sistema. &lt;br&gt; C.C., all'asta, si aggiudica per 37 dollari i servigi di Niles per un'intera giornata e, al settimo cielo, gli fa indossare vestiti, sistemare e lavare ogni cosa, anche quella che non possiede.\nFebbre d'amore.\nHeather Biblow, la vedova di Danny, l'ex di Francesca, viene ingaggiata come nuova guest star della soap Febbre d'amore. Per Francesca \u00e8 un grande shock, specie dopo che la donna invita lei e l'amica Lalla a visitare la sua villa e il set della soap a Hollywood. &lt;br&gt; Giunte nella terra del cinema, le due donne sono ospiti di Heather. Francesca si accorge da subito che la Biblow \u00e8 in grande difficolt\u00e0 perch\u00e9 non in grado di imparare le pi\u00f9 semplici battute. Mentre Francesca l'aiuta con delle battute e in seguito all'ennesima lite con un componente del cast, Heather viene licenziata e, al suo posto, viene ingaggiata Francesca. &lt;br&gt; Quando gli Sheffield vengono a sapere che Francesca si trasferir\u00e0 a Hollywood e lascer\u00e0 l'impiego di tata tutti si disperano, ad eccezione di C.C. che ne \u00e8 entusiasta. &lt;br&gt; Per far tornare a casa la tata, Niles propone un piano al signor Sheffield: ingaggiare la focosa e bellissima Heather come tata al posto di Francesca. La Biblow accetta da subito il nuovo impiego. Per Francesca \u00e8 un duro colpo, tanto da non riuscire a concentrarsi nel suo nuovo lavoro di attrice ed essere per questo licenziata. All'aeroporto Francesca incontra il signor Sheffield, che la stava andando a prendere a Hollywood perch\u00e9 sentiva troppo la sua mancanza. Rientrata a casa, tutti la accolgono con entusiasmo, soprattutto C.C. che sentiva molto pi\u00f9 minacciosa la presenza della Biblow che quella di Francesca; Brighton, invece, sembra disperato per il licenziamento di Heather.\nAmori e... barattoli.\nAssunta ha vinto un concorso, per ritirare il premio, per\u00f2, deve trasferirsi a Boca, in Florida. La donna si fa accompagnare da Francesca e Yetta per capirne di pi\u00f9 e, giunta l\u00ec, decide di acquistare una casa a Boca. &lt;br&gt; Per Francesca il trasferimento della zia \u00e8 un duro colpo, che la fa sentire sola. La tata si sfoga prima con il signor Sheffield e, in seguito, anche con il dottor Miller, che le consiglia di lasciare andare sua zia e staccare il cordone ombelicale. &lt;br&gt; Francesca capisce cos\u00ec di tenere molto alla zia, tanto da considerla quasi indispensabile per la sua vita, e ne parla anche con Lalla. Per distrarla da questa sua tristezza, il signor Sheffield offre a Francesca e agli Sheffield di fare una vacanza al mare dato che si deve recare in Florida come giurato a un concorso di bellezza. La famiglia cos\u00ec parte e, durante il viaggio si avvicinano a Boca. Il signor Sheffield offre cos\u00ec la possibilit\u00e0 a Francesca di vedere la casa della zia, ma, giunti nel luogo dove dovrebbe trovarsi la cosa, trovano solo una palude. Zia Assunta \u00e8 stata quindi raggirata, e rimane cos\u00ec a New York. Ci\u00f2 manda ancora pi\u00f9 in crisi Francesca, che si mangia l'ennesimo gelato in barattolo.\nTerzo reparto, leggero infarto.\nIl signor Sheffield \u00e8 in partenza per Londra, dove incontrer\u00e0 C\u00e9line Dion, per ingaggiarla ad alcune serate a Broadway, prodotte da lui. Saputo ci\u00f2, Francesca si lascia convincere da Lalla a seguirlo per conquistarlo definitivamente, come accaduto a Parigi l'anno precedente. &lt;br&gt; Giunti a Londra, i due visitano romanticamente la citt\u00e0 insieme e si lasciano andare a qualche effusione, che per\u00f2 vengono smorzate da Maxwell, che ancora non si sente pronto a cominciare una relazione con Francesca. &lt;br&gt; Poco dopo i due vengono informati che a New York Niles ha avuto un infarto ed \u00e8 stato ricoverato, Francesca e Maxwell si precipitano a casa. &lt;br&gt; Arrivati all'ospedale, trovano Niles incosciente. C.C., profondamente sofferente per l'accaduto, spiega come avvenuto il malore. Nei giorni successivi, mentre sono al capezzale del maggiordomo, Francesca e Maxwell si rendono conto che la vita \u00e8 breve e le occasioni non vanno sprecate, e si lasciano cos\u00ec andare alla passione."}
{"id": "1279306", "revid": "416175", "url": "https://it.wikipedia.org/wiki?curid=1279306", "title": "Episodi de La tata (quinta stagione)", "text": "La quinta stagione della serie televisiva La tata \u00e8 andata in onda negli Stati Uniti d'America tra il 1997 e il 1998. \nAmore clandestino sul lettino.\nDopo aver fatto l'amore sul lettino dell'ospedale accanto a quello che ospita Niles, Maxwell e Francesca si confrontano sull'accaduto. Maxwell sembra molto sconvolto dall'accaduto e, parlandone con Niles, scambia per seria una battuta di spirito del maggiordomo in cui gli diceva di far passare del tempo chiedendo alla tata di occuparsi di ristrutturare una stanza della casa. &lt;br&gt; Il signor Sheffield offre cos\u00ec la possibilit\u00e0 alla tata di occuparsi della ristrutturazione della cucina e Francesca, che capisce comunque l'intento dell'uomo, chiede aiuto a zia Assunta e alla cugina Franca, un'esperta restauratrice. &lt;br&gt; Quando incontra la cugina, Francesca scambia confidenze con la donna sulle loro disavventure amorose, le due sembrano aver molto in comune. La cucina viene completamente rinnovata, e Franca, dopo la ristrutturazione torna insieme al suo fidanzato, con il quale era in crisi. Francesca, invece, si fa ringraziare dal signor Sheffield con un bacio appassionato. &lt;br&gt; Nel frattempo, Niles, ancora convalescente, si prende una rivincita sugli Sheffield, facendosi coccolare come di solito un maggiordomo fa con i propri datori di lavoro.\nElton John tra tata e \"Padron\".\nIl signor Sheffield chiede a Francesca di uscire per la prima volta: l'occasione sar\u00e0 una cena con Elton John e il suo compagno David successiva alla visione di un documentario. Francesca ne \u00e8 entusiasta, la donna rivela anche all'amica Lalla di aver gi\u00e0 visto una volta il cantante mentre giocava a tennis in Svizzera; in quell'occasione la donna gli url\u00f2 \"Yahooo\" e lui la salut\u00f2. \nTutti gli Sheffield, C.C., Niles, Assunta e Yetta vedono il documentario su Elton John. In uno spezzone l'artista rivela di aver perso una partita di tennis perch\u00e9 ha smarrito la concentrazione a causa dall'urlo disumano di una donna molto maleducata. Francesca capisce di essere lei quella donna e, per non farsi riconoscere alla cena, si traveste da Yetta, con annessi parrucca e occhialoni da vista. &lt;br&gt; Elton e David sono molto colpiti dall'eccentrica compagna di Sheffield, ma, grazie a lei, si fanno convincere a partecipare al prossimo musical di Maxwell. Mentre i due si allontanano, a fine serata, per\u00f2, Francesca si accorge che Elton non ha firmato i cd che gli aveva chiesto di autografare e, per attirare la sua attenzione, gli urla \"Yahoo\". Il cantante la sente e riconosce Francesca come la donna che le fece perdere la partita.\nLa tata e l'antitata.\nBrighton vince un concorso in cui potr\u00e0 girare un video per Brian Setzer, la sua passione da regista sta crescendo. &lt;br&gt; A casa Sheffield si presenta Bobbi Flekman e la sua assistente Chloe. La donna, una discografica, ha un appuntamento con Maxwell per cercare di ingaggiare qualche pop star famosa dopo che Elton John ha dato forfait a causa di ci\u00f2 che Francesca aveva combinato alla cena. A causa di ci\u00f2, inoltre Maxwell sembra non voler pi\u00f9 uscire con la tata. &lt;br&gt; Bobbi e Maxwell si conoscono da diversi anni, da quando Sheffield non ha prodotto due spettacoli teatrali (che sono poi diventati enormi successi). Grazie a lei Maxwell riesce ad ottenere Mick Jagger. &lt;br&gt; La vicinanza tra Bobbi e il signor Sheffield preoccupa molto Francesca che addirittura finisce per spacciarsi per lei, dato la somiglianza fisica che hanno le due, per cercare di capire com'\u00e8 realmente il loro legame. Mentre \u00e8 con Maxwell e impersona Bobbi, Francesca gli ruba un bacio e Maxwell, che ha capito tutto, finge di essere follemente innamorato di lei. Francesca si arrabbia molto, ma Sheffield la fa presto tornare in s\u00e9.\nYetta, Marito e cane rapito.\nFervono i preparativi per il prossimo matrimonio di Yetta, anche se nessuno conosce o riconosce il futuro sposo. La sposa, sbadata com'\u00e8, non \u00e8 certo in grado di aiutare le memorie a rinsavire.\n&lt;br&gt; Nel frattempo esce un articolo di giornale su C.C. e la sua carriera, la donna si \u00e8 fatta ritrarre insieme al suo cagnolino Castagna. In seguito, dato il licenziamento della sua colf, C.C. assume Francesca come tata di Castagna. &lt;br&gt; Mentre \u00e8 al parco insieme al cagnolino e a Grace, Francesca viene fermata da un giovane, Brian, che comincia a farle la corte. Il corteggiamento distrae la tata e Castagna viene rapito. La tata chiede cos\u00ec aiuto a Jeff, il poliziotto con cui era uscita diversi anni prima. Mentre intercetta la telefonata dei rapitori, Francesca, udendo una musica di sottofondo (una canzone di Barbra Streisand), ha un'intuizione su dove potrebbe trovarsi il cane, e si reca nel quartiere con Lalla. L'intuizione si riveler\u00e0 esatta e Francesca scopre che il rapitore \u00e8 Brian. Mentre lo inseguono a casa, Francesca e Lalla vengono fermate da Arianna, la complice di Brian, che rapisce anche loro. \n&lt;br&gt; I due rapitori chiedono quindi il riscatto anche per Francesca. Maxwell, molto preoccupato, comincia una lotta contro il tempo per portare il prima possibile il denaro ai rapitori, affinch\u00e9 a Francesca non succeda nulla di male. Poco prima dell'arrivo del signor Sheffield, per\u00f2, Francesca trova comunque un altro modo per liberarsi dei rapitori ma, subito dopo, si fa liberare da un accaldato e trafelato Maxwell.\nDue femmine per Niles.\nFrancesca e C.C. entrano in competizione su chi delle due vestirebbe meglio i panni di signora Sheffield. Le due chiedono a Joyce Brothers, che vuole chiedere a Maxwell di produrre una sua commedia, di fare da giudice alla disputa. Per fare buona impressione sulla Brothers, Francesca decide di acquistare un nuovo tailleur ma, per farlo, ha bisogno di una nuova carta di credito. Nel compilare la domanda per la carta, Francesca gonfia un po' la dichiarazione del suo stipendio. &lt;br&gt; Mentre pulisce la camera della tata, Niles trova e sbircia la richiesta della carta di credito e rimane stupito e arrabbiato dal guadagno della tata. Furioso, il maggiordomo chiede subito al signor Sheffield un aumento, che lui gli nega; Niles, cos\u00ec, si licenzia. \n&lt;br&gt; A Francesca viene offerta la possibilit\u00e0 di trovare un nuovo maggiordomo, ma sar\u00e0 C.C. a trovarlo. Il nuovo maggiordomo si chiama Trevor, ed \u00e8 molto rigido e poco ficcanaso. &lt;br&gt; Passando un pomeriggio con zia Assunta e zia Frida, Francesca convince Frida, divenuta miliardaria dopo la morte di Fred, a assumere Niles come maggiordomo. L'uomo viene assunto.&lt;br&gt; Quando va a trovare la zia, per\u00f2, Francesca scopre che Niles, oltre ad essere il maggiordomo di Frida, ne \u00e8 anche l'amante. La tata rimane sconvolta da questo e chiede a Niles di tornare a lavorare dagli Sheffield, spiegandogli anche il fraintendimento causato dalla richiesta gonfiata per la carta di credito. Niles, per\u00f2, non \u00e8 ancora convinto. &lt;br&gt; Poco dopo l'arrivo della Brothers in casa Sheffield, per\u00f2, Niles si rif\u00e0 vivo in casa Sheffield, e, quando Trevor non sa spiegare il motivo di tanta confusione in casa, Maxwell lo licenzia e riassume Niles. La Brothers, intanto, non \u00e8 convinta dalle prove delle due possibili future Sheffield, ma, nonostante ci\u00f2, crea un diversivo per fare un'audizione con Maxwell.\nGiochi d'azzardo ad Atlantic City.\nPer incontrare e ingaggiare Chevy Chase, Maxwell deve andare ad Atlantic City e Francesca, fingendo di aver un appuntamento, si fa convincere a disdirlo e a partire con lui e il resto della famiglia. &lt;br&gt; Giunti l\u00ec, Niles si lascia coinvolgere dal gioco, mentre invece Francesca diventa la porta fortuna di Chase. La vicinanza tra il comico attore e la tata infastidisce Maxwell, che fraintende il loro rapporto convincendosi che tra loro vi sia un flirt. &lt;br&gt; Quando Chase invita Francesca in camera sua affinch\u00e9 gli porti fortuna durante una partita di poker, Maxwell, ancora fraintendendo, preleva la tata dalla stanza e fa una scenata. Nonostante ci\u00f2, l'uomo rimpicciolisce l'accaduto, facendo rattristare nuovamente Francesca.\nMai-Ling.\nMai-Ling, la bambina cambogiana ormai diciannovenne che Lalla e Francesca hanno adottato a distanza, scrive alle due madri avvisandole del suo arrivo in citt\u00e0. La tata e l'amica sono molto emozionate dall'arrivo e, una volta che la ragazza giunge a casa Sheffield, tra le due cominciano delle piccole schermaglie. Le liti degenerano quando Mai-Ling si reca con Maggie ad una festa di cui Lalla non sa nulla.\nLe due, ormai irritatissime, chiedono consiglio al dottor Miller su come affrontare le loro liti, ma nonostante le parole del dottore, le due continuano a pensarla in maniera diversa. Per Francesca la lite con Lalla \u00e8 un grande dolore e si sfoga con zia Assunta che, per\u00f2, non le d\u00e0 retta e le intima di stare attenta al fascino che Mai-Ling potrebbe avere sul signor Sheffield. Francesca, ormai convinta che tra la figlia adottiva e il suo datore di lavoro vi sia una relazione affronta Sheffield, ma lui non sembra affatto interessato alla ragazza. Mai-Ling ha per\u00f2 fatto breccia nel cuore di un altro membro della famiglia, Brighton. &lt;br&gt; Il pericoloso avvicinamento tra i due allarma sia Maxwell che Francesca, tanto che i due decidono di allontanare Mai-Ling. Poco prima della partenza della figlia, Lalla si riappacifica con Francesca.&lt;br&gt;\nNel frattempo fervono i preparativi per il matrimonio di Yetta, che ha fatto credere a Niles di essere tra gli invitati, quando invece lo vuole utilizzare solo come cameriere.\nRay Charles e Yetta: coppia perfetta.\nYetta finalmente presenta alla nipote e alla cognata Assunta il tanto famoso futuro sposo: Sammy. L'uomo \u00e8 un ottantacinquenne di colore che fa da subito amicizia con Francesca, molto meno con Assunta che non perdona alla cognata di aver rimpiazzato il fratello \"solo\" venticinque anni dopo la sua morte. &lt;br&gt; L'avvicinarsi del matrimonio della zia, che a ottantacinque anni si \u00e8 sposata gi\u00e0 due volte, contrariamente a lei che non l'ha mai fatto, manda in crisi Francesca, che si sfoga con il dottor Miller. Il terapeuta consiglia alla paziente di concentrarsi su un progetto suo, che la faccia sentire realizzata e che le faccia dimenticare il matrimonio. Francesca decide che diventer\u00e0 un'annunciatrice meteo alla tv e ne parla con Maxwell. Il signor Sheffield cerca da subito di fermare la tata, convincendola che sar\u00e0 un fallimento, ma Francesca, caparbia, chiede a Sammy di avere un provino con il famoso anchorman Bryant Gumbel, che \u00e8 anche suo nipote. &lt;br&gt; Il provino \u00e8 un grandissimo fallimento, ma Francesca si consola subito dato che Maxwell si presenta alla stazione televisiva con l'intento di fermare il suo provino perch\u00e9 convinto che l'avrebbero assunta.\nCercati una donna pi\u00f9 anziana!\nMaggie sembra essersi invaghita di un suo insegnante all'universit\u00e0 e il signor Sheffield, preoccupato, chiede a Francesca di andare a parlare con il professore per capirne di pi\u00f9. La tata, cos\u00ec, si fa accompagnare da Yetta a colloquio con il professore che subito la rassicura e la invita addirittura ad uscire. Francesca, che scopre che l'uomo \u00e8 ciociaro, ne \u00e8 entusiasta anche se \u00e8 un po' riluttante perch\u00e9 non sa se ritenersi una donna libera o occupata, per via della sua relazione mai veramente decollata con Maxwell. &lt;br&gt; Rientrata a casa, Francesca ne parla con il signor Sheffield, che, suo malgrado, si vede costretto a permettere alla tata di uscire con Steve, il professore; l'unica cosa che sembra preoccuparlo \u00e8 come Maggie possa prendere questo appuntamento. &lt;br&gt; Quando Francesca dice a Maggie di aver appuntamento con il suo professore inizialmente la ragazza le vieta di uscire, ma poi, capendo che per Francesca potrebbe essere l'unica occasione per sistemarsi, rinuncia. &lt;br&gt; Il primo appuntamento tra Francesca e Steve si rivela un successo, Maxwell, preoccupato, entra in ansia per paura di perderla, ma non cercher\u00e0 di fermare il proseguire della storia, che, per\u00f2, termina quando l'uomo, parlando con la sua terapeuta, capisce di voler al suo fianco una donna pi\u00f9 anziana, sui trentacinque anni, perch\u00e9 desideroso di accasarsi e costruire una famiglia. Francesca, che aveva mentito sulla sua vera et\u00e0, cerca di convincere l'uomo di avere trentaquattro anni, ma Steve non ci crede e chiude la relazione. &lt;br&gt; Francesca capisce ancora una volta che il signor Sheffield \u00e8 l'unico che l'accetta per quello che \u00e8, anche per il fatto che, pur sapendo che lei non ha ventinove anni come vuol far credere, continua a fingere di crederci.\nCascando sotto le cascate.\nNiles e Francesca hanno bisogno del weekend libero ma temono che Sheffield non lo conceda a entrambi e cos\u00ec fanno a gara a chi lo chiede prima. Niles riesce a farlo per primo, ma il signor Sheffield, affascinato dalle lusinghe della tata, concede anche a lei il permesso. Niles, molto offeso dal fatto che Francesca riesca sempre a manipolare Sheffield a suo piacimento si allea con C.C. per vendicarsi. Per Francesca perdere l'amicizia di Niles \u00e8 un duro colpo, e si sfoga di questo con il dottor Miller. L'alleanza tra Niles e la Babcock dura ben poco e, di ritorno dalla seduta di psicoterapia, Francesca ritrova l'amicizia di Niles. Quando il maggiordomo viene a conoscenza che Francesca deve recarsi con tutta la sua famiglia alle Cascate del Niagara le consiglia di convincere Maxwell di aggiungersi al viaggio perch\u00e9 quel posto \u00e8 rinomato per essere il principale luogo in cui vengono fatte le proposte di matrimonio; Francesca non si lascia perdere quest'occasione e convince Maxwell a partire con lei e le loro famiglie. Colto dall'emozione e l'euforia nel vedere le spettacolari cascate, Maxwell propone a Francesca di sposarlo, ma la tata non ode la proposta perch\u00e9 troppo impegnata a salvarsi la vita dato che, per non sfigurare di fronte a lui si era rifiutata di indossare il giubbotto impermeabile e ora si trova a dover combattere contro l'acqua e il vento scatenato dalle cascate.\nLa tata trema.\nDopo che Lalla riesce ad avere due biglietti per una serata con Michael Bolton, lei, Francesca e zia Assunta discutono sulla possibilit\u00e0 di invitare il signor Sheffield alla serata; Francesca \u00e8 un po' riluttante perch\u00e9 vorrebbe fosse sempre l'uomo a fare il primo passo, ma le altre la convincono perch\u00e9 in realt\u00e0 un primo appuntamento gi\u00e0 c'\u00e8 stato e questo sarebbe il secondo. Francesca, cos\u00ec, si convince e Sheffield accetta da subito l'invito, sostituendo Lalla. &lt;br&gt; Poco prima della serata, mentre \u00e8 a casa della zia, Francesca si accorge di avere un brutto eritema. Inizialmente l'arrossamento non le d\u00e0 fastidio, ma, mentre \u00e8 al concerto, inizia a sentire un prurito insopportabile, che cerca di mascherare in ogni modo. &lt;br&gt; Mentre ballano romanticamente, il signor Sheffield chiede a Francesca di passare la notte in una camera d'albergo e lei, anche se sempre pi\u00f9 irritata dal prurito, accetta molto entusiasta. All'arrivo in camera, Francesca chiama a casa Sheffield e lascia Maxwell a parlare con Grace, che gli racconta minuziosamente della sua giornata; mentre l'uomo \u00e8 al telefono, Francesca si reca all'ospedale dove le viene fatta un'iniezione da un medico inesperto che le procurer\u00e0, una volta giunta nuovamente all'albergo, un rigonfiamento di tutto il corpo. La serata romantica, quindi, salta, ma il legame tra Francesca e Maxwell sembra ormai destinato a decollare.\nLa neo produttrice di nei.\nLa famosa attrice Margo Lange viene scritturata da Maxwell e C.C. per la loro nuova opera teatrale. Francesca, che vuole assolutamente conoscerla, si traveste da giardiniere pur di incontrarla, ma, mentre riesce a parlarle, per errore, accende la gomma dell'acqua e bagna completamente la Lange. Il forte getto d'acqua porta alla luce un gran segreto dell'attrice: il neo nel viso che tanto l'ha resa famosa \u00e8 un falso. &lt;br&gt; La Lange, anche se molto offesa dall'incidente, decide di non rescindere il contratto con Sheffield, a patto che il suo segreto non venga reso pubblico. Maxwell, conoscendo la tata, le intima di non parlare con nessuno del neo della diva. Francesca, per\u00f2, mentre \u00e8 dal medico con zia Assunta, racconta alla zia dell'incontro con la Lange e, non sapendolo, viene ascoltata da Cindy Adams, una famosa giornalista scandalistica. &lt;br&gt; La Adams fa uscire subito la notizia, facendo della Lange una reclusa dalla vergogna.\n&lt;br&gt; Sheffield, che scopre essere Francesca la causa di tutto questo, s'infuria. Per rimediare al danno, Francesca si accorda con la Lange per aprire un'azienda produttrice di finti nei. L'attrice sembra molto interessata al progetto e torna a lavorare per Sheffield. &lt;br&gt; Poco prima della messa in scena dello spettacolo, per\u00f2, qualcuno ruba l'idea delle due donne e Francesca sembra l'unica a rimanerci male. &lt;br&gt; Poco dopo, Francesca scopre che \u00e8 stato Maxwell a far uscire l'idea dell'agenzia dei finti nei, stavolta, \u00e8 lei ad arrabbiarsi. &lt;br&gt; Per chiederle scusa, Maxwell accetta il consiglio di Niles, e cio\u00e8 quello di chiedere a Francesca di sposarlo. Appena riceve la proposta, Francesca accetta entusiasta, ma, poco dopo, la tata si rende conto che vorrebbe che il signor Sheffield le proponesse di sposarlo perch\u00e9 innamorato e convinto di non poter vivere senza di lei. Francesca, quindi, dice al signor Sheffield di non aver preso sul serio la proposta e perci\u00f2 di non volerlo sposare davvero. Maxwell ne \u00e8 molto dispiaciuto, anche se non lo ammette con Francesca.\nPap\u00e0: che problema!\nIl signor Sheffield \u00e8 riuscito a far aver a Francesca due biglietti per un'importante partita di basket. La donna ha intenzione di andarci con zio Antonio per poter salutare insieme il padre che \u00e8 in Italia e che compie gli anni proprio il giorno della partita. Poco prima della partenza, per\u00f2, Antonio non si presenta a casa Sheffield, al suo posto manda Assunta. La zia spiega a Francesca che suo marito non pu\u00f2 accompagnarla alla partita perch\u00e9 il padre di Francesca gliel'ha vietato, in quanto ritiene la figlia una stupida per non essersi ancora fatta sposare da Sheffield, nonostante l'uomo la ami. &lt;br&gt; Francesca rimane molto male per l'accaduto e la saggia Grace le consiglia di confrontarsi con il dottor Miller. La donna corre dal terapeuta e lo sorprende mentre fa una terapia di agopuntura nel suo studio. Nonostante ci\u00f2, il dottore la riceve lo stesso e le fa capire che il rapporto con un padre ipercritico e che la tiene a distanza si sta ricreando con il signor Sheffield. Francesca, illuminata, decide di andarsene, con il netto contrasto di zia Assunta. Quando per\u00f2 affronta il signor Sheffield, confessandogli di essersi stancata di lui e del fatto che nonostante tutto i due continuano a darsi del lei e di volersene andare, l'uomo la implora di rimanere e le chiede scusa per averla sempre allontanata. Sheffield, cos\u00ec, concede a Francesca di darsi del tu, ma solo nel privato, in assenza cio\u00e8 di altre persone con loro o nelle vicinanze. Francesca, anche se non molto soddisfatta, suggella il patto con un bacio mozzafiato.\nMille e una... tata.\nGrace viene invitata da Billy, un suo compagno di classe, a trascorrere una breve vacanza nel suo palazzo reale, in Arabia. Francesca, che si augura Maxwell acconsenti alla vacanza della figlia, spera di trovare del tempo da trascorrere con lui dato che anche gli altri figli saranno fuori per altri impegni; Sheffield, per\u00f2, \u00e8 oberato dal lavoro e chiede alla tata di accompagnare in vacanza Grace. &lt;br&gt; La vacanza si riveler\u00e0 una grande esperienza per Francesca che viene coccolata e adulata dal padre di Billy, che, verso la fine della vacanza, le chiede di rimanere a vivere con lui. Francesca, molto colpita dalla corte dell'uomo, rifiuta per\u00f2 la sua proposta perch\u00e9 molto innamorata del signor Sheffield. &lt;br&gt; Nel frattempo, a New York, Maxwell non fa che chiedere a Niles notizia di Francesca, tanto che il maggiordomo finisce con il comprargli dei biglietti per l'Arabia. Sar\u00e0 C.C. a regalarli a Maxwell, dopo che Niles le ha fatto credere che tra breve sia il suo compleanno e perci\u00f2 debba fargli un regalo in gran velocit\u00e0. &lt;br&gt; Poco prima dell'arrivo di Sheffield, il sultano fa nascondere i vestiti di Francesca e mette delle guardie a spiarla, di modo che non possa lasciare il palazzo. Dopo l'arrivo di Maxwell, per\u00f2, il sultano fa credere che vi sia solo un fraintendimento e lascia libera Francesca, che, finalmente, ricever\u00e0 una dichiarazione d'amore da Maxwell.\nFinalmente sposi.\nDi ritorno dall'Asia, Maxwell e Francesca annunciano solennemente a tutti il loro amore. Il problema principale, ora, sembra essere quello di un prossimo fidanzamento. Parlando con Niles, in Francesca nasce la paura che il signor Sheffield non si decider\u00e0 facilmente a chiederla in moglie e comincia ad immaginare un futuro in cui lei, molto somigliante a Yetta, cerca ancora di convincere un anziano Maxwell a sposarla, mentre tutto il resto della famiglia sembra ormai aver proseguito le loro vite, persino C.C., che si \u00e8 sposata con Niles. &lt;br&gt; Il timore della tata muore per\u00f2 quando Niles le rivela che Maxwell gli ha mostrato l'anello che intende regalarle. Molto emozionata, Francesca informa subito Assunta dell'imminente proposta. La donna, a sua volta, informa un ristoratore cinese, che rivela tutto a Lalla. &lt;br&gt; L'amica va cos\u00ec a trovare Francesca dagli Sheffield. La tata \u00e8 davvero eccitata, soprattutto dopo che Maxwell la invita ad una cena con entrambe le loro famiglie. &lt;br&gt; Mentre gli Sheffield e i parenti di Francesca attendono il rientro di Maxwell da teatro, Sheffield ha un piccolo colloquio tra s\u00e9 e s\u00e9, l'uomo si confida con la moglie defunta, le dichiara amore eterno ma le dice anche che ama Francesca e che vuole costruire un futuro con lei. &lt;br&gt; Uscendo da teatro, Maxwell viene rapinato. &lt;br&gt; Preoccupata nel non vederlo rincasare, Francesca va a cercare Sheffield a teatro e lo trova tramortito dopo la rapina. Maxwell gli rivela che gli hanno rubato l'anello ma, improvvisando, toglie la linguetta di una scatola di tonno e la infila al dito di Francesca, chiedendola in moglie. Lei suggella il patto con un netto s\u00ec e un bacio romantico.\nLa tata e il barbone.\nIl fidanzamento di Maxwell e Francesca \u00e8 ormai di dominio pubblico. Maxwell regala anche un nuovo anello alla sua amata. La nuova coppia viene anche invitata ad un'importante cena di gala in cui vi saranno moltissimi investitori degli spettacoli di Sheffield e C.C..\n&lt;br&gt; Apparentemente la serata \u00e8 un successo, ma Francesca ascolta non vista un discorso di due donne della servit\u00f9 che si dispiacciono per come i commensali si fingono amici di Francesca, quando in realt\u00e0 la deridono non appena si allontana. &lt;br&gt; Il giorno seguente Francesca si sfoga con Assunta, che cerca di rassicurarla chiedendole qual era il men\u00f9 e dicendole che lei \u00e8 una donna speciale e non deve perci\u00f2 mai sentirsi diversa; Francesca sembra convincersene, ma la donna entra nuovamente in crisi quando Maxwell la informa che ha invitato i vari investitori ad un party da loro per il sabato seguente. &lt;br&gt; Per sfogarsi, Francesca si regala uno spuntino al Preston Collins Park e qui incontra un barbone, che le si avvicina perch\u00e9 affamato. La donna le offre il suo pollo e si sfoga con lui. Il barbone la ascolta e lei lo invita a casa Sheffield ogni qualvolta si sentir\u00e0 affamato. L'uomo le dice che nessun uomo dovrebbe lasciarsela scappare. &lt;br&gt; La sera della festa nessuno si presenta alla festa e Francesca rivela a Maxwell la verit\u00e0 sugli invitati, Maxwell, per\u00f2, le dice che non gli interessa e che ci\u00f2 che conta \u00e8 che ora siano insieme loro due. In quel momento suonano alla porta, \u00e8 il barbone. Maxwell riconosce il vagabondo come Preston Collier, un famoso uomo d'affari che aveva invitato per investire sulle sue commedie. Collier, che si dice non interessato al teatro, investe comunque nei vari spettacoli perch\u00e9 prova della stima per il gusto di Maxwell, riferendosi al fatto che lui sta con una donna come Francesca. &lt;br&gt; Nel frattempo, C.C. viene informata da Niles, tramite due \"messaggeri\" (che lei mander\u00e0 all'ospedale), con una simpatica filastrocca (\"La tata con il socio tuo si \u00e8 ieri fidanzata, si sposeranno presto e tu finisci alcolizzata\") dell'avvenuto fidanzamento tra Maxwell e Francesca. Ancora un po' incredula, si reca, quindi, a casa Sheffield per sincerarsene proprio un attimo dopo il ritorno dei due da una gioielleria con Francesca che sfoggia un vistoso diamante. Completamente posseduta dai tic di reazione alla notizia, a C.C. non resta che farsi una ragione del fidanzamento tra Maxwell e Francesca.\nIl rap di Sam.\nFervono i preparativi per il matrimonio di Francesca, che si reca con zia Assunta in diversi ristoranti per decidere il luogo in cui si terr\u00e0 il ricevimento.\nDi ritorno a casa, Francesca incontra ad attenderla Yetta e Sam. L'uomo le chiede se Maxwell \u00e8 interessato ad assumere suo nipote a Broadway, parlando di lui dice che Puff Daddy l'ha definito \"Carta vincente\". Sentendolo descrivere in quel modo, Francesca parla a Maxwell del ragazzo. Sheffield e C.C. stanno cercando vari rapper per il loro prossimo musical e l'arrivo di Irwin sembra cadere a pennello. Francesca chiede quindi a Sam di far venire Irwin a casa, ma quando lo conosce scopre che il ragazzo \u00e8 in realt\u00e0 un confezionatore di pacchi e che Puff Daddy l'ha definito cos\u00ec per il modo in cui fa il suo lavoro di confezioni. Quando Maxwell lo scopre si arrabbia molto con Francesca, C.C. invece ne \u00e8 molto sollevata, dato che cominciava a sentirsi sostituita da lei. &lt;br&gt; Nonostante questo, Francesca cerca di rendere Irwin un perfetto rapper in quanto un finanziatore, avvertito che Sheffield ha trovato \"la carta vincente\", sta venendo in citt\u00e0 per incontrarlo. Le lezioni della tata sono un tale successo che durante l'incontro con il finanziatore Ty, Irwin viene scritturato senza troppi indugi. C.C., cos\u00ec, viene sempre pi\u00f9 esclusa dalla sua vita lavorativa e Niles la punzecchia ancora pi\u00f9 del solito. Dopo la scritturazione di Irwin, C.C. ha un esaurimento e viene ricoverata in una clinica psichiatrica. .\nDivergenza matrimoniale.\nFrancesca deve partecipare ad un incontro di ex compagni di scuola, Maxwell, gi\u00e0 precedentemente impegnato, non la pu\u00f2 accompagnare. La donna si reca cos\u00ec alla festa in compagnia dell'amica Lalla e qui incontra alcuni suoi ex compagni di classe, come Ray Barone e Naomi Demble, una loro acerrima avversaria ai tempi della scuola. La Demble, per conquistare pi\u00f9 ragazzi, aveva sparso la voce che Francesca e Lalla fossero lesbiche, non volendo, per\u00f2, le aveva rese ancora pi\u00f9 popolari e quindi pi\u00f9 desiderabili. Parlando con Naomi e altre amiche Francesca e Lalla vengono a sapere che sono tutte divorziate e la Cacace, che era andata alla festa per vantarsi del suo fidanzamento, finisce quasi per sentirsi una condannata alla separazione. &lt;br&gt; Rientrata a casa Francesca si sfoga con Maxwell, dicendogli che le amiche si sono separate tutte per motivi futili e che la cosa a loro non capiter\u00e0. I due, per\u00f2, finiscono per litigare per chi dei due prender\u00e0 la parte sinistra del letto. Il litigio fa molto intristire Francesca, che si sfoga con Lalla e zia Assunta prima di riappacificarsi con Maxwell. Mentre i due si chiedono reciprocamente scusa, Francesca fa capire a Maxwell di voler costruire una famiglia con lui, ma Sheffield ribatte dicendole che lui ha gi\u00e0 dei figli e di non volerne altri. Per Francesca \u00e8 un altro duro colpo, che fa arrabbiare molto anche zia Assunta. Nel frattempo, parlandone con Niles, Maxwell si rende conto che desidererebbe molto avere dei figli da Francesca, ma di voler ancora godersi con lei la vita di coppia e, in seguito, ne parla con lei. La coppia ritorna definitivamente alla serenit\u00e0.&lt;br&gt;\nNel frattempo due inquilini di casa Sheffield sono in crisi: uno \u00e8 Niles, che da quando C.C. \u00e8 stato ricoverata sente molto la sua mancanza e si sente privo di verve, l'altra invece \u00e8 Grace, che si lascia influenzare dalla sua amica Mary Ann, che le fa credere che il matrimonio di suo padre e Francesca la far\u00e0 sentire sola e la far\u00e0 allontanare dalla famiglia. I due promessi sposi, per\u00f2, la rassicurano con facilit\u00e0.\nL'elettro-sciocca.\nIl padre di Maxwell, James, muore e in un video lascia detto che la sua eredit\u00e0 va tutta ad una figlia illegittima, Conception. La donna \u00e8 una giovane ispanica, figlia di una ex cameriera di Sheffield senior. &lt;br&gt; Per Maxwell perdere l'eredit\u00e0 del padre \u00e8 un duro colpo e l'uomo si reca a Londra per impugnare il testamento. Nel frattempo C.C., tornata dall'ospedale pi\u00f9 in forma che mai, fa credere a Francesca che i soldi del padre fossero vitali per far vivere a Maxwell un'esistenza benestante e che senza questi si lascer\u00e0 andare come uomo, Francesca, preoccupata, decide di parlare a Conception, facendosi accompagnare anche da zia Assunta. L'incontro tra Francesca, Conception, la madre di lei e Assunta \u00e8 un buco nell'acqua per la tata, che capisce che Conception non ha mai avuto nulla oltre a quest'eredit\u00e0 e d\u00e0 il benvenuto alla ragazza in famiglia. &lt;br&gt; Di ritorno a New York, Maxwell rivela a Francesca che il testamento non pu\u00f2 essere impugnato. La donna gli rivela di essere preoccupata per lui e che, se sente il bisogno, pu\u00f2 sposare una donna ricca per mantenere i suoi privilegi. Maxwell, per\u00f2, la rassicura, dicendole che ha comunque molto denaro da parte e che, in ogni caso, non rinuncerebbe a lei. In quel momento arriva l'avvocato di famiglia Chandler Evans che rivela agli Sheffield che Conception ha deciso di dividere con i suoi fratelli l'eredit\u00e0 perch\u00e9, grazie a Francesca, si \u00e8 sentita parte della famiglia.\nDisaccordo per l'accordo.\nC.C. \u00e8 ancora ricoverata e manda una sostituta. La donna \u00e8 fisicamente molto somigliante alla Babcock, ma, contrariamente a lei, non lascia a Niles la possibilit\u00e0 di punzecchiarla, la sostituta, infatti, prende in giro e umilia il maggiordomo come la Babcock non era mai riuscita a fare. Dopo una giornata di lavoro, per\u00f2, Niles le rivela tutto il suo disprezzo, mentre invece lei le rivela di trovarlo molto attraente di voler fare sesso con lui. Niles si prende la serata libera e, con ogni probabilit\u00e0, si incontrer\u00e0 con la sostituta.\n&lt;br&gt; Nel frattempo Maxwell chiede a Francesca di firmare un accordo prematrimoniale. Francesca \u00e8 molto offesa da questa richiesta, anche se zia Assunta e un'inedita intelligente Lalla cercano in ogni modo di convincerla della normalit\u00e0 della cosa, ma la tata \u00e8 offesa perch\u00e9 crede che Sheffield non si fidi di lei, n\u00e9 del loro amore eterno. I due futuri sposi, cos\u00ec, si scontrano e non si lasciano nemmeno ritrarre da una famosa ritrattista che ritrae gli umani sotto le vesti di cani. &lt;br&gt; Poco dopo Brighton ha un incidente durante una partita ad hockey, Francesca \u00e8 la prima ad essere avvertita, ma, arrivata all'ospedale l'infermiera non la lascia passare perch\u00e9 non \u00e8 una parente, Francesca, cos\u00ec, stringe un accordo con una monaca che le presta il vestito di modo da farla entrare nella stanza di Brighton. Giunta dal ragazzo, Francesca viene raggiunta da Grace e Maggie, la tata rivela ai ragazzi di amarli come suoi figli e di essersi preoccupata moltissimo, Maxwell, che stava per entrare nella stanza, ascolta, non visto, tutta la conversazione. &lt;br&gt; Brighton viene subito dimesso e, di ritorno a casa, Francesca dice a Maxwell di essere pronta per firmare l'accordo, ma lui la ferma dicendole di non aver bisogno, perch\u00e9 si fida del loro amore e, in sostituzione, le fa firmare la richiesta di adozione dei suoi tre figli.\nIl testimone dello sposo.\nIl fratello di Maxwell, Nigel, \u00e8 in citt\u00e0 con la sua nuova fidanzatina Genevi\u00e8ve. Francesca \u00e8 terrorizzata all'idea che l'uomo possa raccontare al fratello della proposta di matrimonio che gli aveva fatto l'anno precedente. Non appena restano soli, Francesca chiede a Nigel di non rivelare tutto a Maxwell e lui, subito, la rassicura. &lt;br&gt; In seguito Nigel convince Maxwell a organizzare un addio al celibato. Durante la festa, complice l'alcool, Nigel rivela a Maxwell della sua breve avventura con Francesca. L'uomo si arrabbia molto e affronta da subito Francesca. I due litigano furiosamente, anche se Francesca cerca di fargli capire che in quel momento lui non si decideva e che non poteva aspettarlo in eterno, Maxwell non la scusa perch\u00e9 lei avrebbe dovuto sapere quali erano i veri sentimenti che nutriva per lei. Durante un tentativo fallito di riconciliazione, Francesca restituisce l'anello di fidanzamento a Maxwell. Per Assunta e Niles la fine della relazione dei due sembra essere una forte delusione. &lt;br&gt; Quando C.C. viene a sapere della rottura del fidanzamento, contrariamente alle previsioni, rivela a Francesca che Maxwell non \u00e8 stato il triste vedovo che vuole far credere in questi cinque anni. Francesca, cos\u00ec, invita Marla Maples nello studio di Maxwell e lui, che aveva avuto con lei una breve avventura due anni prima, \u00e8 costretto a perdonare Francesca e restituirle l'anello.\nQuesto matrimonio s'ha da fare.\nIl matrimonio di Maxwell e Francesca \u00e8 ormai alle porte. A New York, per la cerimonia, arriva Jocelyn, la sorella di Maxwell, che rivela al fratello che la madre non sar\u00e0 presente alle nozze perch\u00e9 non approva il matrimonio del figlio. &lt;br&gt; Nel frattempo Francesca \u00e8 con Lalla e zia Assunta a fare acquisti per la prima notte di nozze. Il negozio in cui aveva ordinato la lingerie, per\u00f2, consegna a Francesca un intimo nero anzich\u00e9 bianco e la donna, per rimediare all'errore, \u00e8 costretta ad andare fino in New Jersey per rintracciare l'intimo del colore giusto. Mentre sono di ritorno, la ruota della macchina di Lalla si buca e le tre, per diverse ore, rimangono ferme in un angolo sperduto di una strada buia ad attendere i soccorsi. Sar\u00e0 Maxwell a salvarle. &lt;br&gt; Nel frattempo Maxwell riceve la visita del fantasma di sua moglie Sara. La moglie dice al marito che adora Francesca, che gliel'ha mandata lei, che spera sia felice e che lo amer\u00e0 per sempre. &lt;br&gt; \nIl giorno delle nozze Jocelyn rivela a Francesca che la futura suocera non ci sar\u00e0 perch\u00e9 non approva il matrimonio, cos\u00ec come non approvava il suo con Lester. Francesca \u00e8 intristita da questo ma Jocelyn la rassicura dicendole che lei e Maxwell sono fatti l'uno per l'altra, come credeva che lo fossero lei e Lester, che ora stanno per divorziare perch\u00e9 troppo diversi a livello sociale. Francesca si rende conto che le diversit\u00e0 sociali tra lei e Maxwell sono molte e, al momento di recarsi all'altare, la donna non si presenta. Maxwell la raggiunge allo spogliatoio, le dichiara nuovamente il suo amore e le chiede di sposarla. Francesca, finalmente si decide.\n&lt;br&gt; Maxwell e Francesca si sposano e C.C., anche se faticosamente, si dichiara felice per loro e balla un romantico ballo in compagnia di Niles.\nSultan Rahi\nNote.\nSultan Rahi"}
{"id": "1279307", "revid": "767487", "url": "https://it.wikipedia.org/wiki?curid=1279307", "title": "Shadowboxer", "text": "Shadowboxer \u00e8 un thriller statunitense del 2005 diretto da Lee Daniels con protagonisti Helen Mirren e Cuba Gooding Jr..\nTrama.\nMikey e Rose sono amanti nonostante la differenza d'et\u00e0, inoltre sono spietati killer a contratto. Rose scopre di essere malata e, prima di venire divorata dal cancro, decide di accettare un ultimo incarico, eliminare Vickie, la moglie di Clayton, un boss della malavita. I due amanti scoprono per\u00f2 che Vickie \u00e8 incinta e Rose la considera una possibilit\u00e0 di redenzione, cos\u00ec scappano con Vickie e il bambino, nato in seguito, braccati da Clayton."}
{"id": "1279308", "revid": "124858035", "url": "https://it.wikipedia.org/wiki?curid=1279308", "title": "Villa Scheibler", "text": "Villa Scheibler \u00e8 una villa storica costruita nella seconda met\u00e0 del Quattrocento ed ampliata nel Settecento. Si trova nel Municipio 8 di Milano, nel quartiere di Quarto Oggiaro. La facciata principale si trova su via Orsini 21.\nStoria.\nFu progettata come tenuta di caccia per Cicco Simonetta, consigliere del ducato di Milano, e nel medesimo periodo ospit\u00f2 a pi\u00f9 riprese anche Ludovico il Moro. San Carlo Borromeo vi sost\u00f2 alcuni giorni nell'ottobre del 1583, ospite di monsignor Simonetta, in occasione della posa della prima pietra del Santuario di Rho. Nel XVIII secolo, la villa divenne di propriet\u00e0 della famiglie Scheibler che la ampli\u00f2 e, nel 1927, la don\u00f2 al comune di Milano.\nStruttura.\nAll'interno di un'ala della villa, vi era anche una chiesa. Per diversi anni \u00e8 stata in condizioni di abbandono che ne hanno degradato la struttura. Alla villa sono annessi anche il parco che la circonda sul fronte posteriore, una scuderia, ed inoltre un tempo vi era un collegamento sotterraneo che la collegava con un'altra villa storica, Villa Caimi.\nVilla Scheibler rientra nel progetto Urban II che ne finanzia la riqualificazione. La Villa \u00e8 attualmente sede del Centro Studi PIM, della Fondazione Welfare Ambrosiano, della Agenzia Sociale per la Locazione del Comune di Milano e della Casa delle Associazioni e del Volontariato Municipio 8."}
{"id": "1279310", "revid": "16758", "url": "https://it.wikipedia.org/wiki?curid=1279310", "title": "Strage del 2 agosto 1980", "text": ""}
{"id": "1279312", "revid": "413130", "url": "https://it.wikipedia.org/wiki?curid=1279312", "title": "Telesina", "text": "La telesina (o \"teresina\") \u00e8 uno stud poker. Si pu\u00f2 considerare una variante del 5 card stud, da cui si differenzia principalmente per l'uso dello \"stripped deck\". \u00c8 molto diffusa in Italia.\nViene spesso giocata come \"intermezzo\" del gioco del poker. La Telesina \u00e8 giocata molto di rado nei casin\u00f2 o dalle associazioni pokeristiche, ed in generale nelle manifestazioni in cui, attualmente, si promuove il poker sportivo.\nRegole del gioco.\nSi gioca con un mazzo di carte francesi la cui carta pi\u00f9 bassa, come nel poker tradizionale, \u00e8 pari ad undici meno il numero dei giocatori che prendono parte alla partita (cosicch\u00e9, se i giocatori sono cinque, la carta pi\u00f9 bassa del mazzo sar\u00e0 il sei).\nIl mazziere di turno distribuisce due carte ad ogni giocatore; la prima coperta, la seconda scoperta. Il giocatore che mostra la carta di valore superiore ha diritto alla parola e pu\u00f2 puntare oppure - qualora non voglia - pu\u00f2 \"bussare\" e passare la parola al proprio vicino di sinistra; Se anch'egli bussasse, la parola passerebbe al successivo giocatore (sempre in senso orario), e cos\u00ec via. Se tutti i giocatori \"bussano\", si distribuisce una seconda carta senza aggiungere alcuna ulteriore puntata al piatto.\nIl giocatore alla sinistra di colui che punta, pu\u00f2 vedere, passare o rilanciare come nel gioco tipico. Quando si esaurisce la fase di puntate, il mazziere distribuisce un'ulteriore carta scoperta: il giocatore che mostra il punteggio migliore ha diritto alla parola. Si ripetono le fasi di puntata e distribuzione fino a quando i contendenti rimasti in gioco avranno davanti quattro carte scoperte ed una coperta. Se rimanesse un solo contendente, questi si aggiudicherebbe il piatto senza l'obbligo di scoprire la carta coperta (v. oltre).\nAl contrario di quanto previsto nel poker tradizionale, il rilancio non \u00e8 obbligatoriamente immediato.\nQuando l'ultima mano si chiude, tutti i giocatori partecipanti al piatto sono obbligati a girare la propria carta coperta, ed \u00e8 vincente colui che dimostra la combinazione migliore. Si noti che anche coloro che hanno sicuramente un punteggio inferiore al vincitore - anche se appare evidente dalle carte scoperte in precedenza - sono obbligati a mostrare la propria carta coperta: deve infatti essere evidente a tutti il modo in cui il singolo giocatore ha giocato la propria mano.\nVarianti del gioco.\nTelesina a carte coperte (o \"Telesina Messicana\").\nUna prima variante del gioco riguarda il numero di carte coperte distribuite: inizialmente in numero di cinque, ogni giocatore decide via via, una alla volta, quale scoprire. Dopo che ogni carta viene scoperta, parte il giro di puntate e di rilanci, fino alla fine. In questo modo \u00e8 il giocatore che sceglie la carta da scoprire, quindi non viene seguito l'ordine di distribuzione delle carte.\nTelesina con la \"Vela\".\nUn'ulteriore variante al gioco prevede l'aggiunta di una o pi\u00f9 \"vele\", carte scoperta sul tavolo e che qualsiasi giocatore pu\u00f2 fare entrare in combinazione con le proprie carte, a proprio piacimento. A seconda delle varianti stabilite ad inizio partita, si pu\u00f2 decidere di tenere la \"vela\" come carta in pi\u00f9 oltre le cinque canoniche (decidendo quindi ogni giocatore quale delle proprie carte la vela andrebbe a sostituire), oppure considerarla come quinta carta per ogni giocatore e distribuendo, quindi, solo quattro carte ad ogni giocatore; il punteggio viene calcolato a 5 carte e chi ha la combinazione migliore vince il piatto.\nTelesina con le matte.\nAltre varianti prevedono che determinate carte, prestabilite ad inizio mano dal mazziere, possano essere impiegate come \"jolly\". In questo caso le possibilit\u00e0 si espandono notevolmente: se si decide di usare gli \"8\" come jolly, una combinazione \"8-8-J-J-J\" genera un \"pokerissimo\" di fanti.\nCrociera.\nAltra variante \u00e8 la crociera, che si ha formando una croce con 5 carte e distribuendo 5 carte per giocatore. Verr\u00e0 scoperta solamente una carta per volte della croce e ad ogni carta girata equivarr\u00e0 una puntata iniziando dal primo alla sinistra del mazziere. Il punto migliore si verr\u00e0 a formare prendendo solamente due carte proprie e un asse della croce, oppure le proprie 5 carte.\nSuperspumeggiona.\nVariante introdotta a Bari, che ha preso piede in tutta la penisola, \u00e8 una telesina con tre vele e discrezionalit\u00e0. Vengono distribuite tre carte coperte al centro, comuni a tutti i giocatori, e inizialmente due carte coperte a ciascun giocatore. Il giocatore di mano, primo a sinistra del dealer, sceglie di volta in volta quale carta scoprire e di conseguenza decide se scoprire o nascondere il punto. Finito il giro di puntate si distribuisce ad ogni mano una ulteriore carta coperta per ciascun giocatore e si ripete la scelta della carta da scoprire e il giro di puntate. Il giocatore di mano viene stabilito in base al punto scoperto pi\u00f9 alto. La distribuzione, la scelta della carta da scoprire e il giro di puntate viene ripetuto finch\u00e9 ognuno dei giocatori non ha ricevuto cinque carte, una coperta e quattro scoperte, dopo di che si scopre una vela per volta ripetendo ad ogni giro le puntate. La carta coperta di ciascun giocatore viene lasciata per ultima. Il giocatore che realizza il punteggio migliore, utilizzando cinque carte a scelta fra le proprie e quelle comuni, vince il piatto. \nBatticuore.\nVariante abbastanza notevole di telesina denominata anche \"Brivido\" o \u201cscannaporco\u201d. Prende il nome dalla forte componente casuale e dall'alto azzardo del gioco. \nOgni giocatore riceve cinque carte coperte che dispone, senza \"leggerle\", in un mazzetto davanti a s\u00e9.\nIl primo giocatore di mano scopre la prima carta del proprio mazzetto, e propone una puntata. Gli altri giocatori possono seguirlo, rilanciare o abbandonare il gioco. Quando il giro di puntate \u00e8 terminato, il secondo giocatore di mano inizia a scoprire, una alla volta, le proprie carte fino a superare con le proprie carte scoperte il valore della carta del primo giocatore garantendosi - in caso di miglior combinazione - il diritto di puntare sulla propria combinazione. I giocatori a lui successivi, in ordine di puntata, potranno vedere, rilanciare o abbandonare il gioco. Si proceder\u00e0 cos\u00ec lasciando al giocatore successivo l'incombenza di \"calare\" una combinazione superiore alle precedenti per poter a sua volta puntare e indurre i successivi contendenti a vedere, rilanciare o lasciare il gioco. \nChiaramente, se un giocatore, scoprendo tutte le proprie carte non supera il valore mostrato dal giocatore a lui precedente, perde la mano. Vince colui che alla fine di tutti i giri di puntata, mostra il punteggio pi\u00f9 alto.\nIn caso di punteggio eguale vince chi possiede la carta di valore e seme pi\u00f9 alto.\nSiluro.\nVariante del \"Batticuore\", detta anche \"\"Teresina 7 Carte\" o \"Senese\"\", il siluro, \u00e8 giocato prevalentemente nel Salento (Puglia), nel Monte Amiata e zone limitrofe. Le regole sono identiche a quelle della carabina a due canne, ma si danno 7 carte a ciascuno ed \u00e8 fissato un limite di quattro giocatori. Vengono introdotte anche le matte, in qualit\u00e0 di:\nAscensore.\nDopo che il mazziere ha distribuito regolarmente le carte, dispone sul tavolo, parallelamente, due file da 3 carte coperte, posizionando tra le due file un'ulteriore carta, l'ascensore. Dopo il giro di apertura, il mazziere scopre una carta alla volta, ma non quella dell'ascensore che deve essere lasciata per ultima. Ad ogni carta corrisponde una puntata, con possibilit\u00e0 di rilanci, ricordando che il primo a parlare \u00e8 sempre il giocatore che ha aperto il gioco.\nIl punteggio viene calcolato a 5 carte combinando le carte del giocatore e una terzina formata da una coppia di carte parallele presenti sul tavolo pi\u00f9 l'ascensore, il quale pu\u00f2 essere usato indipendentemente da ogni giocatore per formare una delle tre possibili terzine. Vince chi ha il punteggio pi\u00f9 alto o l'unico giocatore in caso di abbandono degli altri.\nUna variante prevede due file da 4 carte coperte con all'interno due carte \"mobili\", da utilizzare insieme come acensore. Il punteggio viene calcolato a 5 carte sommando le carte del giocatore e le quattro carte formate da due carte parallele pi\u00f9 la coppia dell'ascensore.\nBelli e brutti.\nDopo che il mazziere ha distribuito regolarmente le carte, dispone sul tavolo, parallelamente, due file da 4 carte coperte, e sceglie la fila delle \"brutte\" e quella delle \"belle\". Dopo il giro di apertura, il mazziere scopre una carta su ogni fila, e i giocatori che possiedono carte \"brutte\" sono costretti a lasciarle sul tavolo. A ogni carta corrisponde una puntata, con possibilit\u00e0 di rilanci, ricordando che il primo a parlare \u00e8 sempre il giocatore che ha aperto il gioco.\nIl punteggio viene calcolato a 4 carte combinando le carte del giocatore e le \"belle\". Vince chi ha il punteggio pi\u00f9 alto o l'unico giocatore in caso di abbandono degli altri.\nSe i giocatori rimasti con le carte presentano lo stesso punto si divide il piatto. Questo e chiamato\nanche \"buoni o cattivi\". Una variante presenta due file da 5 carte coperte.\nTelesina Brianza.\nMolto simile alla versione Ascensore, si gioca prevalentemente in Brianza, dopo che il mazziere ha distribuito regolarmente le carte anzich\u00e9 disporre due file parallele ne dispone una sola con due \"ascensori\" posizionati ai lati della fila. Vince il giocatore con il punteggio pi\u00f9 alto formato se necessario con una terzina solo orizzontale della croce disposta sul tavolo.\nAlberaccio.\nDopo che il mazziera ha distribuito regolarmente le carte ad ogni giocatore vengono disposti due serie di \"vele\" a forma di albero:il primo albero \u00e8 composto da 6 vele\ndisposte ad \"albero\", ossia una vela seguita da 2 vele sistemate sotto la prima, seguita da 3 vele sotto le 2 precedentemente sistemate, ottenendo una forma geometrica ad \"albero\". Un secondo \"albero\" \u00e8 costituito da 3 vele, ossia una vela e 2 vele sottostanti. Si parte con un eventuale giro di puntate al che il mazziere scopre la punta del primo albero,cui segue un altro giro di puntate,poi le altre 2 vele sottostanti e le successive 3.Si passa al secondo \"albero\" con lo stesso sistema di puntate.\nTerminata l'operazione di scopritura delle vele si passa alla puntata finale a cui i giocatori possono partecipare o meno.Ci saranno quindi due vincitori del piatto poich\u00e9 si scoprir\u00e0 qual \u00e8 la migliore mano tra le 5 carte in possesso al giocatore e le 6 vele costituenti il primo albero.Appurato il vincitore si passa in senso orario a dichiarare il miglior punto per l'albero pi\u00f9 piccolo:in questo caso ci pu\u00f2 essere un solo vincitore se vince entrambe le mani sui due alberi oppure 2 vincitori,uno per ogni albero. Il gioco prosegue ulteriormente in quanto \u00e8 sistemato un altro albero di vele,in questo caso 3 vele solamente.I due finalisti effettuano lo stesso giro di puntate per ogni vela scoperta con lo stesso sistema precedente, ossia si scopre prima una vela, poi le ultime due basi dell'albero finale e alla fine il detentore del miglior punto vince l'ammontare totale del piatto.\nAlberato.\nL'alberato \u00e8 una variante dell'alberaccio, ossia in questo caso ci sono 3 mini alberi da 3 vele ciascuno e la dinamica delle scommesse e dei vincitori degli alberi parziali \u00e8 la stessa dell'alberaccio, solo che in questo caso gli alberi di vele sono costituiti tutti solamente da 3 vele e potenzialmente possono arrivare all'albero di 3 vele finali anche 3 giocatori invece di 2 dell'alberaccio:il successivo albero di 3 vele determina che, oltre ad aver vinto ad almeno un albero di vele vince anche con il punto migliore (in caso si arrivi ovviamente allo showdown) tra le 5 carte ricevute e le 3 vele finali.\nLa torre.\nLa torre \u00e8 un gioco in cui vengono distribuite 5 carte ciascuno e delle vele coperte a terra in questa modalit\u00e0\n |\n ||||\nCi sono due giochi, il primo formato con le carte in mano e quelle di tutta la torre e un gioco con le carte in mano e quelle delle torre piccola evidenziata, ma c'\u00e8 una particolarit\u00e0: il giocatore pu\u00f2 prendere solamente dalla torre 2 carte dalla fila di 4 carte, 2 da quelle da tre carte e 1 carta dalle file successive.\nAltri giochi.\nVi sono poi diversi altri giochi, come Cappotto (K-8), Eisenhower (A-9), sopra e sotto (o \"massimi e minimi\"), 10 paga, mazingone, crocione, la nasona. Sono davvero tante le varianti italiane del poker.\nValore delle combinazioni.\nIl valore delle combinazioni \u00e8 simile a quello del poker tradizionale all'europea nel quale il colore batte il full; le combinazioni sono:"}
{"id": "1279315", "revid": "96633558", "url": "https://it.wikipedia.org/wiki?curid=1279315", "title": "Compression", "text": "Compression \u00e8 il primo album da solista del bassista statunitense Billy Sheehan, che ha scritto tutte le canzoni dell'album, oltre che aver suonato tutti gli strumenti, salvo le tracce #1, #2 (con ospite Terry Bozzio alla batteria) e #5 (con ospite Steve Vai alla chitarra). L'edizione giapponese dell'album contiene la traccia bonus \"Wear Away the Stone\"."}
{"id": "1279320", "revid": "367445", "url": "https://it.wikipedia.org/wiki?curid=1279320", "title": "Salvatore Luria", "text": "\u00c8 stato una delle figure centrali nello sviluppo delle scienze della vita del XX secolo e i suoi lavori sui fagi e sui batteri hanno gettato le basi per la nascita della genetica batterica e della virologia come discipline indipendenti.\nCon Max Delbr\u00fcck ed Alfred Hershey, Luria fu premiato nel 1969 col Premio Nobel per la medicina per le fondamentali ricerche sulla moltiplicazione e mutabilit\u00e0 dei virus.\nHa inoltre svolto un ruolo primario nella nascita della biologia molecolare.\nBiografia.\nLa vita di Luria si pu\u00f2 ricostruire soprattutto attraverso la sua autobiografia (titolo originale: \"A Slot Machine, A Broken Test Tube\"), pubblicata a New York nel 1984.\nGli anni giovanili.\nSalvatore Luria nacque il 13 agosto 1912 a Torino da una influente famiglia ebraica sefardita. Il padre, Davide, era titolare di un'azienda litografica; la madre, Ester Sacerdote, gestiva le attivit\u00e0 di famiglia ed era ossessionata dalle malattie. Dopo aver frequentato il Liceo Classico \"Massimo d\u2019Azeglio\" di Torino, affascinato soprattutto dalla matematica e dalla fisica, si iscrisse alla Facolt\u00e0 di Medicina e Chirurgia per volere dei suoi genitori non \u201cavendo vocazioni alternative\u201d. Nei primi anni dell'universit\u00e0 frequent\u00f2 il laboratorio dell'istologo Giuseppe Levi dal quale apprese la seriet\u00e0 professionale e l'impostazione nel condurre e portare a termine un esperimento.\nSi laure\u00f2 in Medicina e Chirurgia con 110/110 e lode presso l'Universit\u00e0 degli Studi di Torino, presentando una tesi intitolata: \"Ricerche sperimentali sulla correlazione fra accrescimento del soma e accrescimento delle cellule nervose\". Conseguita l'abilitazione all'esercizio della professione di medico chirurgo presso l'Universit\u00e0 degli Studi di Roma \"La Sapienza\",\ndecise di scegliere in seguito una specializzazione medica quanto pi\u00f9 affine alla fisica e alla biofisica e si iscrisse cos\u00ec alla specializzazione in Radiologia.\nNegli anni 1936 -1937 prest\u00f2 servizio militare nell'esercito come ufficiale medico. Quest'esperienza lo convinse di essere inadatto ad esercitare la professione medica mentre maturava in lui sempre pi\u00f9 il desiderio di intraprendere una carriera da ricercatore. Terminato il servizio di leva, decise di completare a Roma il suo corso di specializzazione in radiologia e nel contempo studiare fisica in quell'Universit\u00e0, dove allora lavorava Enrico Fermi. Gli studi di fisica gli consentirono di conoscere gli effetti biologici delle radiazioni e di scoprire le teorie di Max Delbr\u00fcck che in quel periodo aveva formulato l'idea del gene come molecola. Queste teorie, come scrisse pi\u00f9 tardi, sembravano \u00ab...aprire la via al Santo Graal della biofisica\u00bb..\nMolto interessato a questi lavori inizi\u00f2 a studiare e a coltivare i batteriofagi. Il 17 luglio 1938 fu informato di aver vinto una borsa di studio per lavorare un anno a Berkeley dove ci si occupava di radiobiologia. \nIl giorno dopo Mussolini proclam\u00f2 il \"Manifesto della Razza\" e da ebreo Luria fu costretto a lasciare l'Italia e recarsi a Parigi. A Parigi frequent\u00f2 il laboratorio del fisico Fernand Holweck e l'Istituto Pasteur dove continu\u00f2 la sua ricerca sugli effetti delle radiazioni sui batteri e batteriofagi. Nel settembre 1939 scoppi\u00f2 la guerra e quando le truppe tedesche nel giugno 1940 avanzarono verso Parigi, Luria si rifugi\u00f2 a Marsiglia. Grazie al consolato americano riusc\u00ec, dopo diversi sforzi, ad ottenere un visto d'immigrazione per gli Stati Uniti. Attraversando la Spagna, a Lisbona s'imbarc\u00f2 su una nave che il 12 settembre 1940 approd\u00f2 a New York, negli Stati Uniti d'America.\nGli anni in America.\nLuria, giunto a New York, and\u00f2 a trovare Enrico Fermi alla Columbia University. Fermi gli fece ottenere un posto presso il College of Physicians and Surgeons (P&amp;S) della Fondazione Rockfeller, dove lavor\u00f2 con un fisico, Frank Exner.\nNel 1941 ci fu l'incontro con Max Delbr\u00fcck, che allora insegnava fisica alla Vanderbilt University. Decisero di trascorrere insieme l'estate dello stesso anno a Long Island presso il \"Cold Spring Harbor Laboratory\" lavorando sulla replicazione dei batteriofagi all'interno dei batteri. Nel dicembre 1941 si rec\u00f2 a Filadelfia per fotografare questi microrganismi e il suo lavoro gli permise di vincere la borsa di studio Guggenheim.\nNel gennaio del 1943, dopo un breve soggiorno a Nashville, Luria si trasfer\u00ec a Bloomington (dove rimase fino al 1950) presso la Indiana University dopo aver accettato un posto come \"instructor\".\nIl suo primo studente a laurearsi fu James Watson, che in seguito scoprir\u00e0 la struttura del DNA con Francis Crick. Qui nacque il \"gruppo del fago\", con Max Delbr\u00fcck e Alfred Hershey che lavoravano insieme sulla genetica dei virus e dei batteri.\nI tre conseguirono risultati fondamentali sui meccanismi di mutazione e riproduzione del DNA. Il suo famoso esperimento con Delbr\u00fcck nel 1943, conosciuto come \"esperimento di Luria-Delbr\u00fcck\", dimostr\u00f2 che l'ereditariet\u00e0 nei batteri segue i principi darwiniani piuttosto che quelli lamarckiani e che i batteri mutanti che si presentano casualmente possono presentare resistenza virale anche senza la presenza del virus stesso. L'intuizione che la selezione naturale abbia effetto sui batteri avr\u00e0 in seguito profonde conseguenze, ad esempio, nella comprensione dello sviluppo di resistenze agli antibiotici nei batteri. Nel 1945 spos\u00f2 Zella Hurwitz, psicologa figlia di ebrei bielorussi; fu una coppia esemplare non solo dal punto di vista affettivo, ma anche per la condivisione di ideali culturali e politici. Nel 1948 nacque l'unico figlio della coppia, Daniel.\nNel 1950 si trasfer\u00ec all'Universit\u00e0 dell'Illinois, ad Urbana, dove lavor\u00f2 nel Dipartimento di Chimica allora diretto dal chimico statunitense Roger Adams. A questi anni risale la sua scoperta sul fenomeno della restrizione e modificazione. Mentre indagava sul perch\u00e9 una coltura di \"Escherichia coli\" fosse capace di fermare la produzione di fagi, scopr\u00ec che specifiche sollecitazioni ai batteri producevano enzimi che tagliavano il DNA in specifiche sequenze. Questi enzimi furono noti come \"enzimi di restrizione\" e divennero uno dei maggiori oggetti di studio nel campo della biologia molecolare. Dal 1959 in poi lavor\u00f2 al Dipartimento di Biologia del MIT, a Boston, che egli contribu\u00ec a rendere uno dei centri di ricerca sul cancro pi\u00f9 importanti al mondo. Nel 1963 ritorn\u00f2 a Parigi, all'Istituto Pasteur dove studi\u00f2 il meccanismo e l'azione di alcuni enzimi nelle membrane delle cellule batteriche.\nNel 1969, dopo aver ricevuto insieme a Delbr\u00fcck il Premio Louisa Gross Horwitz alla Columbia University, gli fu assegnato il Premio Nobel per la medicina insieme a Max Delbr\u00fcck e Alfred Hershey.\nNel 1972 gli fu proposto di dirigere il nuovo centro per la ricerca sul cancro al MIT e riusc\u00ec a riunire eminenti scienziati tra cui David Baltimore che ricevette il Premio Nobel con Renato Dulbecco e Howard Temin per la ricerca sui virus oncogeni.\nNei suoi ultimi anni di vita fu molto impegnato nella produzione di saggi umanistici e dissertazioni scientifiche, complet\u00f2 la sua autobiografia e scrisse un libro di biologia molecolare \"\u201cLife: the Unfinished Experiment\"\" che vinse il National Book Award nel 1974.\nLuria mor\u00ec di infarto a Lexington, nel Massachusetts, il 6 febbraio 1991.\nLa ricerca sui fagi.\nLuria, dopo essersi laureato nel 1935, decise di non praticare la professione medica. Persuaso dal suo amico Ugo Fano a perseguire gli studi di fisica, si trasfer\u00ec a Roma per completare il corso di specializzazione in Radiologia e nel contempo studiare fisica in quell'Universit\u00e0, ma cap\u00ec subito che il suo interesse in tale campo \"era destinato e rimanere pi\u00f9 dilettantistico che professionale\". Quell'\"anno tra i fisici\" gli permise comunque di conoscere gli studi di Delbr\u00fcck, sulla biologia delle radiazioni, che aveva elaborato la teoria del gene come molecola sull'interpretazione dell'effetto mutageno dei raggi X sui geni dei moscerini della frutta.\nLuria, affascinato da questa teoria, cominci\u00f2 ad individuare un oggetto sul quale verificare sperimentalmente l'ipotisi di Delbr\u00fcck, un oggetto molto piccolo che gli permettesse di misurare in maniera precisa gli effetti delle radiazioni in modo che anche gli effetti pi\u00f9 piccoli possano essere rilevabili.Un incontro casuale sul tram di Roma con il batteriologo Geo Rita, gli fece scoprire l'esistenza di un microrganismo, il batteriofago, che Rita stava utilizzando per valutare la presenza del bacillo della dissenteria nel Tevere. Il batteriofago risult\u00f2 facile da manipolare, da preparare e da contare e le sue piccole dimensioni e la rapida riproduzione resero questo microrganismo perfetto per lavorarci.\nNel luglio 1938 fu informato di aver vinto una borsa di studio per lavorare a Berkeley, ma Mussolini promulg\u00f2 le leggi razziali e Luria, da ebreo, fu costretto a rifugiarsi a Parigi.\nQui collabor\u00f2 con Fernand Holweck dove continu\u00f2 a lavorare sugli effetti dei raggi X e dei raggi alfa, giungendo alla conclusione che il bersaglio colpito dalle radiazioni doveva essere approssimativamente delle stesse dimensioni del fago stesso. Era il giugno 1940 e l'esercito tedesco stava avanzando verso Parigi, cos\u00ec Luria fu costretto a fuggire in America.\nAlla Columbia University con il fisico Frank Exner continu\u00f2 il progetto iniziato a Parigi e dimostrarono che un batteriofago era pi\u00f9 sensibile ai raggi X in soluzione salina piuttosto che in una soluzione di sostanze organiche che proteggevano il fago dalle radiazioni.\nIl 30 dicembre 1940 inizi\u00f2 la collaborazione con Delbr\u00fcck e l'estate successiva scoprirono che quando due virus attaccano lo stesso batterio solo uno riesce a riprodursi: esisteva un \"principio di esclusione reciproca\". In assenza di conoscenze specifiche sulla struttura e funzione del DNA (solo nel 1953 Watson e Crick scoprirono la doppia elica) fu difficile interpretare i risultati ottenuti e solo diversi anni dopo fu chiaro quale fosse il reale meccanismo.\nIl primo contributo fondamentale della coppia Luria-Delbr\u00fcck \u00e8 stato il test di fluttuazione (chiamato anche Esperimento di Luria-Delbr\u00fcck), che forn\u00ec la prima risposta al problema, molto sentito all'epoca, dell'acquisizione della resistenza ai virus da parte dei batteri. Questo esperimento dimostr\u00f2 come le mutazioni non fossero dei processi pre-adattativi ma dei processi assolutamente casuali.\nNel 1946 scopr\u00ec il primo esempio di riattivazione di cellule e organismi che avevano subito danni da radiazioni interpretando il risultato come effetto di una ricombinazione genetica.\nNel 1950 accett\u00f2 un posto come professore di batteriologia all'Universit\u00e0 dell'Illinois, dove stava indagando sul perch\u00e9 una coltura di \"Escherichia coli\" fosse capace di bloccare la produzione di fagi, scoprendo cos\u00ec il fenomeno di restrizione e modificazione.\nTest di fluttazione.\nFu Salvatore Luria, nel 1943, a ideare l'esperimento, ispirandosi alle slot machines.\nNel loro esperimento, Luria e Delbr\u00fcck inocularono un piccolo numero di batteri in tubi di cultura separati. Dopo un periodo di crescita, mescolarono ogni coltura con i fagi, ciascuna su una piastra diversa. Se la resistenza ai virus fosse causata da un'attivazione spontanea nei batteri in seguito al contatto con i fagi, vale a dire, se la resistenza non fosse causata da componenti genetiche ed ereditabili, ogni piastra avrebbe dovuto contenere all'incirca lo stesso numero di colonie resistenti. Se invece il virus selezionava batteri gi\u00e0 resistenti, la distribuzione degli individui sopravvissuti all'infezione sarebbe dovuto risultare diseguale, con valori \"fluttuanti\" da una coltura all'altra.\nI risultati confermarono la seconda ipotesi. Luria e Delbr\u00fcck proposero che questo risultato potesse essere spiegato con la presenza di un tasso costante di mutazioni casuali in ogni generazione di batteri che si riproducono nei tubi di coltura iniziale. Basato su queste assunzioni, Delbr\u00fcck elabor\u00f2 una teoria matematica che fornisse un metodo per calcolare il tasso di mutazione in base al numero dei mutanti osservati.\nL'intuizione che la selezione naturale abbia effetto sui batteri avr\u00e0 in seguito profonde conseguenze, ad esempio, nella comprensione dello sviluppo di resistenze agli antibiotici nei batteri.\nQuesto esperimento diede l'avvio alla genetica dei batteri che si dimostr\u00f2 cruciale per lo sviluppo della biologia molecolare.\nI risultati di questo esperimento furono pubblicati sulla rivista \"Genetics\" nel 1943.\nRestrizione e Modificazione.\nLuria sapeva che quando i fagi attaccano le cellule batteriche, il DNA virale, introdotto nella cellula, produce enzimi che distruggono il DNA ospite che viene riutilizzato per produrre DNA virale. Egli not\u00f2 che una classe particolare di batteri mutanti \"Escherichia coli\", quando venivano attaccati da un determinato fago, restavano uccisi, ma inibivano la crescita del fago modificato.\nUn giorno non avendo a disposizione colture di \"Escherichia Coli\", utilizz\u00f2 un campione di batteri completamente diversi, chiamati \"Shigella\", il bacillo della dissenteria, al quale aggiunse il fago dal mutante di \"E.coli\". Il giorno dopo il batterio aveva fabbricato nuovi fagi. Luria si rese conto che il fago cresciuto nella coltura di \"E. coli\" era stato modificato e non poteva replicarsi in quella specie, ma in una specie diversa, ad esempio, \"Shigella\". Successivamente, alcuni ricercatori scoprirono che ogni ceppo di batteri produce enzimi che riconoscono specifiche sequenze di nucleotidi e tagliano il DNA in tali siti. Il DNA dei fagi di \"E.coli\" erano stati modificati in questo modo dai batteri mutanti di \"E.coli.\"\nAlla luce delle conoscenze attuali, oggi sappiamo che nei procarioti non \u00e8 presente un meccanismo di difesa immunitario contro i virus come per gli animali ma \u00e8 osservabile un altro tipo di resistenza piuttosto specifico, basato, come ipotizz\u00f2 molti anni fa Luria, sulla distruzione del DNA virale a doppio filamento una volta che esso viene iniettato nel batterio. La distruzione avviene grazie ad endonucleasi di restrizione, enzimi dell'ospite che tagliano l'acido nucleico in diversi punti impedendone la replicazione. Questo fenomeno prende il nome appunto di restrizione e fa parte di un meccanismo generale di difesa delle cellule procariotiche contro l'invasione da parte di DNA esogeno. Affinch\u00e9 questo meccanismo sia efficiente \u00e8 necessario per\u00f2 che l'ospite protegga il proprio DNA attraverso una \"modificazione\" dei siti a livello dei quali agiscono gli enzimi di restrizione. Questi enzimi sono specifici per DNA a doppio filamento e pertanto inefficaci nei confronti di virus a RNA o a DNA a singolo filamento. Alcuni virus inoltre possono superare questi meccanismi di difesa modificando il proprio genoma e rendendolo resistente dall'attacco enzimatico.\nI meccanismi di modificazione finora identificati sono la glucosilazione e la metilazione.\nOggi i suddetti enzimi di restrizione associati ad una classe di molecole note come \"ligasi\", costituiscono il primo vero \"kit\" delle tecnologie del DNA ricombinante.\nAltri lavori.\nNel 1959, divenne docente di microbiologia al Massachusetts Institute of Technology. L\u00ec focalizz\u00f2 la sua ricerca principalmente sulla membrana cellulare e su particolari proteine chiamate \"colicine\" o batteriocini. Le colicine appartengono ad una classe di proteine prodotte da certi batteri che uccidono altri batteri di tipo simile.\nDurante un anno sabbatico nel 1963, mentre studiava all'Istituto Pasteur di Parigi, not\u00f2 che i batteriocini compromettono la funzione di trasporto delle proteine della membrana cellulare. Tornato al MIT, il suo staff scopr\u00ec che i batteriocini agiscono formando canali nella membrana cellulare permettendo agli ioni di passarvi attraverso e distruggere il gradiente elettrochimico della cellula. Nel 1972, divenne professore del Centro per la Ricerca sul Cancro al MIT. Il dipartimento che organizz\u00f2 includeva i futuri premi Nobel David Baltimore, Susumu Tonegawa, Phillip Allen Sharp e H. Robert Horvitz.\nL'impegno politico.\nDa giovane, Luria fu testimone dell'ascesa politica del fascismo in Italia e molti suoi colleghi e conoscenti aderirono al movimento antifascista italiano. Tuttavia egli, ancora sprovvisto di un qualsiasi riferimento politico ed estraneo alla filosofia marxista non si lasci\u00f2 coinvolgere.\nIl suo primo interesse politico risale al periodo in Francia che, alla fine degli anni '30, offriva numerose occasioni di educazione politica. \nQuando lascia la Francia, Luria dichiara di essere \"impegnato esistenzialmente verso un orientamento socialista\", senza per\u00f2, alcuna adesione formale al partito.\nAl suo arrivo negli Stati Uniti, mise in secondo piano il suo nuovo senso di impegno politico, completamente impegnato nell'apprendimento della lingua e nella sua promettente carriera scientifica. Tuttavia, non appena si inser\u00ec nella vita accademica presso l'Indiana University, si trov\u00f2 ancora una volta attratto da questioni politiche. \nNell'estate trascorsa a Cold Spring Harbor, Luria e sua moglie Zella condussero la campagna elettorale di un candidato democratico al Congresso, che ottenne alle elezioni del 1946 il 37 per cento dei voti: un record per il partito democratico in quel distretto.\nTornato all'Indiana University fu coinvolto nella campagna del Partito progressista durante le elezioni 1948. Ha inoltre aderito al sindacato dei docenti universitari (UTU), un gruppo di poche persone che lavoravano in collaborazione con la Federazione locale del lavoro e la Federazione statale dell'insegnamento. Nel 1950, quando Luria ne era il presidente, la UTU sostenne la \"County and Municipal Workers Union\" per organizzare i lavoratori dell'universit\u00e0. Il suo attivismo politico fece irritare l'amministrazione universitaria e Luria che intanto aveva ricevuto un'offerta di lavoro si trasfer\u00ec ad Urbana presso l'Universit\u00e0 dell'Illinois.\nAd Urbana, Luria fu occupato su diversi fronti, in particolare sulla nuova questione nazionale riguardo ai test delle armi nucleari. Nel 1957 Linus Pauling prepar\u00f2 e diffuse una dichiarazione per il governo degli Stati Uniti nel quale venivano esposti i rischi e i pericoli di un armamento nucleare. Luria fu tra i primi a firmare la dichiarazione di Pauling e in pochi mesi l'appello raccolse migliaia di firme in tutto il paese. La loro campagna anti-testing ottenne cos\u00ec il risultato atteso.\nNel 1959 si trasfer\u00ec a Boston dove due anni dopo partecip\u00f2 alla protesta contro l'iniziativa del governo che promuoveva rifugi antiatomici.\nDal 1965 fu impegnato attivamente in una campagna contro la guerra in Vietnam insieme ad un'organizzazione chiamata Boston Area Faculty Group on Public Issues (BAFGOPI). Questa organizzazione, nata in ambiente accademico, ottenne una certa notoriet\u00e0 in grado di attivare la raccolta di migliaia di firme in pochi giorni nei campus di tutto il paese. L'ultimo annuncio che il BAFGOPI pubblic\u00f2 non fu solo contro la guerra ma anche contro la ricandidatura del presidente Richard Nixon alle elezioni del 1972.\nNel corso del 1970 fu impegnato in un dibattito riguardo all'uso della tecnologia del DNA ricombinante a Cambridge. Ci si chiedeva in primo luogo se questa nuova tecnologia fosse potenzialmente pericolosa per le persone e per l'ambiente e chi avesse poi assunto il controllo della ricerca tra il governo e gli scienziati. Luria riteneva che i pericoli legati a questa nuova tecnologia fossero estremamente ridotti e propose come soluzione alla seconda questione di eleggere un gruppo rappresentativo di cittadini provenienti da tutti i ceti sociali e dar loro l'incarico di formulare le condizioni in cui effettuare la ricerca a Cambridge. Cerc\u00f2 quindi un compromesso tra le due ideologie estreme di completa messa al bando o di totale libert\u00e0 di ricerca.\nA causa del suo coinvolgimento in politica, gli fu negato l'accesso ai fondi dal National Institutes of Health per un breve periodo nel 1969.\nRiconoscimenti.\nLuria vinse il Premio Nobel per la medicina e la fisiologia, insieme con Max Delbr\u00fcck e Alfred Hershey, per le fondamentali ricerche sulla moltiplicazione e mutabilit\u00e0 dei virus.\nOltre al premio Nobel, Luria ricevette diversi altri premi e riconoscimenti. Fu nominato membro della \"National Academy of Sciences\" nel 1960. Dal 1968 al 1969 fu presidente della American Society for Microbiology. Sempre nel 1969 fu premiato con il \"Louisa Gross Horwitz Prize\" dalla Columbia University insieme a Max Delbr\u00fcck. Nel 1974 vinse il \"National Book Award\" per il suo libro \"Life: the Unfinished Experiment\". Vinse anche la \"National Medal of Science\" nel 1991."}
{"id": "1279321", "revid": "121848050", "url": "https://it.wikipedia.org/wiki?curid=1279321", "title": "Episodi de La tata (sesta stagione)", "text": "La sesta e ultima stagione della serie TV La tata \u00e8 andata in onda negli USA tra il 1998 e il 1999.\nLuna di miele senza Ukulele.\nTrama.\nFrancesca, sporgendosi troppo, viene sbalzata fuori dalla nave in cui si trova con Maxwell per la luna di miele e lui, per salvarla, si butta in mare. I due vengono trasportati dalle onde in un'isola deserta. &lt;br&gt; Qui i due devono imparare a sopravvivere senza tutte le comodit\u00e0 a cui erano abituati, mentre la famiglia \u00e8 preoccupata per la loro sorte. Il signor Sheffield viene punto da un insetto e Francesca \u00e8 costretta a soccorrerlo. In seguito, mentre sperano di essere presto recuperati, i due si lasciano andare alla passione. Poco dopo, grazie alle urla di piacere di Francesca, i due vengono avvistati dall'aereo di C.C., e ritornano a casa sani e salvi.\n\u00c8 una promessa: tata dimessa.\nLa passione tra Francesca e Maxwell \u00e8 molto alta. Francesca, per\u00f2, durante i preliminari sembra essere troppo rumorosa e Maxwell le chiede di essere pi\u00f9 dimessa per non far sentire a tutta la casa i loro amplessi. Francesca non prende bene questa critica e in preda alla rabbia, torna da zia Assunta. La zia d\u00e0 alla nipote dei suggerimenti su come rendere meno rumorosi i suoi incontri amorosi, anche se tutti sembrano inutilizzabili, Francesca si convince ad essere pi\u00f9 silenziosa, ma anche Maxwell era disposto ad essere meno ingessato. &lt;br&gt; In seguito alla loro riappacificazione, Francesca accompagna il marito ad un importante serata organizzata da un possibile nuovo cliente di Maxwell. La serata inizia bene, ma, quando i due si chiudono in bagno per festeggiare, Sheffield chiede alla moglie di uscire per poter espletare i suoi bisogni fisici, Francesca, per\u00f2, \u00e8 molto stupita da questa richiesta perch\u00e9 vorrebbe che il marito si sentisse libero di potere fare pip\u00ec con lei presente, ma Maxwell non sembra essere della stessa idea. Quando Francesca si convince a lasciarlo solo, per\u00f2, la maniglia della porta del bagno di rompe e i due rimangono chiusi dentro. Maxwell, cos\u00ec, convince la moglie a uscire dalla finestra e rimanere nel cornicione finch\u00e9 lui fa i suoi bisogni. Mentre aspetta che il marito abbia finito, Francesca scivola dal cornicione e atterra su Wendell Kent, il cliente di Maxwell, uccidendolo. &lt;br&gt; La moglie del defunto lascia i diritti del dramma del marito a Andrew Lloyd Webber e Maxwell, inizialmente deluso e ammareggiato, ha poi modo di rallegrarsi della cosa perch\u00e9 il dramma \u00e8 talmente ridicolo da risultare una commedia.\nMamma, che tata!\nBrighton chiede a Francesca di intercedere con il padre per concedergli di fare un viaggio ad Atlantic City; Maxwell non glielo concede e tra i due coniugi sembra rinascere la vecchia disputa tra tata e padrone. Francesca si confronta con le zie Assunta e Yetta e capisce che il suo ruolo di tata le manca, allo stesso tempo, discutendo con Lalla, si rende conto che ora \u00e8 la moglie del suo ex datore di lavoro e decide di assumere una nuova tata e dedicarsi alla vita di una moglie di un uomo ricco. &lt;br&gt; Francesca si reca cos\u00ec al Country Club e qui cerca in qualche modo di integrarsi tra i vari iscritti, non riuscendoci perch\u00e9 il suo stile di vita \u00e8 troppo diverso dal loro. \n&lt;br&gt; Rientrata a casa Francesca si rende conto che i giovani Sheffield, per ragioni diverse, hanno ancora tutti bisogno di lei e perci\u00f2 capisce che non c'\u00e8 bisogno di una nuova tata in quanto lei \u00e8, anche se in vesti diverse, la figura di affidamento per i tre ragazzi.\nNonni evitati, tutti adottati.\nI genitori di Sara, la moglie defunta di Maxwell, sono in citt\u00e0. Francesca fa da subito una bruttissima figura con i due signori, perch\u00e9, per scherzo, apre l'accappatoio di fronte al marito, non sapendo che i due la stanno guardando dalla porta dell'ingresso. &lt;br&gt;\nLe figuracce di Francesca aumentano a pranzo, quando arriva a far visita agli Sheffield la zia Assunta, che con la sua eccentricit\u00e0 colpisce negativamente sia Ernest che Roberta. Tra i due ex suoceri di Maxwell, \u00e8 soprattutto Roberta quella a prendere in grande antipatia Francesca. &lt;br&gt; La tata \u00e8 molto preoccupata per questa situazione e si fa consigliare da Assunta e Lalla. Decisa a non arrendersi, Francesca organizza una serata al karaoke in cui si esibisce con i suoi figliastri. Nonostante Ernest e Roberta abbiano modo di constatare la vicinanza tra i nipoti e la matrigna, i due non si lasciano convincere e abbandonano il locale di karaoke quando, durante una pausa musicale, Francesca rivela al pubblico che ha intenzione di adottare i figliastri. &lt;br&gt; \nRientrata a casa Francesca sembra decisa a smettere di convincere i genitori di Sara della sua bont\u00e0 d'animo, ma Maggie le fa capire che se i due non accettano che lei possa legalmente adottarli in caso di morte di Maxwell, Brighton e Grace sarebbero affidati ai nonni anzich\u00e9 a lei. &lt;br&gt; Preoccupata da questa eventualit\u00e0, Francesca parla a cuore aperto ai due signori, dichiarando loro che non ha nessuna intenzione di sostituire la loro figlia come madre dei suoi figli. I nipoti, inoltre, dicono ai nonni che Francesca li aiuta molto a superare la tristezza per la morte della madre e che molto di frequente fa vedere loro delle vecchie riprese di Sara. Ernest e Roberta, profondamente colpiti, danno il loro benestare all'adozione.\n&lt;br&gt; Nel frattempo Yetta, sempre pi\u00f9 svanita, scambia pi\u00f9 volte Niles per il suo defunto marito, dando vita a diversi siparietti comici e surreali.\nQuando l'amore si mette in posa.\nMaggie ha un nuovo fidanzato. Questa volta la relazione sembra molto stabile, tanto da convincere la ragazza a presentare il giovane alla famiglia. Il ragazzo si chiama Mario, \u00e8 ciociaro, fa il modello ed \u00e8 molto attraente. La coppia ha il completo appoggio di Francesca che si scontra con Maxwell che reputa la moglie troppo vicina alla figura di un'amica per Maggie, anzich\u00e9 di una madre. Francesca, nonostante il contrasto con il marito, continua a mantenere la sua linea di comportamento con la figliastra, ma tutto le se ritorce contro quando Maggie confida alla matrigna di aver deciso di andare a convivere con Mario grazie al suo appoggio incondizionato. Quando Maxwell viene a conoscenza della decisione della figlia ordina a Francesca di convincere Maggie a ricredersi.\n&lt;br&gt; La Cacace \u00e8 molto preoccupata per questa lite con il marito e si confida con le zie Assunta e Yetta. Poco dopo Francesca si reca nell'appartamento di Mario e finge un infarto per convincere Maggie a non vivere con il fidanzato, ma la giovane non cede al tranello e la convince nuovamente a darle la sua benedizione. Quando Francesca sta per andarsene sopraggiunge Maxwell. I due litigano di fronte a Mario e Maggie, la lite porta a una temporanea separazione tra i due e Maggie, molto rattristata da questo, decide di tornare a casa Sheffield per consentire ai genitori di riappacificarsi. Quando Maggie e Mario vanno in camera per preparare le valigie, Maxwell e Francesca si complimentano l'uno con l'altra per il successo del loro piano per far tornare a casa Maggie.\nUn baby per la tata.\nMentre rientra a casa con zia Assunta, zia Yetta e Lalla, Francesca scopre Maggie a letto con Mario. Poco dopo la coppia viene sorpresa anche da Maxwell. &lt;br&gt; A causa di ci\u00f2 a casa c'\u00e8 molta tensione e Maxwell si scontra con Francesca che rimane sempre troppo permissiva con la figliastra. Mentre cerca di far capire a Maggie della gravit\u00e0 della situazione, la ragazza rivela a Francesca di temere di essere incinta. Francesca acquista cos\u00ec un test di gravidanza per la figliastra, che non d\u00e0 esito apparentemente. Maxwell scopre tutto e consiglia alla figlia di farsi visitare da una ginecologa. La giovane viene cos\u00ec accompagnata dalla matrigna dalla dottoressa Reynolds. La ginecologa visitando Maggie giunge alla conclusione che non \u00e8 incinta ma, parlando con Francesca, capisce che la donna potrebbe essere in attesa di un figlio. Per Francesca \u00e8 una sorpresa positiva e, molto entusiasta, corre a casa per informare il marito di tutto. Maxwell per\u00f2, la ferma da subito dicendole di essere sollevato dal falso allarme sulla gravidanza della figlia e di essere troppo vecchio per avere di nuovo un bambino in casa e voler godersi la vita di coppia ancora per molto tempo.\n&lt;br&gt; Nel frattempo Niles e C.C. sono di nuovo in lite perch\u00e9 il maggiordomo ha comprato dalla Babcock la sua auto ma si lamenta del fatto che la macchina non \u00e8 in buone condizioni. Per farsi ridare il denaro speso Niles chiede ad un amico di fingersi un collezionista interessato all'auto della Babcock. L'amico chiede cos\u00ec a C.C. di venderle la macchina per il doppio del prezzo a cui l'ha venduta a Niles. La donna accetta da subito, non sapendo che non ricever\u00e0 nemmeno un centesimo dopo che avr\u00e0 restituito il denaro al maggiordomo.\nMamma... in bocca.\nFrancesca non sa come dire a Maxwell di aspettare un figlio. La donna ci prova ripetutamente, ma si ferma non appena il marito le ribadisce che lui vuole godersi la vita di coppia con lei, dato che sono sposati da poco tempo. Colta dalla rabbia, Francesca rivela la gravidanza a Maxwell e si rifugia da zia Assunta.\n&lt;br&gt; Sheffield, rimasto solo a casa, si sfoga con Niles e capisce che un figlio da Francesca lo desidera perch\u00e9 molto innamorato di lei. &lt;br&gt; Mentre \u00e8 al parco che si sfoga con un'altra mamma, Francesca ha un malore e viene ricoverata. Qui la dottoressa Reynolds e il dottor Osborn le annunciano che non aspetta un bambino. Per Francesca e Maxwell, che \u00e8 appena giunto all'ospedale, \u00e8 un duro colpo.\n&lt;br&gt; Nel frattempo Brighton e Yetta si perdono reciprocamente dopo essere andati insieme al cinema sotto consiglio di Francesca.\nCaccia all'ovulo.\nFrancesca e Maxwell, dopo aver saputo che la gravidanza era un falso allarme, sono decisi ad avere un bambino e hanno frequenti rapporti sessuali per concepirlo. Sotto consiglio della dottoressa Reynolds, constata anche la sua vicina depressione, Francesca cerca di capire i giorni pi\u00f9 fertili e si fa convincere ad avere pochi rapporti sessuali fino a quei giorni per avere pi\u00f9 possibilit\u00e0 di concepire. Nel frattempo, grazie al fortuito forfait di Andrew Lloyd Webber, Maxwell viene invitato a Hollywood Squares. Mentre registrano il programma ed \u00e8 fra il pubblico con Lalla, Yetta e Assunta, Francesca scopre di essere in ovulazione. Colta dalla frenesia e dall'asia di concepire, Francesca si fa largo fra i vari ospiti dello show fino ad arrivare a Maxwell. I due hanno un rapporto sessuale nel camerino di Whoopi Goldberg.\nNel frattempo, mangiando dei biscotti che erano riservati a Maxwell per incentivare il suo appetito sessuale, C.C. e Niles provano un'attrazione particolare l'uno per l'altra, che si spegne non appena l'effetto dei biscotti si consuma.\nUna gravidanza coi fiocchi.\nMaxwell viene invitato ad Aspen, ad un gal\u00e0 in cui sar\u00e0 presente il presidente Bill Clinton e la moglie Hillary. L'evento sar\u00e0 un buon espediente per distrarre un po' Francesca dalla sua preoccupazione per non riuscire a rimanere incinta. \n Con il benestare della dottoressa Reynolds, Francesca e Maxwell partono per la montagna con tutta la famiglia. Niles, che era felicissimo perch\u00e9 finalmente poteva farsi coccolare dal servizio in camera, \u00e8 costretto a rinunciarvi per accudire C.C., che si \u00e8 fratturata una gamba e un braccio cadendo dal taxi all'arrivo ad Aspen.\nConfidandosi con zia Assunta e Lalla, Francesca rivela che utilizzer\u00e0 la vacanza ad Aspen per rilassare Maxwell e consentirgli, cos\u00ec, di procreare con pi\u00f9 facilit\u00e0.\n Il gal\u00e0 con i Clinton si riveler\u00e0 un successo per Francesca, meno per Maxwell che, colto dall'emozione, far\u00e0 una goffa figuraccia. La parlantina e l'estrosit\u00e0 di Francesca conquistano il Presidente, che invita la Cacace a sciare con lui e la moglie qualche giorno dopo. La cosa preoccupa molto Francesca, dato che non sa sciare. Per Maxwell, l'invito sar\u00e0 invece un ottimo espediente per convincere i Clinton a consentirgli di utilizzare un'area riservata al governo per una sua rappresentazione teatrale.\n&lt;br&gt; Mentre con insuccesso Maxwell insegna a Francesca come sciare, i due si perdono e finiscono in una piccola grotta, dove, aspettando i soccorsi, si lasciano andare alla passione. &lt;br&gt; Il rimanere cos\u00ec al lungo al freddo porta a Francesca un brutto raffreddore, che le fa temere di non poter partecipare alla giornata sciistica con i Clinton.\nMentre si sta recando con la guardia del corpo Chris dai Clinton, Francesca riceve una chiamata dal dottore cui aveva chiesto dei farmaci per il suo raffreddore, che la informa che aspetta un bambino. Francesca, molto entusiasta, ritorna subito da Maxwell e lo informa della lieta notizia.\nUna Tata miracolosa.\nFrancesca si appresta a festeggiare il Natale con la sua nuova famiglia. Per l'occasione si presenta a casa Sheffield la sorella di Maxwell, Jocelyn, che per\u00f2 \u00e8 in citt\u00e0 solo per incontrare la sua nuova fiamma, che lascer\u00e0 dopo poco. &lt;br&gt; I piani della tata, per\u00f2, vengono scombinati perch\u00e9 non ricorda che Maxwell deve recarsi a Boston per lavoro con C.C., e che porter\u00e0 con lui anche Grace. &lt;br&gt; Molto delusa, Francesca cerca di convincere il marito a rimandare il viaggio, ma lui la rassicura dicendole che torner\u00e0 per il pranzo di Natale. Sempre amareggiata, Francesca si sfoga con le zie e Lalla. La Cacace ricorda i suoi passati natali in cui, con zia Assunta, non riusciva mai a passare un Natale con tutta la sua famiglia al completo. &lt;br&gt; Nel frattempo Grace fa riflettere sia Maxwell che C.C. e fa capire loro che a entrambi manca qualcuno, a Maxwell manca la moglie e a C.C. mancano i litigi con Niles; Maxwell ripensa ai suoi vecchi natali, quando da solo a casa con il padre veniva puntualmente deluso dalla lontananza fisica e psicologica di tutti i membri della famiglia, cos\u00ec, si convince a ritornare a casa, ma, durante il viaggio, ha un incidente stradale proprio mentre avvisa Francesca del loro ritorno.\n&lt;br&gt; I tre sono dispersi e Francesca si preoccupa molto perch\u00e9 non ha alcuna loro notizia. La donna finisce con il pregare Dio e, mentre si dispera nel giardino di casa incontra una suora e, insieme, pregano affinch\u00e9 Maxwell e Grace rientrino a casa. In quel momento, i due ritornano e riabbracciano la famiglia.\nIl Natale in casa Sheffield viene quindi festeggiato con tutti gli Sheffield, zia Assunta, Yetta, Lalla, C.C. e Niles che intonano un canto natilizio mentre Sammy suona per loro il pianoforte.\n&lt;br&gt; L'episodio termina con l'arrivo di tre proiezioni di Niles, Francesca e Maxwell da bambini che vedono il loro Natale futuro. Francesca e Maxwell sono felicissimi di dove sono arrivati mentre Niles viene molto deluso quando scopre di essere diventato un maggiordomo anzich\u00e9 un penalista ma si consola non appena vede arrivare C.C., che definisce una sventola.\nSfratto, dolce e caff\u00e8.\nZia Frida, seccata per non essere stata invitata al matrimonio di Francesca a causa di Assunta, compra il palazzo della cognata e le sottoscrive lo sfratto. Assunta, amareggiata, chiede aiuto alla nipote e, in fretta e furia, la ringrazia per ospitarla a casa sua. Gli zii di Francesca si trasferiscono cos\u00ec a casa Sheffield, con l'iniziale disappunto di Maxwell. &lt;br&gt; La presenza di Assunta si riveler\u00e0 infatti apparentemente gradita al genero, che viene coccolato e viziato dalla suocera. Francesca rimane molto sorpresa dalla vicinanza tra Maxwell e la zia e Niles le spiega che probabilmente ci\u00f2 \u00e8 dovuto al fatto che Sheffield \u00e8 sempre stato trascurato dalla sua famiglia d'origine e quindi vede in Assunta la madre premurosa che non ha mai avuto. Francesca, che non vuole che il pernottamento degli zii nella sua casa diventi permanente, diventa molto pi\u00f9 attenta ai bisogni del marito, tanto che lui le chiede quale sia il motivo. Dopo che ha ricevuto le spiegazioni, Maxwell le risponde che non desidera che gli zii della moglie rimangono a lungo e che se avesse veramente voluto quelle attenzioni avrebbe sposato Niles, che non gli fa mancare nulla. &lt;br&gt; Francesca, cos\u00ec, escogita un piano per far riappacificare zia Assunta e zia Frida. La donna monta un filmato del suo matrimonio in cui, in alcuni spezzoni appare Frida, anche nelle vesti di cantante. Assunta, a modo suo, chiede cos\u00ec scusa alla cognata che la fa tornare nel suo appartamento. &lt;br&gt; Nel frattempo Niles \u00e8 in comica competizione con Mario, che \u00e8 stato assunto da Maxwell e C.C. come nuovo modello virile per una locandina di un nuovo spettacolo di teatro.\nSpecchio specchio delle mie tate.\nRodney Pembroke, uno dei migliori amici di Maxwell, \u00e8 in citt\u00e0 e va in visita dall'amico. I due ritrovano la loro vecchia sintonia e l'amico chiede a Sheffield un finanziamento che Maxwell puntualmente gli offre. Sheffield per\u00f2 parte prima di firmargli l'assegno. Rodney, cos\u00ec, chiede a Francesca di firmare al posto del marito. La tata firma senza esitazione, anche contro il parere di C.C..\nPoco dopo aver posto la firma sull'assegno, Francesca viene a sapere da Jocelyn, la sorella di Maxwell, che Rodney \u00e8 sul lastrico e la Cacace, terrorizzata, teme che Pembroke li abbia truffati. C.C. gioisce delle disavventure della tata e attende il ritorno di Maxwell per rivelargli tutto. &lt;br&gt; Nel frattempo Francesca chiede a Rodney di restituirle il denaro, ma l'uomo la convince che il denaro gli serve per un investimento che far\u00e0 guadagnare del denaro anche a loro. Francesca \u00e8 indecisa, ma un magico specchio che proietta la sua coscienza la fa convincere a lasciare il denaro a Rodney. Al ritorno di Maxwell, l'uomo si infuria con la moglie per aver prestato del denaro ad un uomo in bancarotta e, insieme a lei, si reca da Rodney per riavere il denaro. Giunti all'abitazione di Pembroke, per\u00f2, vengono a sapere che il loro denaro \u00e8 stato investito e ha reso, in poche ore, gi\u00e0 la met\u00e0 del denaro investito.\n&lt;br&gt; Niles, saputo della morte di un suo vecchio parente, \u00e8 felice perch\u00e9 crede di ereditare una fortuna e comincia a fare spese folli. Non appena viene a sapere per\u00f2 che il parente era in realt\u00e0 pieno di debiti, il maggiordomo \u00e8 costretto a farsi assumere nella caffetteria in cui lavora Lalla per riuscire a pagare le spese che aveva fatto poco prima.\n&lt;br&gt; Grace cerca di entrare in una facoltosa scuola, destinata a degli studenti modello. Francesca la aiuta, fingendosi pluri laureata e imparentata con persone di rilievo. Le menzogne di Rodney e lo specchio che proietta la sua coscienza, per\u00f2, la fanno ricredere e la donna rivela la verit\u00e0 alla signora che si occupa delle iscrizione degli studenti. Detta la verit\u00e0, la signora rivela a Francesca che, in ogni caso, Grace non \u00e8 stata ammessa perch\u00e9 cercano una ragazza della bassa borghesia e non la figlia di un miliardario.\nUna tata all'universit\u00e0.\nPer distrarsi dalla prossima ecografia che le dir\u00e0 il sesso del bambino, sotto consiglio di Lalla, Francesca accompagna Brighton a visitare le varie universit\u00e0. La prima scelta \u00e8 Harvard. Qui, mentre Francesca parla con il rettore, Brighton litiga con alcuni allievi per come parlano della sua matrigna. &lt;br&gt; Rientrati a casa, Brighton chiede alla tata di non accompagnarlo pi\u00f9 alle visite all'universit\u00e0 perch\u00e9 non vuole pi\u00f9 sentire parlare di lei in quel modo. Francesca si fa convincere da C.C. che gli allievi l'abbiano insultata perch\u00e9 poco elegante ed ignorante, la donna, cos\u00ec, ci rimane molto male. &lt;br&gt; Francesca si sfoga con Maxwell e con Assunta, ma sar\u00e0 l'attrice Lynn Redgrave a darle un aiuto inaspettato. Giunta a casa Sheffield per un appuntamento con Maxwell, la Redgrave, dapprima un po' indispettita per l'atteggiamento troppo espansivo di Francesca, si lascer\u00e0 poi convincere ad aiutarla grazie ad alcune lusinghe. I consigli dell'attrice, per\u00f2, non serviranno a Francesca perch\u00e9 Brighton le riveler\u00e0 che gli allievi non l'avevano insultata per la sua ignoranza ma bens\u00ec troppo ammirata per la sua avvenenza. Francesca ne \u00e8 colpita positivamente. &lt;br&gt; Recatasi con Maxwell all'ecografia, Francesca viene a sapere dalla dottoressa Reynolds di attendere due gemelli, un maschio e una femmina. I due coniugi ne sono entusiasti.\n&lt;br&gt; Niles, intanto, \u00e8 molto triste perch\u00e9 C.C. ha un nuovo compagno che la maltratta e la denigra come lui ha sempre fatto. La Babcok sembra molto felice della nuova relazione e Niles capisce di provare qualcosa per lei. Sotto consiglio di Maxwell, Niles si convince a farsi avanti. Poco prima della dichiarazione d'amore, per\u00f2, C.C. rivela al maggiordomo di essere stata lasciata da Colin e, cos\u00ec, Niles rinuncia a dichiararsi.\nCalifornia, arriviamo.\nFrancesca \u00e8 al settimo cielo per l'attesa dei suoi due gemelli, inoltre, a Maxwell viene offerta la possibilit\u00e0 di rendere film un dramma teatrale da lui prodotto. Francesca \u00e8 molto contenta per il marito e lo \u00e8 ancora di pi\u00f9 quando l'uomo le prospetta che la produzione del film sar\u00e0 a Los Angeles e che perci\u00f2 dovranno trasferirsi l\u00ec. L'unica preoccupazione di Francesca a questa eventualit\u00e0 \u00e8 dare un dispiacere a zia Assunta che, per\u00f2, quando lo viene a sapere, sembra esserne felice e apparentemente indifferente.&lt;br&gt;\nMentre \u00e8 in visita da quella che potrebbe essere la sua vicina, l'attrice Donna Douglas, Francesca viene da lei consigliata sul fatto che zia Assunta potrebbe fingere indifferenza ma in realt\u00e0 soffrire in silenzio. Parlandone con Maxwell e il produttore del film, Francesca viene convinta ad offrire agli zii l'opportunit\u00e0 di abitare in una dependance della loro nuova dimora. &lt;br&gt; Rientrata a New York, Francesca offre alla zia questa opportunit\u00e0, ma la donna la rifiuta, dichiarandosi felice del trasferimento della nipote e le augura anche un futuro roseo. Francesca \u00e8 esterrefatta e si sfoga con Lalla, che le consiglia di parlare a cuore aperto alla zia, rivelandole quanto le mancherebbe.\n Mentre cerca la zia in vari ristoranti e saloni di bellezza in cui crede la si stia riprendendo dal triste annuncio della sua partenza, Francesca viene a sapere dalla centralinista del Chatterbox, il parrucchiere di fiducia zia Assunta, che la donna passa molte ore in ospedale. Francesca, cos\u00ec, si convince che Assunta sia molto malata e la affronta. Mentre discutono, per\u00f2, Francesca capisce che Assunta non \u00e8 affatto malata ma ha bens\u00ec una relazione con un medico e che non intende per nulla chiuderla.\nCome ti riconquisto, la zia!\nLa crisi del matrimonio di zia Assunta preoccupa moltissimo Francesca, tanto da convincere la donna a parlare con il dottore con il quale la zia ha una relazione. Il medico, il dottor Razzo, sembra essere un uomo profondo e gentile, vedovo da anni, che ha conquistato il cuore di zia Assunta, ormai fin troppo infelice per le disattenzioni e la poca cura che il marito Antonio sembra riservarle. &lt;br&gt; Francesca capisce che la crisi matrimoniale \u00e8 molto profonda e decide di affrontare lo zio. Inizialmente l'uomo sembra incredulo quando la nipote le riferisce l'infelicit\u00e0 della zia ma poi si convince a riconquistarla. Francesca e Maxwell organizzano una cena in un ristorante di lusso con zia Assunta e zio Antonio, nella quale lo zio dovr\u00e0 cercare di riconquistare la moglie. &lt;br&gt; In un primo momento la serata \u00e8 un vero disastro, soprattutto dopo che Antonio rivela di essere pi\u00f9 romantico solo perch\u00e9 glielo ha ordinato Francesca. Mentre \u00e8 nel bagno del ristorante, zio Antonio incontra casualmente il dottor Razzo e, dopo l'ingresso di Francesca nella toilette, i due uomini si affrontano. Antonio ammette chiaramente di amare ancora Assunta e di averla trascurata negli ultimi anni, il dottor Razzo consiglia ad Antonio di cercare di riconquistarla, altrimenti lei cercher\u00e0 altrove le attenzioni di cui ha bisogno. Antonio, cos\u00ec, si convince, e, uscito dal bagno, canta una canzone romantica alla moglie e la invita ad un romantico ballo. &lt;br&gt; Nel frattempo Niles fallisce come attore allo spettacolo teatrale della scuola di Grace a cui partecipano da spettatori tutti gli Sheffield.\nDue produttori... di guai.\nNiles rivela a Francesca di aver capito di amare C.C. Babcock. Francesca \u00e8 un molto stupita da questa dichiarazione, ma inventa un piano affinch\u00e9 l'uomo possa conquistarla. Considerando la netta differenza sociale che divide i due, Francesca consiglia a Niles di avvicinarsi al mondo di C.C.. Il maggiordomo confida alla tata di aver scritto una commedia, ma di non aver mai proposto al signor Sheffield di produrla per paura di un suo rifiuto. Francesca cos\u00ec, escogita un modo per produrre la commedia. &lt;br&gt; Niles e Francesca si fingono Maxwell e la Babcock e cercano dei finanziatori per la commedia, riuscendo, per\u00f2, solo a prendere una multa per non aver rispettato dei diritti di scrittura. Francesca, cos\u00ec, \u00e8 costretta a rivelare tutto a Maxwell, che s'infuria. L'uomo, per\u00f2, riesce comunque ad uscire da questa brutta situazione e lo spettacolo va in scena. \n&lt;br&gt; Alla fine della prima, a cui partecipano tutti gli Sheffield e i parenti di Francesca, dopo un brindisi, Niles chiede a C.C. di sposarlo. Lei rimane stupefatta...\nGenitori in prova.\nC.C. d\u00e0 un secco rifiuto alla proposta di matrimonio di Niles, che se la prende con Francesca per averlo spinto a dichiararsi. La tata, per\u00f2, si difende, spiegandogli che dichiarare l'amore ad una donna non equivale a chiederla in moglie e, insieme al maggiordomo, escogita nuovi piani per conquistare C.C.. Maxwell cerca di dissuadere la moglie ad aiutare Niles perch\u00e9 teme si creino tensioni in casa. &lt;br&gt; \nMentre sono insieme in cucina, C.C. rivela per l'ennesima volta tutto il suo astio a Francesca, ma, questa volta, viene sentita da Maxwell, che le ordina di trattare meglio Francesca altrimenti scioglier\u00e0 la loro societ\u00e0, C.C., cos\u00ec, \u00e8 costretta ad essere gentile con la tata che, furbescamente, le chiede di uscire a cena con Niles. &lt;br&gt; La cena tra la Babcok e il maggiordomo si riveler\u00e0 un nuovo disastro perch\u00e9 lui le chieder\u00e0 nuovamente di sposarlo; per prenderlo in giro, C.C. registra anche la proposta di matrimonio in un nastro e, in seguito, lo rifiuta nuovamente. Per Niles \u00e8 un duro colpo, che lo porta a licenziarsi. Maxwell \u00e8 arrabbiatissimo con la moglie. &lt;br&gt; Prima che Niles se ne vada, per\u00f2, il signor Sheffield cerca di appianare le divergenze tra lui e C.C.. La donna promette a Niles di non dire a nessuno quanto accaduto tra loro, ma, quando Niles viene a sapere del nastro con inciso la sua proposta di matrimonio s'infuria con la Babcock dicendole che lui ha avuto il coraggio di cambiare la sua vita, mentre invece lei rimane ancorata ad una vita che la render\u00e0 sola e piena di rimpianti per un amore mai sbocciato per un uomo che ha sposato un'altra donna e sta avendo da lei dei bambini. C.C, molto colpita, afferma di aver sprecato i migliori anni della sua vita e, decisa a cambiare, d\u00e0 anch'ella le dimissioni. &lt;br&gt; Maxwell \u00e8 estrerefatto ma, mentre cerca nella notte con Francesca di consolare due bambolotti che Margot, la ginecologa sorella della dottoressa Reynolds ha dato loro per fare pratica come genitori, scova nella camera da letto di Niles, il maggiordomo e la sua socia avvinghiati nel letto.\nLotta all'ultima Yetta.\nLa scoperta di C.C. e Niles nello stesso letto sconvolge non poco Francesca e Maxwell, che decidono di non rivelare loro di averli visti. La nuova coppia, convinta di essere in incognito, si lascia andare alla passione. C.C. diviene molto pi\u00f9 morbida, meno acida e persino gentile con Francesca e Niles pi\u00f9 distratto. Entrambi decidono di non licenziarsi. &lt;br&gt; Mentre zia Yetta le fa vedere delle lettere scritte ad un suo amore di giovent\u00f9, Francesca si convince che gli scritti potrebbero essere un'ottima trama per un musical teatrale e ne parla con Maxwell. L'uomo sembra non essere convinto. Per un errore di Francesca, che si finge segretaria di Maxwell per negare a Andrew Lloyd Webber di affittare un teatro gestito dal marito, le lettere di Yetta finiscono nelle mani del noto impresario, che decide di utilizzarle per un suo musical. &lt;br&gt; Quando Maxwell viene a saperlo decide di riavere le lettere e chiede ad Assunta, che ha la procura di Yetta, di passarle i diritti. Assunta si fa convincere in un bar di Parigi. L'opera \u00e8 un gran successo, tanto che si decide di farne anche un film, e la lotta Webber-Sheffield si tramuta in lotta Spielberg-Sheffield.\nConfetti e... doloretti.\nMario, il fidanzato di Maggie, sta per partire per l'Europa per alcuni mesi e chiede a Maggie di sposarlo. La ragazza accetta. Alla proposta assistono anche Maxwell e Francesca, che reagiscono in maniera opposta: Francesca ne \u00e8 entusiasta, Maxwell \u00e8 fortemente contrario. Nonostante l'opposizione del padre, Maggie si lascia convincere da Francesca ad organizzare la cerimonia, programmata per pochi giorni dopo. Dopo un breve colloquio, Maxwell si lascia convincere dalla profondit\u00e0 del legame tra la figlia e Mario e acconsente alle nozze. &lt;br&gt; Alla cerimonia dovrebbe partecipare anche Barbra Streisand, che \u00e8 sposata con lo zio di Mario. Saputo questo, Francesca \u00e8 molto eccitata. Pochi minuti prima delle nozze e dell'arrivo del suo mito pi\u00f9 grande, Francesca accusa dei forti dolori dovuti alla sua gravidanza, che la costringono a recarsi in ospedale. Qui la rassicurano, ma le chiedono di rimanere ricoverata per un giorno. Francesca, che sa che la Streisand non rimarr\u00e0 in citt\u00e0 al lungo, protesta. Maxwell, per\u00f2, la convince a rimanere in ospedale. &lt;br&gt; Poco dopo, con una scusa, Francesca fa allontanare Maxwell dall'ospedale e lei fugge per andare a casa a conoscere Barbra. Giunta a destinazione, per\u00f2, la Cacace trova la casa vuota. Subito dopo il suo arrivo il telefono squilla, \u00e8 Maxwell, in ospedale, che l'aspetta in compagnia dei promessi sposi e della Streisand. Francesca perde anche quest'occasione per vederla. &lt;br&gt; Il giorno successivo Maggie e Mario si sposano. &lt;br&gt; Nel frattempo Yetta rivela a C.C. che tutti sono a conoscenza della sua relazione con Niles. La Babcock, inizialmente irritata, diventa poi subito indifferente e vive la sua relazione alla luce del sole.\nUna bionda esplosiva.\nMentre \u00e8 con Lalla allo Chatterbox, Francesca e l'amica si fanno leggere la mano dalla telefonista Libby. La ragazza predice a Lalla che presto si trover\u00e0 un fidanzato, con il quale sar\u00e0 eternamente felice e a Francesca che sar\u00e0 felice con il marito e due meravigliosi bambini, ma che nel suo prossimo futuro vede una affascinante donna bionda a letto con il marito. Francesca si preoccupa non poco per la predizione e, quando viene a sapere che Maxwell sta per partire con C.C. per un viaggio di lavoro si fa convincere da Niles che la donna a letto con il marito sar\u00e0 la Babcock. &lt;br&gt; In ansia per il possibile tradimento, Niles e Francesca raggiungono i due innamorati in California. Alla reception dell'albergo Francesca e Niles incontrano anche l'attrice Fran Drescher. I due discutono con l'attrice del suo divertente show su una tata e un acido maggiordomo. In seguito, Francesca raggiunge il marito in camera, ma vi trova C.C.. La donna le dice che ha cambiato camera a causa di Castagna, che ama i terrazzini come quello nella camera di Maxwell. Francesca le confessa della premonizione, ma C.C. la rassicura dicendole di non avere pi\u00f9 interesse verso Maxwell poich\u00e9 ha gi\u00e0 trovato in Niles l'uomo della sua vita. Niles, intanto, raggiunge C.C., ma nel suo letto vi trova Maxwell. Nel momento in cui Niles si infila nel letto di Sheffield entra Francesca, che li trova a letto insieme. La tata capisce cos\u00ec che la bionda della premonizione altro non era che Niles. &lt;br&gt; A New York, intanto, anche la premonizione su Lalla si avvera. La donna si fidanza con Fred, un bislacco farmacista. &lt;br&gt; Brighton, invece, decide di non andare all'universit\u00e0 ma di prendersi un anno sabbatico viaggiando per l'Europa.\nL'ultima pun... tata - 1\u00aa parte.\nIl termine della gravidanza di Francesca sta per scadere e lei si sente sempre pi\u00f9 grassa e poco attraente, anche se tutti cercano di convincerla del contrario. &lt;br&gt; La donna comincia anche a fare della ginnastica in compagnia delle zie Assunta e Yetta. Per distrarre la moglie, Maxwell organizza una festa per il primo anniversario del loro matrimonio. La serata \u00e8 un gran successo, zio Antonio dedica anche una canzone alla nipote e Niles chiede nuovamente a C.C. di sposarlo. La donna reagisce scappando. Francesca la segue. \n&lt;br&gt; Le due si incontrano nell'ascensore e, mentre parlano della proposta di matrimonio di Niles, l'ascensore si blocca e Francesca entra in travaglio.\n&lt;br&gt; Tra una contrazione e un'altra C.C. rivela a Francesca di amare Niles ma di non essere sicura di poter essere una brava moglie. Francesca cerca di convincerla e di rassicurarla, riuscendo nell'intento. Grazie alle urla di dolore causate dalle contrazioni, Niles e Maxwell si accorgono che le loro donne sono bloccate in ascensore e chiedono aiuto. &lt;br&gt; C.C. grida a Niles di accettare la sua proposta di matrimonio e il maggiordomo, dalla felicit\u00e0, riesce a liberarle, cos\u00ec Francesca viene trasportata in ospedale.\nL'ultima pun... tata - 2\u00aa parte.\nIl travaglio di Francesca si rivela molto lungo, e doloroso. Tutti i parenti e Lalla la raggiungono all'ospedale e assistono al parto. Tutti riescono ad arrivare in tempo, anche gli zii Mario e Rosa. L'unico assente \u00e8 zio Antonio, che cerca parcheggio. &lt;br&gt; C.C. rivela alla tata di sentire una forte nausea dopo la proposta di matrimonio di Niles e di essere preoccupata per questo ma Francesca la convince della forza del legame che la lega al maggiordomo e i due si sposano durante il parto. Poco dopo C.C. viene a sapere di essere incinta. &lt;br&gt; Al rientro dall'ospedale, Francesca, Maxwell, Grace e i gemelli, chiamati Rocco Settimio e Eve Catherine, accompagnano Maggie e Brighton all'aeroporto. I due partono per l'Europa per raggiungere Mario a Parigi. &lt;br&gt; Al rientro a casa Francesca e gli altri prendono i loro ultimi bagagli, prima di trasferirsi in California. Grace rivela a Francesca che Brighton le mancher\u00e0, perch\u00e9 senza di lui non si sentir\u00e0 pi\u00f9 molto intelligente. Prima di lasciare la casa Francesca ricorda i pi\u00f9 bei momenti vissuti l\u00ec e, in seguito, chiude la porta, per poi tornare dopo qualche istante a prendere Yetta, chiusa per errore nel bagno.\nL'episodio e la serie termina con tutti gli attori che escono da un sipario, mentre vengono presentati da una voce fuori campo ad un pubblico festoso. Dopo le presentazioni Fran Drescher ringrazia il pubblico, dicendo che non sar\u00e0 facile dimenticarli e che i sei anni della tata sono stati meravigliosi."}
{"id": "1279329", "revid": "767487", "url": "https://it.wikipedia.org/wiki?curid=1279329", "title": "Nella valle di Elah", "text": "Nella valle di Elah (\"In the Valley of Elah\") \u00e8 un film del 2007 diretto da Paul Haggis, basato su una storia vera.\nIl titolo del film, che \u00e8 stato presentato in concorso alla 64\u00aa Mostra del Cinema di Venezia e successivamente al Festival internazionale del film di Toronto, si riferisce ad un luogo di Israele dove, secondo la Bibbia, si sarebbe svolta la battaglia tra Davide e Golia.\nTrama.\nHank Deerfield, ex appartenente alla polizia militare e fiero patriota che ha combattuto nella guerra in Vietnam, riceve una telefonata dalla base militare dove presta servizio il figlio Mike, rientrato dopo avere concluso il suo turno in Iraq; questi risulta assente da quando si \u00e8 recato in libera uscita e di lui non si hanno pi\u00f9 notizie, ed esiste la possibilit\u00e0 che abbia disertato; ipotesi che il padre non vuole nemmeno prendere in considerazione. Lasciata a casa la moglie Joan, con la quale vive un difficile rapporto poich\u00e9 lei non gli perdona l'avere spinto entrambi i figli alla vita militare, gi\u00e0 costata la vita al maggiore, egli inizia un'indagine personale, scontrandosi sia con la burocrazia che con l'omert\u00e0 di una certa parte del mondo militare rappresentata dal sergente Kirklander, che con l'arrendevole ignavia della polizia locale con l'esclusione della detective Emily Sanders, una donna forte e intelligente.\nLe indagini portano alla scoperta del corpo di Mike: egli, mentre si trovava in libera uscita, \u00e8 stato barbaramente assassinato con 42 coltellate, tagliato a pezzi, parzialmente bruciato e lasciato in pasto agli animali selvatici e si ritiene che possa essere stato vittima di un regolamento di conti della criminalit\u00e0 messicana, nell'ambito di un traffico di stupefacenti. Il padre rifiuta questa tesi e, dopo che i commilitoni sono stati interrogati in modo pi\u00f9 approfondito e dopo la visione di alcuni frammenti di filmini amatoriali girati in Iraq dal figlio con il suo cellulare, iniziano ad emergere delle verit\u00e0 alle quali non era preparato: Mike, come alcuni del suo reparto, pur non essendo uno spacciatore, faceva uso abituale di droga e, soprattutto, i lunghi mesi passati in Iraq, a combattere una guerra cruenta, avevano talmente scavato dentro alla sua psicologia da trasformarlo in un sadico, pronto a torturare i prigionieri feriti per puro svago, tra le risate dei commilitoni presenti, tanto da ricevere il soprannome di \"doc\", dalla sua abitudine di infilare le dita dentro le ferite dei prigionieri e chiedergli \"\u00e8 qui che ti fa male?\".\nHank lentamente acquisisce la consapevolezza che la scintilla scatenante la deriva morale del figlio proveniva da un incidente avvenuto all'inizio della sua permanenza al fronte, quando, in acritica osservanza delle direttive militari che proibivano la sosta dei mezzi al fine di evitare un possibile attacco, non si era fermato davanti a un bambino che raccoglieva un pallone sulla strada, investendolo e uccidendolo. Dopo questa tragedia, il ragazzo aveva provato a lanciare un messaggio d'aiuto al padre, il quale, non potendo cogliere il dramma interiore del figlio, lo aveva semplicemente esortato a tenere duro, scambiando la sua telefonata con un semplice momento di scoraggiamento.\nRientrati in patria alla fine del loro turno, i traumi psichici vissuti da Mike e dai suoi commilitoni si erano palesati con comportamenti da esseri insensibili e in questo contesto emerge alla fine della storia che l'omicidio di Mike era stato commesso da uno dei suoi amici pi\u00f9 stretti, il caporale Penning, durante una lite banale fra amici che avevano alzato un po' il gomito mentre in libera uscita si spostavano da un locale all'altro. La confessione finale di Penning alla detective Sanders, presente Hank, \u00e8 agghiacciante: lasciato il cadavere di Mike tagliato a pezzi e bruciato, i ragazzi avevano sospeso il seppellimento per recarsi a cena in una tavola calda, pagando con la carta di credito dell'amico ucciso, mentre uno di loro, il sergente Bonner, travolto dai sensi di colpa per essere stato complice di quell'assurdo delitto, dopo qualche giorno, ad indagini gi\u00e0 iniziate, si era impiccato. La confessione avviene in un clima di inebetita serenit\u00e0, lasciando sconvolti sia Hank che Emily.\nRientrato a casa con il suo fardello di verit\u00e0 e di sensi di colpa, Hank trova un pacco postale, inviato da Mike prima della sua partenza dall'Iraq, che contiene la logora bandiera del suo reparto, e decide di issarla capovolta sul pennone del municipio della sua cittadina, gesto che indica, nel gergo militare, il segnale di richiesta di aiuto di un reparto in pericolo. David, il figlio di otto anni della detective Sanders, ricordando che lo stesso Hank gli aveva raccontato una sera la storia della valle di Elah e del pastorello Davide, chiede dubbioso alla madre: come ha potuto il re israelita essere cos\u00ec folle da mandare un ragazzino a combattere un gigante come Golia?\nProduzione.\nSi tratta di una pellicola a basso costo e anche gli attori hanno ricevuto bassi compensi. Inizialmente Haggis voleva affidare la parte di Hank Deerfield a Clint Eastwood, ma infine la parte venne assegnata a Tommy Lee Jones.\nDistribuzione.\nIl film \u00e8 uscito nelle sale italiane il 30 novembre 2007."}
{"id": "1279336", "revid": "108075391", "url": "https://it.wikipedia.org/wiki?curid=1279336", "title": "Gardena Ronda", "text": "Il Gardena Ronda \u00e8 un circuito sciistico ed escursionistico che permettere di compiere, sugli sci o a piedi, il periplo della Val Gardena, in Alto Adige (Italia).\nCaratteristiche.\nComposto da un complesso di piste, impianti di risalita e sentieri interconnessi, pu\u00f2 essere intrapreso sia in senso orario che antiorario. Il percorso complessivo in senso orario \u00e8 di circa 30\u00a0km di pista, con circa 5000 metri di dislivello, e comprende 13 impianti di risalita, pi\u00f9 una tratta da percorrere in autobus tra il Monte Pana e l'Alpe di Siusi.\nDurante il giro, che ha una durata di circa sei ore, \u00e8 possibile altres\u00ec affrontare piste che non ne fanno parte, quale ad esempio la Saslong di Selva di Val Gardena (sede di una gara di discesa libera valida per la Coppa del Mondo di sci alpino), oppure la pista La Longia dal Seceda a Ortisei ed altre.\nAlpeggi ospitanti.\nFanno parte del circuito Gardena Ronda:"}
{"id": "1279338", "revid": "78273", "url": "https://it.wikipedia.org/wiki?curid=1279338", "title": "Backbeat \u2013 Tutti hanno bisogno d'amore", "text": ""}
{"id": "1279340", "revid": "15", "url": "https://it.wikipedia.org/wiki?curid=1279340", "title": "Sean (rapper)", "text": "Biografia.\nNato in Sudafrica, ma cresciuto a Milano, nella prima met\u00e0 degli anni 1980 fonda il gruppo di breaker Dynamic Force, il gruppo viene successivamente ingaggiato dall'agenzia pubblicitaria Roller Italia per una serie di tourn\u00e9e e date promosse dalla azienda di gomme da masticare Brooklyn e da Coca Cola. Nel 1984 ha la possibilit\u00e0 di mostrarsi in televisione partecipando al Festivalbar per la presentazione del progetto discografico \"Break dance compilation\" (CGD).\nNello stesso periodo Sean inizia ad interessarsi anche al writing, diventando uno dei primi writer di Milano; il suo interesse per la cultura hip hop lo ha spinto comunque a lavorare su tutte e quattro le \"discipline\", diventando una figura centrale e pioniera del movimento italiano. Durante un viaggio a Londra, oltre ad affinare le proprie tecniche come ballerino, si interessa profondamente all'hip hop britannico che denota forti influenze caraibiche, che rendono la figura dell'MC diversa da quella intesa negli Stati Uniti. In Inghilterra \u00e8 testimone della nascita di generi di incrocio come il ragga e quelli che poi diventeranno jungle e drum and bass.\nAl ritorno in Italia, Sean si occupa di insegnamento di diverse danze hip hop. Contestualmente si avvicina al microfono dopo l'esperienza londinese. Dalle prime esperienze underground Sean ricava una vera e propria professione che ne occuper\u00e0 la maggior parte del tempo. Nel 1987 dopo alcune collaborazioni con le case discografiche Non Stop Records e CBS, fonda la Fresh Press Crew assieme a Kaos, Top Cat, DJ Skizo, DJ Gruff, il gruppo di l\u00ec a poco cambier\u00e0 nome in Radical Stuff che diventer\u00e0 il primo gruppo hip hop italiano ad incidere un prodotto: dopo singoli come \"Let's Get Dizzy\" e \"I Guess U Know\", nel 1992 i Radical stuff esordiscono con l'album dal vivo \"Jazzy Rap Night Live\" pubblicato dalla Flying Records e realizzato assieme ai Lo Greco Bros.. Nel 1994 il gruppo esce con l'album doppio \"Hardaswallow\" realizzato in collaborazione con artisti quali Michael Rosen, Silvio D'Amico, Enrico Cremonesi e Ivan Ciccarelli con cui inizieranno un tour promozionale.\nAllo scioglimento del gruppo Sean collabora con Neffa, nei suoi \"Neffa &amp; i messaggeri della dopa\" (1996) e \"107 elementi\" (1998), e con Gente Guasta, Fritz da Cat, DJ Gruff e Kaos. La delusione per la direzione presa dall'hip hop italiano porta Sean a realizzare un album lontano dagli standard hip hop, in cui Sean si sperimenta cantante melodico, dal titolo \"Lagash Project\", assieme a Luca Saporiti e Silvio D'Amico, prodotto dall'etichetta inglese Beyond Records (1996), e pubblicato in Italia dalla Edel Music nel 1998.\nDurante la seconda tourn\u00e9e con Neffa, nasce l'idea di creare un gruppo composto da Sean, Kaos e Deda, nascono i \"Melma &amp; Merda\", che pubblicano un disco, lo sperimentale Merda &amp; Melma che diventa un classico del genere italiano ed un esempio di altissimo livello di hardcore hip hop.\nIl gruppo per\u00f2 si scioglie alla vigilia del secondo album e Sean, dopo aver prestato la voce a diverse pubblicit\u00e0 ed aver collaborato con artisti al di fuori della scena, decide di allontanarsi dall'hip hop italiano, iniziando a scrivere articoli per la rivista \"Acid Jazz\", lavorando con Radio Italia Network e presentandosi come Disc jockey in vari locali da ballo.\nQuesto distacco dall'hip hop pi\u00f9 classico porta Sean a concepire assieme a Zippo il progetto live Konflix, miscela di Jazz e Poetry, accompagnata da tre musicisti come Alberto Turra, Tony Boselli e Ivan Lo Giusto. Questo progetto permette a Sean di approfondire la sua conoscenza di generi quali soul, jazz e funk, esplorando cos\u00ec quelle che sono le origini dell'Hip Hop e l'R&amp;B moderno.\nKonflix evolve nel gruppo Sean Martin &amp; the TurboGolfers, formato da Sean, Turra e Lo Giusto, con l'aggiunta del batterista Marco Cavani, tuttora attivo. Il periodo serve a Sean per cercare un equilibrio tra il rap ed il canto melodico. Vi sono infatti nuove collaborazioni con Saporiti, con i Dining Rooms, Ezra, e relativi \"live\". Tra il 2003 ed il 2004 per il progetto Katzuma.org, assieme a Deda, Sean incide \"Moonbooty\", un album nato ricercando le sonorit\u00e0 del funk anni 1970 con il solo utilizzo delle macchine digitali e l'apporto vocale.\nSean continua poi parallelamente lo sviluppo delle sue capacit\u00e0 artistiche, lavorando per una compagnia di scenografi per la quale realizza stand per fiere e convegni, scenografie per studi televisivi e set per videoclip. Sull'onda dell'ampliamento degli interessi artistici inizia anche una collaborazione con Sara Tajariol assieme a cui realizza diversi servizi documentaristici per Rete 4 incentrati sulle culture dei popoli del sud est asiatico. Il duo diventa presto autosufficiente ed inizia a progettare un film documentario sull'arte di strada.\nNel 2005 Sean conosce gli Smoke, band reggae composta da musicisti di lunga esperienza come Ale Soresini, Gianluca Pelosi e Marco Zaghi, e che vantano collaborazioni con nomi di rilievo della scena musicale internazionale tra i quali Leonard Jonson (ex Temptation), Jerry Dugery, Laurel Aitken, Dave Baker, Ki-Many Marley; nel 2006, dopo la pubblicazione del loro primo album omonimo, ne diventa il cantante, sostituendo alla voce Dre Love (altra figura cardine della golden age dell'hip-hop italiano).\nOggi Sean lavora come motion designer e insieme a Sara \u00e8 a capo della \"Videorize\", societ\u00e0 che produce contenuti video di vario genere."}
{"id": "1279344", "revid": "1745361", "url": "https://it.wikipedia.org/wiki?curid=1279344", "title": "Santi patroni cattolici dei comuni della Toscana", "text": "Lista di santi patroni cattolici dei comuni della Toscana"}
{"id": "1279348", "revid": "80339", "url": "https://it.wikipedia.org/wiki?curid=1279348", "title": "Krivo\u0161\u010dekovo", "text": ""}
{"id": "1279350", "revid": "223378", "url": "https://it.wikipedia.org/wiki?curid=1279350", "title": "Rh\u00f4ne-Poulenc", "text": "Rh\u00f4ne-Poulenc fu un gruppo chimico e farmaceutico francese nato nel 1928 dalla fusione tra la Soci\u00e9t\u00e9 chimique des usines du Rh\u00f4ne (fondata nel 1895) e gli stabilimenti Poulenc Fr\u00e8res, fondati nel 1900 dal padre del compositore Francis Poulenc. Nel 1999 la Rh\u00f4ne-Poulenc si fuse con la societ\u00e0 tedesca Hoechst portando alla nascita del nuovo gruppo industriale Aventis.\nStoria.\nPrima della sua fusione, le attivit\u00e0 di Rh\u00f4ne-Poulenc si ripartivano in quattro settori:\nIl gruppo Rh\u00f4ne-Poulenc in Italia.\nDagli anni venti il gruppo Rh\u00f4ne-Poulenc ebbe un ruolo importante per lo sviluppo della chimica in Italia, specialmente per due iniziative congiunte con la Montecatini: la Rhodiatoce (settore fibre) e la Farmitalia (settore farmaceutico).\nLa collaborazione dur\u00f2 fino agli inizi degli anni settanta quando, in coincidenza con una delle ricorrenti crisi del settore chimico, la Rh\u00f4ne-Poulenc si ritir\u00f2 dalle iniziative sul mercato italiano."}
{"id": "1279353", "revid": "1305772", "url": "https://it.wikipedia.org/wiki?curid=1279353", "title": "Suzunskij rajon", "text": "Il Suzunskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la citt\u00e0 di \"Suzun\"."}
{"id": "1279355", "revid": "1064007", "url": "https://it.wikipedia.org/wiki?curid=1279355", "title": "Pjeter Arbnori", "text": "Fu soprannominato \"il Mandela dei Balcani\" per aver resistito a una detenzione lunga 28 anni nelle carceri albanesi.\nGiovinezza.\nOrfano di padre, gendarme cattolico ucciso nel 1942 nella guerra civile contro i partigiani di Enver Hoxha, ebbe un'infanzia durissima, in cui fu, parole sue, \"pi\u00f9 affamato che sfamato\". Il ragazzo frequent\u00f2 la scuola a Scutari. Nel 1949 entr\u00f2 a far parte di una organizzazione segreta giovanile che distribuiva propaganda anti-comunista. Nonostante la povert\u00e0, riusc\u00ec a finire gli studi di scuola secondaria superiore aggiudicandosi una medaglia d'oro, riconoscimento che per\u00f2 non gli valse neppure il permesso di proseguire gli studi all'universit\u00e0. Ci\u00f2 derivante dalla repressione dittatoriale e dal sistema inquisitorio instaurato nel periodo comunista, che lo accus\u00f2 insieme alla madre e alle sorelle maggiori, di aver iniziato a prendere parte a formazioni di resistenza contro il governo comunista di Enver Hoxha quando era ancora un ragazzo. \nFinito il liceo, a diciotto anni Arbnori faceva gi\u00e0 l'insegnante in piccolo paese di montagna, ma perse il posto nel giro di un anno per motivi politici. In questo periodo fin\u00ec nei guai anche la sorella Antonietta, condannata a dieci anni di carcere per aver diffuso della propaganda anti-comunista.\nSenza lavoro e finito il servizio militare, il giovane Arbnori si mise a girare tra le montagne per guadagnarsi da vivere lavorando nei campi. Nonostante il lavoro agricolo lo assorbisse 10 ore al giorno, 6 giorni alla settimana, riusc\u00ec a iscriversi alla Facolt\u00e0 di Filologia dell'Universit\u00e0 di Tirana di nascosto alle autorit\u00e0. Superate le difficolt\u00e0 burocratiche, Arbnori bruci\u00f2 le tappe, portando a compimento gli studi per corrispondenza nella met\u00e0 dei cinque anni richiesti.\nLa lotta contro il governo.\nPot\u00e9 cos\u00ec, nel 1960, iniziare a fare il professore di letteratura: fu assegnato all'ex scuola americana della citt\u00e0 industriale di Kavaj\u00eb, dove per\u00f2 rest\u00f2 meno di un anno. Quello infatti fu l'anno della rottura dell'Albania con l'Unione Sovietica, una cosa che fece sperare molti in un'apertura al pluralismo. Cos\u00ec Arbnori, insieme ad altri intellettuali, form\u00f2 un'organizzazione socialdemocratica di stampo occidentale, ma lo venne a sapere la polizia segreta albanese, la Sigurimi, e per sette di loro si spalancarono le porte del gulag.\nSeguirono due anni di interrogatori e torture, culminati con un processo che si concluse con la condanna a morte. Arbnori riusc\u00ec comunque ad evitarle perch\u00e9 \"anche le esecuzioni erano pianificate, e quella settimana erano gi\u00e0 arrivati al numero prestabilito di giustiziati\". La pena fu poi commutata in venticinque anni di carcere.\nIn prigione Arbnori continu\u00f2 la sua lotta, organizzando la resistenza dei carcerati e dedicandosi a mantenere vivo l'intelletto in vari modi. Fra questi c'era la scrittura, effettuata in caratteri piccolissimi, utilizzando i margini dei giornali permessi agli internati, di scritti destinati in parte, con la fine del regime, ad essere pubblicati.\nQuando gi\u00e0 aveva scontato la maggior parte della pena e cominciava ad intravederne la fine, i carcerieri di Arbnori fecero aggiungere alla sua condanna altri dieci anni. La detenzione fin\u00ec nel 1989: nel gulag aveva passato oltre 28 anni.\nIl ritorno alla libert\u00e0.\nEra stato arrestato a 26 anni, torn\u00f2 in libert\u00e0 che ne aveva 54 compiuti. Ad un'et\u00e0 in cui la maggior parte delle persone \u00e8 incamminata verso la pensione, egli ricominci\u00f2 la vita da capo, prese moglie e si mise a fare il falegname apprendista. Inoltre, nonostante le lunghe sofferenze, prese parte subito al movimento democratico di crescente opposizione al regime.\nCostituito il Partito Democratico d'Albania a Scutari, ne divenne il Segretario generale e fu eletto deputato nelle prime elezioni libere. Per due volte, nel 1992 e nel 1996, \u00e8 stato eletto Speaker del Parlamento ed \u00e8 stato anche, per un tempo brevissimo, Presidente ad interim dell'Albania.\nNell'agosto del 1997, passato ai banchi dell'opposizione in Parlamento in seguito alla vittoria alle elezioni del Partito Socialista Albanese di Fatos Nano, Arbnori mise in atto uno sciopero della fame per protestare contro il monopolio dei media da parte della maggioranza. Fu qui che la fama del \"Mandela dei Balcani\" richiam\u00f2 l'attenzione di molti governi occidentali, il cui appoggio valse a far intervenire il Presidente della Repubblica, Rexhep Meidani, ed a far approvare dal Parlamento delle garanzie formali dell'indipendenza della stampa, note con il nome di \"Emendamento Arbnori\" alla Costituzione.\nPjeter Arbnori \u00e8 morto nel 2006 a Napoli, di emorragia cerebrale, lasciando moglie e due figli ancora adolescenti. L'Albania gli ha riservato i funerali di Stato, a cui hanno presenziato pi\u00f9 di 600 persone affluite a Scutari per rendergli l'ultimo omaggio.\nSubito dopo la sua morte, il Ministria e Turizmit, Kultur\u00ebs, Rinis\u00eb dhe Sporteve e Shqip\u00ebris\u00eb (Ministero di Turismo, Cultura, Sport e Giovent\u00f9 albanese) cambi\u00f2 il nome della principale istituzione culturale QNK (Centro Internazionale di Cultura, prima conosciuto come Museo Enver Hoxha, chiamato anche \"Piramida\") da \"Centro Internazionale di Cultura\" a \"Centro Internazionale di Cultura Pjet\u00ebr Arbnori\". Il 25 maggio 2007, il QNK istitu\u00ec il Premio Pjet\u00ebr Arbnori \" per la letteratura, un equivalente albanese del Premio Pulitzer statunitense. "}
{"id": "1279356", "revid": "1305772", "url": "https://it.wikipedia.org/wiki?curid=1279356", "title": "Tatarskij rajon", "text": "Il Tatarskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Tatarsk\", che tuttavia costituisce una unit\u00e0 amministrativa a s\u00e9 stante, dipendente direttamente dalla \"oblast'\"."}
{"id": "1279357", "revid": "290948", "url": "https://it.wikipedia.org/wiki?curid=1279357", "title": "Acidificazione degli oceani", "text": "L'acidificazione degli oceani \u00e8 il nome dato alla decrescita del valore del pH oceanico, causato dalla assunzione di anidride carbonica di origine antropica dall'atmosfera. Circa un quarto della CO2 presente nell'atmosfera va a finire negli oceani dove si trasforma in acido carbonico (H2CO3). All'aumento di CO2 nell'atmosfera corrisponde perci\u00f2 un corrispondente incremento di quella disciolta nell'acqua marina, per cui l'incremento delle emissioni di CO2 determina effetti devastanti sugli ecosistemi marini. In particolare, secondo il Gruppo intergovernativo sul cambiamento climatico (IPCC), dal 1750 al 2014, una percentuale pari al 30% della CO2 emessa come conseguenza di attivit\u00e0 umane (emissioni antropogeniche) \u00e8 stata assorbita dagli oceani.\n\u00c8 stato stimato che tra il 1751 e il 1994, il pH superficiale delle acque oceaniche si sia abbassato da 8,25 a 8,14, con un corrispondente aumento della concentrazione di ioni H+, pari al 26%.\nIl processo di continua acidificazione delle acque oceaniche ha indubbiamente un effetto sulla catena alimentare collegata a queste acque e in particolare pu\u00f2 influire sul lisoclino e sulla profondit\u00e0 di compensazione dei carbonati, che porta allo scioglimento dei gusci calcarei delle conchiglie dei molluschi e del plancton calcareo, costituite da carbonato di calcio (CaCO3).\nIl ciclo del carbonio.\nIl ciclo del carbonio descrive il flusso dell'anidride carbonica tra gli oceani, la biosfera terrestre, la litosfera e l'atmosfera. Le attivit\u00e0 antropiche come l'impiego di combustibili fossili, le emissioni in atmosfera e il cambiamento nell'utilizzo della terra, hanno modificato il flusso della CO2 nell'atmosfera. Circa il 45% di questo gas \u00e8 rimasto nell'atmosfera, mentre la parte rimanente \u00e8 stata assorbita dagli oceani e dalle piante terrestri.\nIl ciclo del carbonio coinvolge sia composti organici sia composti inorganici del carbonio, come la stessa CO2 e i carbonati. I composti inorganici in particolare hanno una influenza significativa per quanto riguarda l'acidificazione delle acque oceaniche causata dalla CO2.\nQuando la CO2 si scioglie nell'acqua, essa d\u00e0 luogo a una serie di composti chimici: CO2 libera disciolta, acido carbonico (H2CO3), bicarbonato (HCO3\u2212) e carbonato (CO32-). Il rapporto tra questi composti dipende da vari fattori tra cui la temperatura e l'alcalinit\u00e0 dell'acqua."}
{"id": "1279359", "revid": "287204", "url": "https://it.wikipedia.org/wiki?curid=1279359", "title": "Ammiraglio d'armata", "text": "Il grado di ammiraglio d'armata era un grado della Regia Marina, superiore a quello di ammiraglio di squadra e corrisponde ai gradi di generale d'armata del Regio Esercito e generale d'armata aerea della Regia Aeronautica. Previsto dalla legge n\u00ba 1178 dell'8 luglio 1926, e riconosciuto da un decreto presidenziale del 1986 (DPR n. 545 del 18 luglio 1986), esso non viene pi\u00f9 utilizzato dalla fine della seconda guerra mondiale e dall'istituzione della Repubblica Italiana.\nIl distintivo di grado per paramano di questo grado era costituito, nella Regia Marina, da un giro di bitta, due spaghetti ed una greca, coincidente all'attuale distintivo di ammiraglio di squadra della Marina Militare.\nStoria.\nIl regio decreto n. 2395 dell'11 novembre 1923, \u00abOrdinamento gerarchico dell'Amministrazione dello Stato\u00bb aveva modificato assieme agli altri vertici delle forze armate del Regno i gradi degli ammiragli, con il grado di viceammiraglio diviso in due gradi distinti, ovvero in viceammiraglio di armata e viceammiraglio di squadra. Distintivi di grado, insegne e onori per i nuovi gradi vennero specificati con il Foglio d'ordini del 7 dicembre 1923 all'articolo 4. La bandiera quadra del viceammiraglio di armata veniva issata sulla cima dell'albero di maestra. La bandiera quadra del viceammiraglio di squadra veniva issata sulla cima dell'albero di trinchetto. Al grado di viceammiraglio d'armata furono elevati Amero d'Aste, Vittorio Cerri, Umberto Cagni, Enrico Millo, Emilio Solari, Alfredo Acton, Diego Simonetti, Gustavo Nicastro.\nIn seguito queste denominazioni di grado furono abolite e sostituite con quelle di ammiraglio d'armata e di ammiraglio di squadra, per effetto della legge 8 giugno 1926 n. 1178, \"Organizzazione della Marina\", richiamata anche dal foglio d'ordini n. 168 del 23 luglio 1926. Nel 1932 venne istituita la carica di ammiraglio di squadra designato d'armata, con distintivo, insegna ed onori uguali a quelli degli ammiragli d'armata. I dettagli del grado vennero meglio precisati nel 1942. I distintivi di grado degli ammiragli d'armata furono successivamente modificati nel 1934.\nL'unica differenza era che l'insegna dell'ammiraglio di squadra designato d'armata veniva issata sulla cima dell'albero di trinchetto, mentre quella dell'ammiraglio d'armata veniva issata sulla cima dell'albero di maestra.\nIl grado di ammiraglio d'armata poteva essere conferito solo in caso di guerra o di mobilitazione e venne concesso a Domenico Cavagnari, Arturo Riccardi e Angelo Iachino, oltre ai viceammiragli in posizione di riserva o in congedo. La designazione di ammiraglio di squadra designato d'armata poteva essere attribuita agli ammiragli di squadra che avessero comandato per almeno un anno una squadra navale e fu concessa a Ducci, Conz, Burzagli, Denti di Pirajno, Bucci, Sirianni, Bernotti, Riccardi e Pini. "}
{"id": "1279360", "revid": "767487", "url": "https://it.wikipedia.org/wiki?curid=1279360", "title": "Kolyvanskij rajon", "text": "Il Kolyvanskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Kolyvan\"'."}
{"id": "1279363", "revid": "1305772", "url": "https://it.wikipedia.org/wiki?curid=1279363", "title": "Ordynskij rajon", "text": "L'Ordynskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Ordynskoe\"."}
{"id": "1279364", "revid": "1543377", "url": "https://it.wikipedia.org/wiki?curid=1279364", "title": "Motore V6", "text": "Un motore V6 \u00e8 un motore a pistoni a sei cilindri in cui i cilindri condividono un albero motore comune e sono disposti in una configurazione a V.\nI primi motori V6 furono progettati e prodotti indipendentemente da Marmon Motor Car Company, Deutz Gasmotoren Fabrik e Delahaye. I principali motori V6 costruiti dopo la seconda guerra mondiale furono il motore Lancia V6 progettato dall'ingegnere Francesco De Virgilio nel 1950 per la Lancia Aurelia, e il motore Buick V6 nel 1962 per la Buick Special. Il layout V6 in seguito \u00e8 diventato il layout pi\u00f9 comune per i motori automobilistici con sei cilindri.\nDesign.\nA causa della loro lunghezza ridotta, i motori V6 sono spesso utilizzati come opzione motore pi\u00f9 grande per veicoli che altrimenti sarebbero prodotti con motori a quattro cilindri in linea, specialmente nei veicoli con motore trasversale. Uno svantaggio per le auto di lusso \u00e8 che i motori V6 producono pi\u00f9 vibrazioni rispetto ai motori sei cilindri in linea . Alcune auto sportive utilizzano motori piatti a sei cilindri al posto dei motori V6, a causa del loro baricentro pi\u00f9 basso (che migliora la maneggevolezza).\nLa cilindrata dei moderni motori V6 \u00e8 in genere compresa tra i 2,5 e i 3,5 litri, sebbene siano stati prodotti esempi pi\u00f9 grandi e pi\u00f9 piccoli, come il Mazda V6 da 1,8 litri utilizzato nella Mazda MX3 del 1991-1998, mentre il pi\u00f9 grande V6 costruito era il GMC V6 da 7,8 litri utilizzato nella GMC C / K serie 6500 del 1962.\nEquilibrio e scorrevolezza.\nTutti i motori V6, indipendentemente dall'angolo a V tra le bancate dei cilindri, sono soggetti a uno squilibrio primario a causa del numero dispari di cilindri in ciascuna bancata. I motori a sei cilindri in linea non presentano questo squilibrio. Per ridurre le vibrazioni causate da questo squilibrio, la maggior parte dei motori V6 utilizza uno smorzatore armonico sull'albero motore e / o un albero di bilanciamento controrotante.\nI modelli a sei cilindri hanno meno pulsazioni nell'erogazione di potenza rispetto ai motori a quattro cilindri, a causa della sovrapposizione delle corse di potenza del motore a sei cilindri. In un motore a quattro cilindri, solo un pistone \u00e8 in una corsa di potenza in un dato momento. Ogni pistone si ferma completamente e inverte la direzione prima che il successivo inizi la sua corsa di potenza, il che si traduce in uno spazio tra le corse di potenza, specialmente i giri al minuto del motore (RPM) inferiori. In un motore a sei cilindri con un intervallo di accensione uniforme, il pistone successivo inizia la sua corsa di potenza 60\u00b0 prima della fine del precedente, il che si traduce in un'erogazione pi\u00f9 fluida della potenza al volano.\nConfrontando i motori su un dinamometro, un motore V6 mostra picchi di coppia istantanei del 154% al di sopra della coppia media e valli del 139% al di sotto della coppia media, con una piccola quantit\u00e0 di coppia negativa (inversioni di coppia del motore) tra i colpi di potenza. Nel caso di un motore a quattro cilindri, i picchi sono circa il 270% al di sopra della coppia media e il 210% al di sotto della coppia media, con il 100% di coppia negativa erogata tra le corse. Tuttavia, un V6 con intervalli di accensione irregolari di 90 \u00b0 e 150 \u00b0 mostra grandi variazioni di coppia del 185% al di sopra e del 172% al di sotto della coppia media.\nAngoli bancata cilindri.\nDa 10 a 15 gradi.\nDal 1991, Volkswagen ha prodotto \"motori VR6 ad\" angolo stretto con angoli a V di 10,5 e 15 gradi. Questi motori utilizzano una singola testata condivisa da entrambe le banche di cilindri, in un design simile al motore Lancia V4 del 1922-1976. I motori VR6 sono stati utilizzati nelle auto a trazione anteriore con motore trasversale originariamente progettate per motori a quattro cilindri in linea. A causa della minima lunghezza e larghezza extra del motore VR6, potrebbe essere montato sui compartimenti motore in modo relativamente semplice, al fine di fornire un aumento di cilindrata del 50 percento.\nPoich\u00e9 non c'\u00e8 spazio nella V tra le bancate dei cilindri per un sistema di aspirazione, tutte le prese sono su un lato del motore e tutti gli scarichi sono sull'altro lato. Utilizza un ordine di accensione di 1-5-3-6-2-4 (che \u00e8 l'ordine di accensione utilizzato dalla maggior parte dei motori a sei cilindri in linea), piuttosto che il comune ordine di accensione V6 di 1-2-3-4-5- 6 o 1-6-5-4-3-2.\n60 gradi.\nUn angolo a V di 60 gradi \u00e8 la configurazione ottimale per i motori V6 per quanto riguarda il bilanciamento del motore. Quando si utilizzano singoli perni dell'albero motore per ciascun cilindro (ovvero utilizzando un albero motore a sei mandate), \u00e8 possibile utilizzare un intervallo di accensione uniforme di 120 gradi. Questo intervallo di accensione \u00e8 un multiplo dell'angolo a V di 60 gradi, quindi le forze di combustione possono essere bilanciate utilizzando l'ordine di accensione appropriato.\nIl motore a tre cilindri in linea che forma ogni bancata, tuttavia, produce forze rotanti e reciproche sbilanciate. Queste forze rimangono sbilanciate in tutti i motori V6, spesso portando all'uso di un albero di bilanciamento per ridurre le vibrazioni.\nIl motore Lancia V6 del 1950 \u00e8 stato un pioniere nell'uso di un albero motore a sei mandate per ridurre le vibrazioni. I progetti pi\u00f9 recenti utilizzano spesso un albero motore a tre mandate con \"bracci volanti\" tra i perni dell'albero motore per consentire di ottenere un intervallo di fuoco uniforme di 120 gradi. \u00c8 quindi possibile utilizzare una coppia di contrappesi sull'albero motore per annullare quasi perfettamente le forze primarie e ridurre le vibrazioni secondarie a livelli accettabili. I supporti del motore possono essere progettati per assorbire queste vibrazioni rimanenti.\nUn angolo a V di 60 gradi si traduce in un motore pi\u00f9 stretto rispetto ai motori V6 con angoli a V pi\u00f9 grandi. Questo angolo spesso si traduce in una dimensione complessiva del motore a forma di cubo, che facilita l'inserimento del motore longitudinalmente o trasversalmente nel vano motore.\n90 gradi.\nMolti produttori, in particolare quelli americani, costruirono motori V6 con un angolo a V di 90 gradi in base ai loro motori V8 esistenti di 90 gradi. Tali configurazioni erano facili da progettare rimuovendo due cilindri e sostituendo l'albero a gomiti a quattro mandate del motore V8 con un albero a gomiti a tre mandate. Questa riduzione dei costi di progettazione, ha permesso al nuovo V6 di condividere componenti con il motore V8 e talvolta ha permesso ai produttori di costruire i motori V6 e V8 sulla stessa linea di produzione.\nGli svantaggi di un design a 90 gradi sono un motore pi\u00f9 ampio che \u00e8 pi\u00f9 soggetto alle vibrazioni di un V6 a 60 gradi. I motori V6 iniziali di 90 gradi (come il motore Buick Fireball V6) avevano tre perni dell'albero motore condivisi disposti a 120 gradi l'uno dall'altro, a causa delle loro origini dai motori V8. Ci\u00f2 ha comportato un ordine di accensione irregolare, con met\u00e0 dei cilindri che utilizzava un intervallo di accensione di 90 gradi e l'altra met\u00e0 che utilizzava un intervallo di 150 gradi. Gli intervalli di accensione irregolari hanno provocato motori funzionanti in modo irregolare con vibrazioni \"spiacevoli\" a basse velocit\u00e0.\nDiversi moderni motori V6 a 90 gradi riducono le vibrazioni utilizzando perni dell'albero motore divisi sfalsati di 30 gradi tra le coppie di pistoni, il che crea un intervallo di accensione uniforme di 120 gradi per tutti i cilindri. Ad esempio, il motore V6 Buick 231 del 1977 \"a fuoco uniforme\" era una versione aggiornata del motore Buick Fireball con un albero a gomiti a perno diviso per ridurre le vibrazioni ottenendo un ordine di accensione uniforme. Un tale perno dell'albero motore \"diviso\" \u00e8 pi\u00f9 debole di uno diritto, ma le moderne tecniche metallurgiche possono produrre un albero motore sufficientemente resistente.\nUn albero di bilanciamento e / o contrappesi dell'albero motore possono essere utilizzati per ridurre le vibrazioni nei motori V6 a 90 gradi.\n120 gradi.\nA prima vista, 120 gradi potrebbe sembrare l'angolo V ottimale per un motore V6, poich\u00e9 coppie di pistoni in bancate alternate possono condividere i perni dell'albero motore in un albero motore a tre mandate e le forze di combustione sono bilanciate dall'intervallo di accensione uguale a l'angolo tra le bancate dei cilindri. Una configurazione a 120 gradi, a differenza delle configurazioni a 60 gradi o 90 gradi, non richiederebbe alberi motore con bracci volanti, perni dell'albero motore divisi o sette cuscinetti principali per funzionare in modo uniforme. Tuttavia, lo squilibrio primario causato dal numero dispari di cilindri in ciascuna bancata rimane ancora in un motore V6 a 120 gradi. Ci\u00f2 differisce dal perfetto equilibrio ottenuto da un motore V8 di 90 gradi con un albero motore crossplane comunemente usato, perch\u00e9 il motore a quattro cilindri in linea in ciascun banco del motore V8 non ha questo squilibrio primario.\nUn design a 120 gradi si traduce anche in una grande larghezza per il motore, essendo solo leggermente pi\u00f9 stretto di un motore a sei cilindri piatti (che non ha i problemi di bilanciamento del motore V6). Pertanto il motore flat-six \u00e8 stato utilizzato in varie automobili, mentre l'uso del motore V6 a 120 gradi \u00e8 stato limitato a pochi motori per autocarri e auto da corsa, ad eccezione del motore M630 V6 della McLaren Automotive, che utilizza un angolo di inclinazione di 120 gradi con un unico albero di bilanciamento per eliminare tutte le coppie primarie. Il motore della McLaren M630 sfrutta anche il grandangolo posizionando i turbocompressori all'interno della V, comunemente definita configurazione \"hot vee\".\nAltri angoli.\nSono possibili altri motori V6 ad angolo, ma possono soffrire di gravi problemi di vibrazioni a meno che non siano progettati con molta attenzione. Notevoli angoli a V includono:\nUtilizzo nelle automobili.\nNel 1906, pochi anni dopo la nascita dei motori V4 e V8, fu costruito il primo motore V6 conosciuto. Questo motore V6 era un singolo prototipo di motore automobilistico costruito da Marmon Motor Car Company negli Stati Uniti. Il motore non ha raggiunto la produzione. Allo stesso modo, un singolo motore prototipo \u00e8 stato prodotto da Buick nel 1918.\nNel 1911 Delahaye produsse il primo DOHC da 3,2 litri a 30\u00b0 installato nell'automobile Delahaye Type 44.\nIl motore Lancia V6 fu introdotto nella Lancia Aurelia del 1950. Lancia produce motori V4 da circa 30 anni e uno degli obiettivi chiave era ridurre le vibrazioni rispetto al motore V4. Il motore V6 utilizzava un angolo a V di 60 gradi e sei perni dell'albero motore, risultando in un ordine di accensione uniforme per ridurre le vibrazioni. \nAltri produttori ne presero atto e presto furono progettati altri motori V6. Nel 1959, il motore GMC V6 fu introdotto sotto forma di un motore a benzina da 5 litri utilizzato nei pickup. Il motore Buick V6 fu introdotto nel 1962 ed era basato sul motore V8 contemporaneo di Buick. Ha quindi utilizzato un angolo a V di 90 gradi e un ordine di accensione irregolare, con conseguenti vibrazioni elevate.\nFord ha introdotto i suoi motori per auto stradali europee nel 1965 con il Cologne V6 della divisione tedesca e il motore Ford Essex V6, introdotto dalla divisione britannica di Ford nel 1966; entrambi i motori usavano un angolo a V di 60 gradi. La Dino 206 GT del 1967 \u00e8 stata la prima vettura stradale V6 della Ferrari, con un angolo a V di 65 gradi.\nIl motore V6 Alfa Romeo 1979-2005 \u00e8 stato introdotto nella berlina di lusso Alfa Romeo Alfa 6 e successivamente utilizzato in molti altri modelli Alfa Romeo. Questo motore utilizzava un angolo a V di 60 gradi, una costruzione interamente in alluminio e due valvole per cilindro. Una versione turbo \u00e8 stata introdotta nel 1991 e una versione a quattro valvole per cilindro \u00e8 stata introdotta nel 1997. Sempre nel 1970 fu introdotta la Citro\u00ebn SM grand tourer, alimentata da un V6 di 90 gradi costruito da Maserati. Il motore General Motors V6 di 90 \u00b0 \u00e8 stato introdotto nel 1978 e prodotto per 36 anni.\nIl primo motore V6 giapponese prodotto in serie \u00e8 stato il motore Nissan VG, un design a 60 gradi prodotto dal 1983 al 2004. Il motore Honda C \u00e8 stato introdotto nel 1985, seguito dal motore Mitsubishi 6G7 nel 1986, dal motore Toyota VZ nel 1988, dal motore Mazda K nel 1991 e dal motore Isuzu V nel 1992. Hyundai ha introdotto il primo motore Hyundai Sigma sudcoreano basato sulla tecnologia condivisa dall'unit\u00e0 Mitsubishi nel 1995.\nI produttori di auto di lusso tedeschi furono relativamente lenti nell'adozione dei motori V6, con il primo motore SOHC a 90 gradi introdotto nell'Audi 100 (C4) del 1990.\nEntro la met\u00e0 degli anni '90, il layout V6 era la configurazione pi\u00f9 comune per i motori automobilistici a sei cilindri, con i motori V6 che avevano sostituito la maggior parte dei motori a sei cilindri in linea.\nCorse automobilistiche.\nAnche la Lancia Aurelia (la prima vettura di serie con motore V6) ebbe successo nelle corse automobilistiche. Quattro delle \"Aurelia B20 Coup\u00e9\" furono iscritte alla Mille Miglia del 1951 con le migliori vetture classificate al secondo e quarto posto. Un versione del motore Lancia V6 che produceva era utilizzato nella Lancia D24 . Il D24 gareggi\u00f2 nelle corse automobilistiche e vinse la Carrera Panamericana del 1953 con Juan Manuel Fangio al volante.\nLa versione iniziale del motore Ferrari Dino era un motore da corsa da 1,5 L (92 cu in) utilizzato nelle gare di Formula Due nella stagione 1957. Aveva un angolo a V di 65 gradi e doppi alberi a camme in testa. Il Dino V6 ha subito diverse evoluzioni, inclusa una versione 2,4 L (146 cu in) utilizzata nella Ferrari 246 di Formula Uno del 1958. Pochi anni dopo, la Ferrari 156 di Formula Uno del 1961-1964 utilizzava un nuovo motore V6 con un angolo a V di 120 gradi e una cilindrata di 1,5 L (92 cu in). Questo motore era pi\u00f9 corto e leggero del motore Ferrari Dino, e la semplicit\u00e0 e il baricentro basso del motore erano un vantaggio nelle corse. Ha vinto un gran numero di gare tra il 1961 e il 1964. Tuttavia, il fondatore della Ferrari aveva una personale antipatia per il layout a 120 gradi, preferendo un layout a 65 gradi, e dopo quel periodo fu sostituito da altri motori. Il motore Dino \u00e8 stato utilizzato anche nella Lancia Stratos, un'auto da rally di grande successo che ha vinto il Campionato del mondo di rally nel 1974, 1975 e 1976.\nUn notevole utilizzo da corsa del motore Alfa Romeo V6 \u00e8 stato con l'autovettura Alfa Romeo 155 V6 TI, progettata per la stagione DTM 1993 e dotata di un motore da 2,5 litri con una potenza massima di 500 CV (360\u00a0kW) a 11.900 giri/min.\nIl \"Renault-Gordini CH1\" era un motore V6 di 90 gradi con un blocco di ferro. \u00c8 stato introdotto nell'auto da corsa sportiva \"Alpine-Renault A440 del 1973.\" Questo motore ha vinto l'Europeo 2\u00a0Campionato prototipo L nel 1974 e diversi campionati europei di Formula Due . Un motore da 2 litri \u00e8 stato utilizzato nella Renault Alpine A442, che ha vinto la 24 Ore di Le Mans nel 1978.\nUna versione del \"motore Renault-Gordini CH1\" da 1, 5 litri fu introdotta nella vettura di Formula Uno Renault RS01 del 1977. La Renault ha lottato con problemi di affidabilit\u00e0 nel 1977 e 1978, tuttavia la stagione 1979 ha visto alcuni buoni risultati in alcune gare. Nel 1981, la Ferrari 126C di Formula Uno utilizzava un motore V6 turbo. La Ferrari ha vinto il campionato costruttori di Formula 1 con motori V6 turbocompressi nel 1982 e nel 1983. Le versioni iniziali utilizzavano un angolo a V di 120 gradi, prima di passare a un angolo a V di 90 gradi per l'auto da corsa Ferrari F1 / 87 del 1987. Altre vetture di Formula 1 V6 turbo di successo nell'era del 1982-1988 furono la McLaren MP4 / 2, McLaren MP4 / 3, McLaren MP4 / 4, Williams FW10, Williams FW11, Lotus 95T, Lotus 98T, Lotus 99T e Lotus 100T.\nLa Nissan GTP ZX-Turbo e la Nissan NPT-90 hanno gareggiato nella categoria dei prototipi di auto sportive IMSA dal 1985 al 1994 e hanno utilizzato un motore V6 turbocompresso liberamente basato sul motore dell'auto di produzione Nissan VG30ET. La Nissan 300ZX ha utilizzato un motore simile per competere nel campionato All Japan Grand Touring Car 1996-1997 (ora noto come campionato \"Super GT\").\nIl ridimensionamento ai motori V6 nelle corse su ruote scoperte \u00e8 diventato pi\u00f9 comune:\nUtilizzo come motori marini e ferroviari.\nI motori V6 sono propulsori popolari come motori fuoribordo di medie e grandi dimensioni. \nIl primo motore V6 a raggiungere la produzione fu costruito dal 1908 al 1913 dalla Deutz Gasmotoren Fabrik in Germania. Questi motori V6 sono stati utilizzati come generatore per motori ferroviari a benzina-elettrici.\nUtilizzo nelle motociclette.\nLa Laverda V6 era una moto da corsa presentata al Salone di Milano del 1977. Partecip\u00f2 alla gara di durata della 24 ore Bol d'Or del 1978, tuttavia si ritir\u00f2 per problemi meccanici dopo circa 8 ore.\nHorex produce motociclette stradali con motori VR6 dal 2012."}
{"id": "1279365", "revid": "4106", "url": "https://it.wikipedia.org/wiki?curid=1279365", "title": "Edward G. Gibson", "text": ""}
{"id": "1279366", "revid": "120838372", "url": "https://it.wikipedia.org/wiki?curid=1279366", "title": "Santi patroni cattolici delle citt\u00e0 capoluogo di provincia italiane", "text": "Lista dei santi patroni cattolici dei comuni capoluogo di provincia italiani."}
{"id": "1279367", "revid": "1305772", "url": "https://it.wikipedia.org/wiki?curid=1279367", "title": "Ko\u010den\u00ebvskij rajon", "text": "Il Ko\u010den\u00ebvskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Ko\u010den\u00ebvo\"; un altro centro di rilievo \u00e8 \"\u010cik\"."}
{"id": "1279368", "revid": "287204", "url": "https://it.wikipedia.org/wiki?curid=1279368", "title": "Serie A 1962-1963 (pallacanestro maschile)", "text": "Il campionato di Serie A pallacanestro maschile 1962-1963, secondo livello del 41\u00ba campionato italiano \u00e8 l'8\u00b0 dall'ultima riforma dei campionati.\nLe squadre della Seconda Serie sono divise in quattro gironi, nei quali si incontrano in partite di andata e ritorno; la vittoria vale due punti e la sconfitta uno. Le quattro vincitrici partecipano ad un concentramento a quattro con partite di andata e ritorno, vengono promosse in Prima Serie le prime tre. Le ultime due ogni raggruppamento scendono in Serie B.\nIn questa annata il primo campionato italiano con le formazioni di Simmenthal Milano - Ignis Varese ecc. era denominato \"GIRONE D'ONORE\"\nVerdetti.\nFormazione: Bisesi, Zorzi, Lodati, Baucon, Ponton, Turra, Krainer, Nanut, Tomasi, Plotegher, Blasizza"}
{"id": "1279370", "revid": "4106", "url": "https://it.wikipedia.org/wiki?curid=1279370", "title": "Edward George Gibson", "text": ""}
{"id": "1279371", "revid": "1005847", "url": "https://it.wikipedia.org/wiki?curid=1279371", "title": "Vittorio Italico Zupelli", "text": "Fu il primo istriano ad esser nominato generale del Regio Esercito italiano e a ricoprire la carica di ministro del Regno d'Italia.\nBiografia.\nDall'Istria a Roma.\nNasce nella Capodistria asburgica da famiglia di estrazione borghese, priva di tradizioni castrensi. Suo padre, Giuseppe, di sentimenti irredentisti, \u00e8 professore all'ex \"Imperial Regio Ginnasio Giustinopolitano\", poi \"Ginnasio-Liceo Gian Rinaldo Carli\", dove Vittorio Italico compir\u00e0 i suoi studi.\nDiciottenne, lascia Capodistria per l'Italia per completare la propria formazione classica presso l'Universit\u00e0 di Padova. Il giovane non varcher\u00e0 mai la soglia del celebre Ateneo: attratto dalla vita militare verr\u00e0 ammesso all'Accademia Reale di Torino nell'autunno del 1877 da dove uscir\u00e0 con il grado di sottotenente d'artiglieria. Nel 1899 \u00e8 nominato tenente colonnello e otto anni pi\u00f9 tardi colonnello, distaccato a Roma, presso il Ministero della Guerra.\nNella guerra italo-turca.\nLa grande occasione arriva con la guerra italo turca del 1911-1912. Inviato in Libia nell'ottobre del 1911, il colonnello Zupelli si distingue alla fine di quello stesso mese nell'espugnazione di Derna che egli render\u00e0 possibile grazie all'occupazione, con un colpo di mano, delle fonti d'acqua potabile ubicate nelle immediate vicinanze della citt\u00e0. Tali fonti assicureranno il rifornimento idrico delle truppe italiane impegnate nell'assedio. In novembre viene nominato capo di stato maggiore del generale Pietro Frugoni, comandante del X corpo d'armata speciale in sostituzione del colonnello Marchi. Grande organizzatore, Zupelli avr\u00e0 modo di distinguersi non solo per il puntuale approvvigionamento della truppa di equipaggiamenti, vettovagliamenti e munizioni, ma anche per il perfetto coordinamento della parte logistica, particolarmente difficoltosa date le impervie caratteristiche del territorio libico. Richiamato a Roma ancor prima del termine delle ostilit\u00e0, viene nominato maggior generale (1912).\nSenatore e ministro nella Grande guerra.\nNell'estate del 1914 scoppia la Prima guerra mondiale e l'Italia resta per dieci mesi in bilico fra intervento (al fianco di Francia, Gran Bretagna e Russia) e neutralit\u00e0. L'11 ottobre 1914 il Ministro della Guerra, Domenico Grandi, d\u00e0 le dimissioni e il capo del governo, Antonio Salandra, al suo posto nomina Zupelli, in quel momento vicecapo di stato maggiore. \nIl 15 novembre diviene, per nomina regia, senatore del Regno.\nConvinto dell'inevitabilit\u00e0 dell'entrata in guerra dell'Italia a breve termine, il nuovo titolare del dicastero della guerra imprime, fin dall'inverno 1914-15, una svolta alla preparazione bellica del Paese, assecondato dal Ministro del tesoro, l'ex-garibaldino Paolo Carcano e dallo stesso Antonio Salandra.\nCon la dichiarazione di guerra dell'Italia all'Impero austro-ungarico nel maggio del 1915 viene richiesto al Paese uno sforzo bellico di ampie proporzioni coordinato dal ministro Zupelli che, nel luglio di quello stesso anno, riesce ad imporre ad Antonio Salandra un uomo di sua fiducia, il generale Alfredo Dallolio, come sottosegretario al ministero della Guerra con competenza sugli armamenti. Coadiuvato dal prezioso Dallolio, Zupelli riuscir\u00e0 a sfruttare al massimo le potenzialit\u00e0 dell'industria di guerra italiana cercando di colmare, per quanto possibile, le forti deficienze strutturali del settore evidenti fin dalle prime settimane del conflitto. La politica di Zupelli \u00e8 coronata da successo e le sue dimissioni (16 marzo 1916, rese pubbliche solo il 4 aprile successivo), insistentemente richieste dal generale Luigi Cadorna e finalmente ottenute, saranno un duro colpo per l'Italia in guerra. Zupelli, spalleggiato da Salandra, si era infatti fermamente opposto sia al disegno di Cadorna di conquistare Trieste con trecentomila uomini sguarnendo il fronte dell'Isonzo, sia alla richiesta da parte del capo di stato maggiore di richiamare prematuramente alle armi la classe 1896 per la costituzione di otto nuove divisioni da impiegarsi nella primavera del 1916. L'avversione nutrita nei suoi confronti da Luigi Cadorna, unita ai tentennamenti di Antonio Salandra inducono Zupelli, dopo tre settimane di pressione della stampa, corsa in appoggio del generale Cadorna dopo le delusioni albanesi, a rinunciare al dicastero, nel marzo 1916, sostituito dal generale Paolo Morrone. \nIl generale, libero ormai da ogni impegno politico, chiede e ottiene di raggiungere il fronte al comando di una divisione (comprendente anche la brigata \"Salerno\", che si coprir\u00e0 d'onore nella zona dell'alto Isonzo).\nLe dimissioni di Luigi Cadorna nei primi giorni di novembre del 1917, all'indomani della disfatta di Caporetto, permette l'ascesa del maresciallo Armando Diaz che lo sostituisce come comandante supremo dell'esercito. Il 20 marzo 1918, il capo del governo, Vittorio Emanuele Orlando, ritiene giunto il momento di sostituire il ministro Vittorio Luigi Alfieri nel dicastero della guerra. Verr\u00e0 richiamato Zupelli i a ricoprire tale carica per la seconda volta, nominato nel frattempo Tenente Generale (generale di corpo d'armata). Il suo secondo mandato si concluder\u00e0 nella seconda met\u00e0 del gennaio 1919, a guerra conclusa. Nello spazio di soli due mesi e cio\u00e8 fra i primi del novembre 1919 ed il 31 dicembre dello stesso anno, Zupelli riuscir\u00e0 a smobilitare ben 1\u00a0400\u00a0000 uomini.\nVicepresidente del Senato.\nNel giugno del 1915 quando il socialista Mussolini diviene interventista, Zupelli in qualit\u00e0 di ministro della guerra, invia la seguente circolare ai comandi dei vari corpi d'armata e di divisione dell'esercito: \u00ab\u00c8 a conoscenza di tale ministero che...[da parte] dei fasci rivoluzionari interventisti siasi fatta una vivace propaganda fra i fascisti richiamati ed arruolati volontariamente sotto le armi...A capo di tale movimento sarebbe il Prof. Mussolini... \u00e8 indispensabile che con occulte ed energiche disposizioni sia provveduto a impedire in modo assoluto, che tale insana propaganda possa ovunque penetrare nelle file dell'esercito\u00bb. Anche la domanda inoltrata da Mussolini per essere arruolato come volontario in qualit\u00e0 di ufficiale (avendone oltretutto diritto), viene respinta.\nNel febbraio del 1919 Vittorio Italico Zupelli torna ad essere solo senatore del Regno.\nNel 1922 accoglie con freddezza il conferimento dell'incarico di primo ministro a Benito Mussolini, da parte di Vittorio Emanuele III, a seguito della Marcia su Roma. Di tendenze monarchiche e conservatrici, il generale Zupelli prova e ha sempre provato, nei confronti di Mussolini, scarse simpatie e un senso di profonda diffidenza, tanto da essere stato anche definito \"accanito antifascista\".\nNell'autunno del 1924, viene nominato vicepresidente del Senato. Presiede la parte finale della Commissione istruttoria del Senato in Alta Corte di giustizia, che il 12 giugno 1925 porta al proscioglimento di Emilio De Bono per complicit\u00e0 nel processo Matteotti.\nLa carica di vicepresidente del Senato \u00e8 mantenuta dal generale Zupelli fino all'estate del 1934. Continua tuttavia a frequentare saltuariamente le sedute parlamentari per alcuni anni, fino agli inizi della seconda guerra mondiale.\nGli ultimi anni.\nNella primavera del 1939, pochi mesi prima dello scoppio del secondo conflitto mondiale, l'ottuagenario Vittorio Italico Zupelli compie, accompagnato da un giovane nipote, il suo ultimo viaggio nella Capodistria nat\u00eca dopo tredici anni d'assenza. La sua precedente visita era stato infatti effettuata nel 1926, in forma strettamente privata e, prima ancora, nel 1922 in rappresentanza del Parlamento del Regno d'Italia.\nPoche settimane prima della caduta del fascismo (25 luglio 1943), fa visita a Vittorio Emanuele III insieme all'ammiraglio Thaon di Revel per cercare di trovare uno sbocco alla crisi militare e politica in cui si dibatte l'Italia, cacciando Mussolini. Tutto si riveler\u00e0 per\u00f2 inutile: nessuno dei due prestigiosi personaggi infatti \u00abera disposto ad assumersi i rischi di compiere il primo passo senza un ordine esplicito o almeno senza che fosse fatto loro capire con sufficiente chiarezza che sarebbero stati sostenuti\u00bb.\nIl generale e senatore Vittorio Italico Zupelli si spegner\u00e0 nel gennaio del 1945 a Roma, da poco liberata dall'occupazione nazista."}
{"id": "1279374", "revid": "22416", "url": "https://it.wikipedia.org/wiki?curid=1279374", "title": "Gavoi", "text": "Gavoi \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nSituato nel cuore della Barbagia di Ollolai, in posizione strategica fra Nuoro ed il Gennargentu, sorge sul fianco sud-orientale di una collina (\"Monte 'e su Sennore\") fronteggiata dai monti di Pisanu Mele, fra boschi e corsi d'acqua.\nNelle vicinanze si trova il lago artificiale di Gusana, bacino di primo salto per la produzione idroelettrica della centrale di Coghinadorzas e meta turistica. Nel territorio ci sono diversi siti archeologici di et\u00e0 nuragica e romana.\nGavoi, oltretutto, possiede un santuario in localit\u00e0 \"Sa Itria\".\nStoria.\nPreistoria e storia antica.\nLa presenza dell'uomo nel territorio \u00e8 attestata sin dal neolitico, epoca di cui rimangono cospicue tracce come il \"menhir Sa Perda Longa\" e le \"domus de janas\" di \"Uniai\" e \"Istelathe\". Nell'et\u00e0 del bronzo (II millennio a.C.) la civilt\u00e0 nuragica edific\u00f2 nella zona diversi nuraghi e alcune tombe dei giganti.\nDell'et\u00e0 romana resta un ponte, oggi sommerso dal lago artificiale.\nMedioevo e periodo Aragonese.\nIn et\u00e0 medievale, quando il centro faceva parte del giudicato di Arborea, si hanno cenni di Gavoi nell'elenco dei centri abitati sardi che nella met\u00e0 del XIV secolo versavano le decime alle curie di Roma. Altri riferimenti al villaggio si hanno, tramite Bernardu Lepore (o Leporo), delegato di Gavoi della Barbagia di Ollolai e della curatoria di Austis, nell'elenco dei firmatari del trattato di pace del 1388 tra la giudichessa Eleonora d'Arborea e Giovanni I d'Aragona.\nAl tempo, il paese apparteneva alla giurisdizione della diocesi di Santa Giusta. Presto avrebbe accresciuto il suo territorio di parte delle terre di Oleri (distrutta dalla peste nel 1401) e nel 1504 divenne feudo di Pietro Carroz d'Arborea. In questo periodo fu eretta la chiesa di Sant'Antioco.\nEt\u00e0 moderna.\nNel 1604 il paese fu annesso al Ducato di Mandas.\nIl Settecento fu un secolo importante per la comunit\u00e0 locale, che grazie ai suoi poeti estemporanei cominci\u00f2 ad essere sempre pi\u00f9 conosciuta nel resto dell'Isola. La tradizione orale ha salvaguardato rime di numerosi autori che, nel confronto con quanto tramandato in altre aree sarde, testimonia la presenza di una produzione artistica corposa e apprezzata.\nSulla fine del Settecento, gli echi delle pestilenze che avevano spopolato le coste sarde giunsero anche nelle Barbagie e a Gavoi, che da sempre si caratterizzava per la mobilit\u00e0 dei suoi abitanti (dediti alla pastorizia nomade ed al commercio ambulante) e che per questo sub\u00ec questo flagello prima di altri paesi dintorno.\nOttocento e Novecento.\nNell'Ottocento, la confluenza delle colline a Sud-Est del paese fu indicata dal generale Alessandro Lamarmora (che per conto dei Savoia, nuovi re di Sardegna, esplorava l'isola e ne effettuava rilevazioni geodetiche) come sede ottimale di un invaso artificiale per lo stivaggio dell'acqua potabile soprattutto proveniente dal fiume Taloro. Il progetto pare sia stato fortemente caldeggiato da un tal Piras, gavoese, al tempo medico dei Reali a Torino, ma non ebbe seguito immediato. All'inizio del Novecento, con l'introduzione dell'energia elettrica, il progetto riprese corpo e nel 1926 la societ\u00e0 incaricata dello studio e della realizzazione acquis\u00ec un intero quartiere di Gavoi per stabilirvi i suoi uffici, iniziando poco dopo le operazioni che si sarebbero concluse in via definitiva solo dopo la Seconda guerra mondiale.\nGavoi era al tempo conosciuta per l'attivit\u00e0 dei \"Zillonarzos\", ambulanti che vendevano i prodotti del paese, come orbace, coltelli, finimenti, selle, tamburi, ed il formaggio \"Fiore Sardo\".\nNel dopoguerra Gavoi ebbe uno sviluppo intenso sia nelle attivit\u00e0 tradizionali (pastorizia, artigianato, produzioni alimentari) che nei campi finanziari, in cui numerosi gavoesi raggiunsero posizioni di estrema importanza sia nelle carriere pubbliche che in quelle private, instradando poi la vispa imprenditoria locale su sentieri efficacemente vantaggiosi. Ci\u00f2 si tradusse in una veloce crescita delle risorse disponibili ed in una ragguardevole capacit\u00e0 di investimento anche in anni di crisi generale, portando il paese a detenere quote ingenti dei possedimenti e delle aziende dell'intera regione, superando addirittura la stessa Nuoro.\nContemporaneamente, e sino ad anni recenti, Gavoi ha restaurato le sue tradizioni culturali e urbanistiche, affacciandosi con poco sforzo al turismo.\nSimboli.\nLo stemma del Comune, concesso dal Presidente della Repubblica il 20 marzo 2006, si blasona:\nSociet\u00e0.\nLingue e dialetti.\nLa variante del sardo parlata a Gavoi \u00e8 il nuorese barbaricino.\nCultura.\nFestivit\u00e0 e tradizioni popolari.\nL\u2019ultima domenica di luglio si svolge a Gavoi, nell\u2019altipiano di Lidana la festa in onore della Vergine d\u2019Itria. L'evento principale di questa festa \u00e8 Su Palu de Sa Itria, una corsa a cavallo che si svolge la domenica pomeriggio. Il palio \u00e8 molto seguito da appasionati che raggiungono Gavoi da ogni parte della Sardegna ma anche da oltre mare. Nei giorni successivi al palio si tangono anche gare di abilit\u00e0 a cavallo e il corteo Su Rientru a caddu dae Sa Itria.\nFestival Letterario della Sardegna.\nA Gavoi dal 2004 si svolge ogni anno, nei primi giorni di luglio, il Festival Letterario della Sardegna, organizzato dall'associazione culturale Isola delle storie, fondata da un gruppo di scrittori sardi tra i quali Flavio Soriga, Giorgio Todde, Giulio Angioni, Marcello Fois, Luciano Marrocu e in seguito Michela Murgia. Tra i pi\u00f9 convinti sostenitori del Festival il regista Ermanno Olmi, maestro del cinema italiano che ha partecipato a diverse edizioni del festival, festeggiando i suoi 80 anni nel corso dell'edizione del 2011."}
{"id": "1279376", "revid": "187240", "url": "https://it.wikipedia.org/wiki?curid=1279376", "title": "Plegine", "text": ""}
{"id": "1279377", "revid": "1305772", "url": "https://it.wikipedia.org/wiki?curid=1279377", "title": "Talent", "text": "Talent pu\u00f2 riferirsi a:"}
{"id": "1279379", "revid": "124690374", "url": "https://it.wikipedia.org/wiki?curid=1279379", "title": "Santi patroni cattolici dei comuni del Friuli-Venezia Giulia", "text": "Lista di santi patroni cattolici dei comuni del Friuli-Venezia Giulia:"}
{"id": "1279384", "revid": "767487", "url": "https://it.wikipedia.org/wiki?curid=1279384", "title": "All Stand Up (Never Say Never)", "text": "All Stand Up (Never Say Never) \u00e8 una canzone della rock band inglese Status Quo, pubblicata come singolo nell'ottobre del 2002.\nLa canzone.\nNel 2001, dopo circa 20 anni di distacco, si ristabilisce la storica coppia di autori Francis Rossi/Bob Young responsabile dei maggiori successi commerciali degli Status Quo negli anni settanta. La prima canzone che i due incidono dopo la \"reunion\" \u00e8 proprio questa \"All Stand Up\", brano che riconduce la band ai fasti hard rock di un tempo.\nIl brano viene estratto dal celebrato album \"Heavy Traffic\" ed ottiene un altissimo indice di gradimento nello zoccolo duro dei fans della band. Proprio le radio, per\u00f2, finiscono per ritenerlo \u201ctroppo\u201d hard e, per questo, lo trasmettono cos\u00ec poco da non consentirgli di andare oltre la posizione n. 51 nelle charts britanniche.\nAperto da un prepotente riff di chitarra elettrica seguito da un ritmo ossessivo ed incalzante, il pezzo ricorda per molti versi la celeberrima \"Down Down\", grandissimo successo commerciale della band nel 1975."}
{"id": "1279386", "revid": "90791037", "url": "https://it.wikipedia.org/wiki?curid=1279386", "title": "Santi patroni cattolici dei comuni della Valle d'Aosta", "text": "Lista di santi patroni cattolici dei comuni della Valle d'Aosta:"}
{"id": "1279388", "revid": "80339", "url": "https://it.wikipedia.org/wiki?curid=1279388", "title": "Gravagna", "text": ""}
{"id": "1279390", "revid": "1573940", "url": "https://it.wikipedia.org/wiki?curid=1279390", "title": "Circus macrourus", "text": "Lalbanella pallida (Circus macrourus ()) \u00e8 un uccello accipitriforme della famiglia degli Accipitridi diffuso in una fascia di territorio compresa tra l'Europa orientale e l'Asia centrale.\nDescrizione.\nDimensioni.\nMisura 40-48 cm di lunghezza, per un peso di 235-416 g nel maschio e di 402-550 g nella femmina; l'apertura alare \u00e8 di 100-121 cm.\nAspetto.\nI due sessi hanno un aspetto molto differente: il maschio ha un piumaggio molto chiaro; i vecchi esemplari sono riconoscibili per le loro parti inferiori bianche che contrastano con le punte nere di alcune primarie e le parti superiori di colore grigio chiaro su cui spiccano le punte nere delle ali, che conferiscono loro un aspetto molto differente da quello dell'albanella minore o dell'albanella reale. Le iridi e le zampe sono gialle.\nLe femmine hanno una colorazione generale marrone, con parti inferiori pi\u00f9 chiare attraversate da strisce scure. Le femmine di albanella pallida si possono distinguere da quelle di altre albanelle (minore o reale) dai motivi che ornano la faccia. La macchia nera che orna la regione auricolare \u00e8 molto pi\u00f9 sviluppata in direzione del mento e del becco. Al di sotto di essa si trova un collare chiaro che circonda la base del collo. Un'ulteriore differenza \u00e8 data dal numero di bande che marcano le secondarie. Nell'albanella pallida sono tre, mentre nell'albanella minore quelle complete sono solo due.\nI giovani sono molto simili alle femmine, ma hanno le parti inferiori e il sottoala di colore bruno-ruggine senza strisce. Come nelle loro madri, i motivi facciali e il collare chiaro sono particolarmente visibili e costituiscono dei caratteri essenziali per l'identificazione. I giovani acquisiscono il piumaggio definitivo intorno ai due anni.\nVoce.\nL'albanella pallida \u00e8 piuttosto silenziosa al di fuori del periodo della riproduzione. Altrimenti, la sua comunicazione \u00e8 abbastanza simile a quella dell'albanella reale e dell'albanella minore. Emette cos\u00ec degli \"yik-yik-yik\" striduli quando \u00e8 in volo. La femmina produce un \"piih\" discreto quando il maschio le porta il cibo nel nido. Durante il volo nuziale, questo uccello lancia un grido acuto e sonoro.\nBiologia.\nLe albanelle pallide trascorrono gran parte della giornata a caccia, spostandosi talvolta per quasi 20 chilometri attorno al loro posatoio preferito. Come le altre specie del genere \"Circus\", volano a bassa altezza al di sopra del suolo e piombano in picchiata a terra per catturare la preda.\nA partire dalla fine di agosto o all'inizio di settembre, le albanelle pallide lasciano i loro terreni di nidificazione per raggiungere i territori dal clima pi\u00f9 mite situati a sud. La migrazione avviene su un ampio fronte e le concentrazioni di uccelli nei punti di passaggio in corrispondenza degli stretti sono generalmente poco cospicue. Le popolazioni che vivono nella parte occidentale dell'areale di nidificazione migrano in Africa a sud del Sahara, mentre quelle della parte orientale si dirigono verso il subcontinente indiano (Afghanistan, Pakistan, India, Bangladesh, Nepal e Birmania). Le rotte migratorie seguite non sono le stesse; gli uccelli che scendono in Africa attraversano la Turchia in ottobre e novembre, ma al loro ritorno, in primavera, intraprendono un itinerario pi\u00f9 occidentale, passando per il Nordafrica e la Tunisia.\nAlimentazione.\nLe albanelle pallide si nutrono principalmente di roditori, in particolare di lemming. Mangiano anche arvicole, toporagni, citelli e criceti. Questi rapaci catturano anche un gran numero di uccelli, come i nidiacei delle allodole, le ballerine e i pulcini che trovano nei cortili. Occasionalmente, divorano lucertole e insetti. Le albanelle pallide dipendono strettamente dalle popolazioni di piccoli roditori e il numero delle covate portate a termine varia spesso a seconda di questo criterio.\nRiproduzione.\nLe albanelle pallide raggiungono la maturit\u00e0 sessuale probabilmente intorno ai 2 o 3 anni, il che a volte non impedisce loro di riprodursi pi\u00f9 precocemente. Questi uccelli arrivano nei loro luoghi di nidificazione in aprile e le coppie sono gi\u00e0 formate. Non appena hanno trovato un luogo adatto per riprodursi, segnalano il loro territorio con una serie di parate aeree del tutto simili a quelle dell'albanella minore (\"Circus pygargus\"). Come nelle altre specie di albanella, i nidi sono relativamente vicini l'uno all'altro. Talvolta questi uccelli formano anche colonie sparse. Il nido \u00e8 situato a terra, nascosto dall'erba e spesso vicino a uno specchio d'acqua. Alla fine di aprile o all'inizio di maggio, la femmina vi depone da 4 a 5 uova, che cova da sola durante 29 o 30 giorni. I piccoli rimangono nel nido per un periodo che va da 33 a 45 giorni. Dopo l'involo, i 2 o 3 sopravvissuti continuano a dipendere dai genitori per il cibo per altre 2-3 settimane.\nDistribuzione e habitat.\nLe albanelle pallide nidificano nelle pianure erbose, nelle steppe secche o nelle steppe alberate, spesso in prossimit\u00e0 di piccoli fiumi, di laghi o di zone umide. Nella parte settentrionale del loro areale, una piccola parte della popolazione si riproduce nelle foreste boreali e nella tundra, dove trova siti adatti all'interno delle radure. In inverno, le albanelle pallide occupano lo stesso genere di \"habitat\", ma si insediano anche nei campi di cereali, nelle zone boschive aperte e sugli altopiani montuosi fino a 2000 metri di altitudine. Effettuano occasionali visite nelle paludi e nelle risaie.\nL'areale di nidificazione dell'albanella pallida si estende dall'Ucraina e dalla Russia meridionale fino alle regioni nord-occidentali della Cina e a quelle occidentali della Mongolia. In inverno, questo uccello migra verso la penisola indiana e l'Africa, a sud del Sahara e ad est del lago Ciad. Alcuni uccelli, una piccola minoranza, svernano ai margini dell'areale di nidificazione in Turchia, nei Balcani, in Iran e a sud del mar Caspio. La specie \u00e8 considerata monotipica, cio\u00e8 non \u00e8 divisa in sottospecie.\nConservazione.\nAll'interno del loro areale di nidificazione, le albanelle pallide soffrono principalmente a causa del degrado del loro \"habitat\" e della conversione delle praterie in terreni arabili. Anche gli incendi delle erbe secche e il sovrappascolo delle praterie costituiscono delle minacce importanti. Durante il periodo invernale, questi uccelli cadono senza dubbio vittima dei pesticidi e dei prodotti contro i roditori. La popolazione globale viene stimata tra le 9000 e le 15.000 coppie. Nell'Europa orientale (Azerbaigian, Russia occidentale, Turchia, Ucraina e Romania), la specie \u00e8 in netto calo. In Moldavia e Bielorussia \u00e8 persino scomparsa del tutto. La popolazione principale della Russia meridionale \u00e8 diminuita di oltre il 30% negli anni '70-'90. Il numero di esemplari delle popolazioni asiatiche sembra essere pi\u00f9 stabile: nel nord del Kazakistan sono state censite tra 1500 e 2000 coppie, con densit\u00e0 che raggiungono a volte anche 25 esemplari ogni 100 chilometri quadrati. Nella regione di Almaty questi uccelli sono localmente abbondanti. Per le zone pi\u00f9 orientali dell'areale mancano informazioni al riguardo.\nTenuto conto del recente declino, la IUCN classifica questa specie come \u00abprossima alla minaccia\u00bb (\"Near Threatened\")."}
{"id": "1279395", "revid": "599013", "url": "https://it.wikipedia.org/wiki?curid=1279395", "title": "Stadtbahn (Berlino)", "text": "La Stadtbahn (\"ferrovia urbana\") \u00e8 una linea ferroviaria che attraversa in direzione est-ovest i quartieri centrali di Berlino.\nCongiunge l\"'Ostbahnhof\" con la stazione di Charlottenburg, attraversando il centro cittadino.\nIl termine non va confuso con \"S-Bahn\" (abbreviazione di \"Stadtschnellbahn\", \"ferrovia veloce urbana\"), termine che indica un servizio ferroviario urbano, presente in molte citt\u00e0 di lingua tedesca.\nStoria.\nLa \"Stadtbahn\" di Berlino era - come la \"Ringbahn\" - una delle risposte ai problemi causati dalle stazioni di testa delle linee radiali e dalla necessit\u00e0 dei viaggiatori, in particolare dei pendolari, di servirsi di un ulteriore mezzo, una volta giunti in citt\u00e0 e scesi dal treno. Pertanto si \u00e8 voluto connettere le linee radiali in arrivo a Berlino da est, nord-est e sud-est con quelle delle direzioni occidentali.\nIl progetto era del 1872; dopo diverse difficolt\u00e0 finanziarie delle societ\u00e0 coinvolte lo Stato prussiano assunse la responsabilit\u00e0 per la nuova linea urbana; i lavori di costruzione terminarono nel 1882.\nDurante la progettazione di questa linea passante era stata presa in considerazione la soluzione a due binari; infine Ernst Dircksen, che guidava la Direzione Reale della Ferrovia Urbana Berlinese, riusc\u00ec a far costruire quattro binari. Due sono attualmente utilizzati per i servizi S-Bahn, ed i rimanenti per servizi regionali ed a lunga percorrenza.\nLe necessit\u00e0 economiche dell'impresa sono tuttora visibili; alcuni percorsi pi\u00f9 lineari non potevano essere realizzati a causa degli alti costi dei terreni; in parte - tra la stazione di Jannowitzbr\u00fccke e l'Isola dei Musei - venne usato il terreno demaniale di un fossato ormai abbandonato e riempito.\nPer favorire l'attraversamento tutta la linea \u00e8 stata costruita in sopraelevata: dei brevi tratti terminali su terrapieno, e la parte centrale - circa dieci dei dodici chilometri totali della lunghezza - su complessivamente 731 arcate in muratura, interrotte da complessivamente due chilometri di ponti in ferro."}
