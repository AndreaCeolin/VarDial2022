{"id": "1324510", "revid": "467420", "url": "https://it.wikipedia.org/wiki?curid=1324510", "title": "Correggio (pittore)", "text": "Prendendo spunto dalla cultura del Quattrocento e dai grandi maestri dell'epoca, quali Leonardo, Raffaello, Michelangelo e Mantegna, inaugur\u00f2 un nuovo modo di concepire la pittura ed elabor\u00f2 un proprio originale percorso artistico, che lo colloca tra i grandi del Cinquecento.\nIn virt\u00f9 della dolcezza espressiva dei suoi personaggi e per l'ampio uso prospettico, sia nei dipinti sacri sia in quelli profani, egli si impose in terra padana come il portatore pi\u00f9 moderno e ardito degli ideali del Rinascimento. Infatti, all'esplosione del colore veneziano e al manierismo romano, contrappose uno stile fluido, luminoso, di forte coinvolgimento emotivo. Nello sforzo di ottenere la massima espressione di leggerezza e di grazia, Correggio fu un precursore della pittura illusionistica. Introdusse luce e colore perch\u00e9 facessero da contrappeso alle forme e svilupp\u00f2 cos\u00ec nuovi effetti di chiaroscuro, creando l'illusione della plasticit\u00e0 con scorci talora duri e con audaci sovrapposizioni.\nL'illuminazione e la struttura compositiva in diagonale gli permisero anche di ottenere una significativa profondit\u00e0 spaziale nei suoi dipinti, caratteristica quest'ultima, tipica del suo stile. Le maestose pale d'altare degli anni venti sono di spettacolare concezione, con gesti concatenati, espressioni sorridenti, personaggi intriganti, colori suadenti.\nLa luce, declinata secondo un chiaroscuro morbido e delicato, ne fece uno dei punti di non ritorno della pittura, capace di influenzare movimenti artistici tra loro diversissimi come il barocco di Giovanni Lanfranco e Baciccio e il neoclassicismo di Anton Raphael Mengs.\nBiografia.\nOrigini.\nNacque a Correggio, cittadina da cui prese poi il soprannome, da Pellegrino Allegri e Bernardina Piazzoli degli Ormani, ad agosto del 1489. La famiglia del padre era originaria di Firenze: suo nonno Domenico era stato esiliato nel 1433, per la sua opposizione a Cosimo il Vecchio, e si era stabilito in Emilia. Correggio all'epoca era uno dei piccoli feudi indipendenti che costellavano l'Emilia, retto dai conti di Correggio, di antichissima nobilt\u00e0 pi\u00f9 volte imparentatisi coi Farnese della vicina Parma.\nDi tutti i grandi protagonisti della sua epoca, Correggio \u00e8 l'artista meno documentato e numerose sono le leggende, affermatesi nei secoli, sulla sua biografia. Tuttavia, resta importante la testimonianza di Giorgio Vasari, primo biografo del pittore, circa la morte dello stesso, che sarebbe avvenuta dopo un estenuante viaggio a piedi da Parma, sotto il peso di un enorme sacco di piccole monete da un quattrino, per un totale di 60 scudi. Una leggenda che non regge all'analisi dei fatti e delle fonti, ma che rende alla perfezione le incertezze e le difficolt\u00e0 di una ricostruzione puntuale e completa della vita dell'artista.\nFormazione.\nAltrettanto scarse sono le notizie sulla sua formazione. Pare che l'Allegri possa essere stato inizialmente alunno di alcuni pittori locali: lo zio Lorenzo, il cugino Quirino Allegri e l'artista correggese Antonio Bartolotti. Fu poi allievo di Francesco Bianchi Ferrari a Modena, dello scultore Antonio Begarelli ed entro il 1506 fu a Mantova, dove forse aveva fatto appena in tempo a conoscere l'anziano Mantegna: su un alunnato diretto la prima menzione risale al 1559 da parte del viaggiatore spagnolo Pablo de C\u00e9spedes, che visit\u00f2 Parma, ma non si sa se ebbe informazioni di prima mano. Un documento del 1512 vede l'artista creditore di Francesco Mantegna, il primogenito di Andrea e erede della sua bottega. In ogni caso a Mantova Correggio pot\u00e9 ammirare le opere del maestro restando affascinato soprattutto dagli effetti illusionistici della \"Camera degli Sposi\". Incaricato di decorare la cappella funeraria dell'artista, morto nel 1506, nella basilica di Sant'Andrea, vi cre\u00f2 un finto pergolato in cui si leggono gi\u00e0, in nuce, gli interessi per la dilatazione illusoria dello spazio, che svilupp\u00f2 poi nei suoi capolavori maturi.\nIl giovane Correggio accolse inoltre le suggestioni chiaroscurali leonardesche e da Raffaello acquis\u00ec il gusto per le forme monumentali, unite al senso di placida contemplazione dei pittori umbri e fiorentini. Fu anche partecipe, nel segno di una grandissima apertura culturale, dell'esperienza dei veneziani (Cima da Conegliano, Giorgione, Tiziano), dei ferraresi (Costa, Dossi), di Francesco Francia, di Melozzo da Forl\u00ec e le sue vedute \"da sott'in su\", e degli artisti nordici (D\u00fcrer e Altdorfer). Inoltre conobbe, tramite Michelangelo Anselmi, le novit\u00e0 del Beccafumi. Una tale ricchezza di spunti gli garant\u00ec un tratto autonomo, basato sulla ricerca di una fluidit\u00e0 narrativa, dove lo sfumato leonardesco era unito a un colore ricco, steso morbidamente, e a un perfetto dominio dell'illusionismo prospettico, appreso da Mantegna.\nA questo periodo sono attribuiti una serie di \"esercizi di stile\" in piccolo formato, cio\u00e8 una serie di quadretti di piccole dimensioni in cui egli faceva pratica su temi e modi di altri maestri (soprattutto Mantegna e Leonardo), sperimentando i propri avanzamenti nell'arte con una certa spregiudicata libert\u00e0. Queste opere, tra cui spiccano \"Giuditta e la sua ancella con la testa di Oloferne\" o la \"Madonna col Bambino tra due angeli musicanti\", dovettero nascere quindi come oggetti privati, ceduti poi a una cerchia di estimatori molto vicini al pittore.\nPrime opere.\nLe prime opere di Correggio, tra il 1510 e il 1514, sono caratterizzate da una certa durezza nelle figure derivata dall'esempio di Mantegna. Esse si stagliano una per una, con panneggi dalle pieghe moltiplicate in maniera spesso rigida, con una prevalenza di colori bruni e profondi, tipici della tradizione lombarda, ravvivati da lumeggiatura e note squillanti, con una notevole sensibilit\u00e0 atmosferica nei paesaggi.\nTestimonianza di questa fase giovanile sono due capolavori: la \"Nativit\u00e0\" di Brera e la \"Madonna di San Francesco\", gi\u00e0 nella chiesa di San Francesco a Correggio e oggi a Dresda, commissionatagli nel 1514. Gli studiosi sono concordi nel datare intorno alla fine del primo decennio del Cinquecento un suo viaggio a Roma, che fu fondamentale per apprendere direttamente dai modelli antichi e le straordinarie novit\u00e0 di Raffaello e di Michelangelo. Risale a questo periodo l'affresco nella parete di fondo del Refettorio nel monastero di San Benedetto Polirone, anche se non tutti gli storici dell'arte concordano sull'attribuzione.\nLa perduta pala della \"Madonna di Albinea\" e il \"Riposo in Egitto con san Francesco\" chiusero idealmente il primo periodo della sua carriera. A quel tempo l'artista risiedeva ancora nella cittadina natale, centro per nulla secondario nella vita culturale del tempo, dove la corte di Veronica Gambara, amica di poeti quali Aretino, Ariosto, Dolce, Bembo e lei stessa finissima poetessa, aveva assicurato alla piccola contea un prestigio che andava ben oltre i confini locali.\nLa nuova fase.\nIl secondo periodo della vita del Correggio si concentr\u00f2 a Parma, dove \u00e8 attivo a partire dal 1520 con l'esecuzione di un'opera enigmatica e di elevata raffinatezza stilistica: il \"Ritratto di dama\" (variamente identificata in Veronica Gambara o con tutta probabilit\u00e0 in Ginevra Rangoni, moglie di Aloisio Gonzaga e marchese di Castel Goffredo) firmato con la colta latinizzazione del suo nome: Anton(ius) Laet (us).\nLa Camera della Badessa.\nA Parma, nello stesso anno, si ciment\u00f2 nella sua prima grande impresa pittorica con la decorazione della \"camera della Badessa\" nel Monastero di San Paolo, su commissione della badessa, appunto, Giovanna Piacenza. Nessun documento di allogazione di quest'opera \u00e8 giunto fino a noi ma considerazioni di ordine stilistico unite alla documentazione relativa alla committente dell'opera inducono a pensare a un'esecuzione intorno al 1519. Non sappiamo come il Correggio sia entrato in contatto con la badessa ma, dato che il monastero di San Paolo era benedettino, \u00e8 possibile che abbiano giocato un ruolo i rapporti che l'artista aveva avuto con i benedettini di San Benedetto Po (Mantova).\nNon \u00e8 suffragata dalle fonti la conoscenza da parte di Correggio dei recenti traguardi del Rinascimento romano, ma alcuni motivi della Camera fanno pensare a una conoscenza abbastanza sviluppata di Raffaello e di lavori come la Stanza della Segnatura e la Loggia di Psiche (quest'ultima ancora in lavorazione). A Roma forse l'artista vide anche la perduta cappella del Belvedere di Mantegna (1480 circa, perduta ma descritta da Chattard nel Settecento), possibile fonte di ispirazione ulteriore. Anche una visita a Milano \u00e8 stata spesso richiamata dagli studiosi per spiegare le affinit\u00e0 del giovane Correggio con Leonardo; del resto la capitale lombarda non era cos\u00ec lontana da Parma e anche a un pittore di minor levatura rispetto al Correggio, quale Alessandro Araldi, era stato richiesto da Cecilia Bergonzi, badessa del monastero prima di Giovanna da Piacenza, di recarsi a vedere il \"Cenaculo\" vinciano. Un ricordo di quest'opera fondamentale sembra celarsi in alcuni marginalia quali le \u201ctazze, boccali et altri vasellami\u201d descritti con cura negli effetti che la luce si diverte a creare sulle superfici metalliche in maniera non dissimile da quanto Leonardo aveva ostentato sulla tovaglia di fiandra leonardesca.\nLa decorazione dovette procedere spedita e gi\u00e0 nel 1520 essere completata. Per Correggio si tratt\u00f2 del primo capolavoro ad affresco e segn\u00f2 l'avvio di un decennio fortunatissimo, in cui si concentrarono i suoi pi\u00f9 grandi capolavori a Parma. La Camera stessa segn\u00f2 un nuovo traguardo nell'illusionismo pittorico e venne ammirata e citata da pittori, anche se solo per un breve frangente. A base pressoch\u00e9 quadrata (circa 7 \u00d7 6,95 m), la camera \u00e8 coperta da una volta a ombrello di gusto tardogotico, realizzata nel 1514 da Edoari da Herba, e originariamente presentava arazzi alle pareti.\nLa volta vuole imitare un pergolato aperto sul cielo, trasformando quindi l'ambiente interno in un giardino illusorio. I costoloni della volta dividono ciascun spicchio in quattro zone, corrispondenti a una parete. Al centro della volta si trova lo stemma della badessa, in stucco dorato, attorno al quale l'artista ide\u00f2 un sistema di fasce rosa artisticamente annodate, a cui sono legati dei festoni vegetali, uno per settore. Lo sfondo \u00e8 un finto pergolato, che ricorda e sviluppa i temi della Camera degli Sposi di Mantegna e della Sala delle Asse di Leonardo. Ciascun festone termina in un'apertura ovale dove, sullo sfondo di un cielo sereno, si affacciano gruppi di puttini. In basso poi, lungo le pareti, si trovano lunette che simulano nicchie contenenti statue, realizzate con uno straordinario effetto a \"trompe l'oeil\" studiando l'illuminazioine reale della stanza. La fascia pi\u00f9 bassa infine simula peducci con arieti, ai quali sono appesi teli di lino tesi, sostenenti vari oggetti (piatti, vasi, brocche, peltri\u2026), altro brano di virtuosismo. Sulla cappa del camino, infine, Correggio dipinse la dea Diana su un cocchio tirato da cavalli.\nSan Giovanni.\nIl successo della Camera della Badessa apr\u00ec a Correggio nuove importanti commissioni, prima fra tutte la decorazione della chiesa di San Giovanni Evangelista a Parma, appena finita di ricostruire in forme rinascimentali.\nL'artista, che vi lavor\u00f2 dal 1520 al 1524 circa, decor\u00f2 l'abside e la cupola. Oggi resta la decorazione della cupola, con la \"Visione di san Giovanni\", il tamburo, i pennacchi e il fregio, mentre dell\"Incoronazione della Vergine\", gi\u00e0 nella calotta dell'abside, ne rimane solo un frammento nella Galleria Nazionale di Parma.\nNella straordinaria cupola us\u00f2 lo sfondato, cio\u00e8 simula un cielo aperto con le monumentali figure degli apostoli a fare da corona, seguendo il perimetro della cupola, al Cristo sospeso a mezz'aria. L'eliminazione di ogni elemento architettonico e il tono cromatico forte e violento accrescono la suggestione della scena. A differenza della tradizione quattrocentesca, la decorazione appare libera da partiture architettoniche e organizzata per essere guardata da due distinti punti di vista: quello che avevano i monaci benedettini, riuniti nel coro (i soli a cui era dato di vedere la figura di San Giovanni), e quello dei fedeli nella navata. In questo, l'opera si impone come uno dei pi\u00f9 originali e riusciti esperimenti illusionistici della pittura del Cinquecento.\nL'abilit\u00e0 a gestire le figure in scorcio, quella che era allora considerata una delle pi\u00f9 ardite difficolt\u00e0 dell'arte e che il Correggio aveva gi\u00e0 indagato negli ovati della Camera di San Paolo, trov\u00f2 nell'architettura di nuvole degli affreschi di San Giovanni la sua prima compiuta espressione.\nLa Cappella Del Bono.\nSulla scorta del successo in San Giovanni, Correggio inizi\u00f2 a ricevere commissioni sempre pi\u00f9 prestigiose. Tra le prime, nel 1524, ci dovette essere la decorazione parziale della Cappella Del Bono nella stessa chiesa, commissionata da Placido del Bono che gli richiese due tele per le pareti laterali: il \"Compianto sul Cristo morto\" e il \"Martirio dei quattro santi\", entrambe oggi alla Galleria nazionale di Parma.\nSi tratt\u00f2 di opere altamente sperimentali, con scorci diagonali che si perfezionano con una visione laterale delle tele. In esse svilupp\u00f2 fortemente la ricerca dedicata alla rappresentazione dei \"moti dell'animo\", cio\u00e8 di quelle espressioni umane che generano un pathos legato agli eventi vissuti dai personaggi. Non a caso, sebbene lontane dalla pittura coeva degli altri grandi maestri attivi in Italia, fecero scuola per i classicisti emiliani del primo Seicento (Carracci, Reni), che con tali innovazioni posero le basi della pittura barocca.\nLa cupola della cattedrale.\nNel 1522 stipul\u00f2 il contratto per la decorazione del coro e della cupola della cattedrale di Parma, avviata a dipingere solo nel 1524 circa, dopo il termine dei lavori a San Giovanni. Nella cupola \u00e8 dipinta la scena dell\"Assunzione della Vergine\" in cui una moltitudine di angeli disposti in forma di vortice ascendente accompagnano l'ascesa della Madonna su un cielo nuvoloso. Qui le figure perdono l'individualit\u00e0, diventando parte integrante di una grandiosa scena corale, esaltata dall'uso di tinte chiare, leggeri e fluenti che creano un continuo armonico fino al punto di volta.\nCorreggio concep\u00ec la sua decorazione affidandosi, come gi\u00e0 in San Giovanni Evangelista, a un illusionismo libero da partiture geometriche, che va ben oltre il possibile esempio offerto da Mantegna o da Melozzo da Forl\u00ec, i quali, da artisti quattrocenteschi, collocavano i propri personaggi entro un rigoroso schema geometrico. Correggio organizz\u00f2 invece lo spazio dipinto intorno a un vortice di corpi in volo, che crea una spirale come mai visto prima, che al contrario annulla l'architettura, eliminando visivamente gli angoli e facendo scomparire la fisicit\u00e0 della struttura muraria: i personaggi infatti, pi\u00f9 che sembrare dipinti sull'intonaco, per un eccellente equilibrio sembrano librarsi in aria.\nIl tamburo \u00e8 occupato da un parapetto illusorio, traforato da oculi veri, lungo il quale stanno in equilibrio una serie di angeli e gli apostoli. Dal parapetto una spirale di nubi si attorciglia in un crescendo di sentimenti e di luce, con l'episodio della nube su cui sale Maria, vestita di rosso e blu e spinta da angeli, alati e apteri, verso la sua glorificazione celeste. Al centro un abbacinante scoppio di lume dorato perfeziona la prodigiosa apparizione divina di Ges\u00f9 che ha spalancato i cieli e si fa incontro alla madre, proprio come accadeva negli affreschi della cupola di San Giovanni Evangelista. La composizione a spirale, perfezionata da tutti gli accorgimenti prospettici sia di riduzione della scala delle figure, sia di sfocatura nella luce per i soggetti pi\u00f9 lontani, guida l'occhio dello spettatore in profondit\u00e0 e accentua il moto ascendente delle figure. In basso stanno infine i quattro protettori di Parma nei pennacchi.\nLa fonte di luce rappresenta l'Empireo, sede del Paradiso celeste e dimora di Dio. Questo cielo pu\u00f2 anche essere assimilato al cuore di Cristo e della Vergine Maria. La disposizione delle nubi sottolinea il movimento ascensionale della Vergine. L'andamento a spirale simboleggia il viaggio dell'anima dopo la morte.\nIn genere Correggio evit\u00f2 di rappresentare precisi dettagli iconografici, come i singoli attributi che avrebbero permesso di identificare le figure di ciascun apostolo o ciascun santo, o, scelta ancor pi\u00f9 radicale, la tomba da cui la Vergine fu assunta in cielo. Questa omissione, come \u00e8 stato notato, aveva in realt\u00e0 lo scopo di coinvolgere nella visione della cupola lo spazio concreto della chiesa sottostante, permettendo ai fedeli di immaginare la presenza della tomba nello spazio in cui si trovava l'altare e di percepire quindi la continuit\u00e0 tra mondo terreno e reale e mondo divino illusivamente finto dalla pittura.\nGrandi pale.\nAccanto al lavoro come frescante, negli anni venti del Cinquecento, Correggio si occup\u00f2 di dipingere una serie di importanti pale d'altare, per Modena (\"Madonna di San Sebastiano\" e \"Madonna di San Giorgio\"), per Reggio Emilia (\"Madonna di San Girolamo\" detta \"il Giorno\" e \"Adorazione dei pastori\" detta \"la Notte\"), per Parma (\"Madonna della Scodella\") e per Correggio (\"Trittico dell'Umanit\u00e0\").\nSi tratta di opere di grande eleganza, caratterizzate da una crescente morbidezza del modellato, finezza cromatica ed effetto dinamico, ottenuto grazie alla concatenazione di gesti e sguardi. In tali collegamenti il pittore riusc\u00ec a cogliere il pi\u00f9 autentico legame tra le varie figure, portando all'estremo compimento la lezione di Leonardo da Vinci. Dalla ricchezza di fonti luminose della \"Notte\" o dell\"Orazione nell'orto\" partiranno poi le ricerche sulla luministica dei Carracci.\nAccanto a tali lavori proseguono le commissioni private per opere di piccolo formato (straordinarie ad esempio l\"Adorazione del Bambino\" alla Galleria degli Uffizi di Firenze o l\"Ecce Homo\" alla National Gallery di Londra) e avvia la serie delle opere a carattere mitologico, che furono il soggetto ricorrente nella sua ultima produzione.\nTra il 1524 e il 1527 esegu\u00ec infatti la tela con \"Venere e Amore spiati da un satiro\", oggi conservata al Louvre, che rappresenta l'Amore terrestre, e l\"Educazione di Cupido\" della National Gallery di Londra, che rappresenta l'Amore celeste. Forse la coppia di tele \u00e8 stata realizzata su commissione del conte mantovano Nicola Maffei, nella cui casa si trovavano nel 1536. Ormai affermato e stimato dalle corti padane, trascorse gli ultimi anni di vita nel tentativo di esaudire le numerose richieste di opere che gli provenivano da molti signori locali ed in particolare da quelle mantovane.\nLo Studiolo di Isabella e gli Amori di Giove.\nIsabella d'Este, marchesa di Mantova, gli commission\u00f2 due opere che avrebbero completato la decorazione del suo studiolo nel Palazzo Ducale di Mantova, certamente l'ambiente per lei pi\u00f9 caro ed intimo. Vengono cos\u00ec realizzati verso il 1531, l\"Allegoria del Vizio\" e l\"Allegoria della Virt\u00f9\", due tele che rappresentano uno dei punti pi\u00f9 alti della sua pittura e che preludono, in un certo senso, ai quattro capolavori con i quali si conclude la sua attivit\u00e0: i cosiddetti \"Amori di Giove\" (\"Danae\", \"Leda e il cigno\", \"Ganimede e l'aquila\", \"Giove e Io\"), commissionatigli dal duca Federico II Gonzaga negli anni trenta del Cinquecento.\nSi tratta di fondamentali contributi allo sviluppo della pittura a soggetto mitologico e profano, grazie al nuovo e straordinario equilibrio tra resa naturalistica e trasfigurazione poetica.\n\"Anch'io, sono pittore !\".\nSi diceva che Correggio ha detto la frase : \"Anch'io, sono pittore !\" mentre si contempla un quadro di Raffaello : o \"Madonna Sistina\" secondo alcuni, o \"Estasi di santa Cecilia\" secondo altri. Ma a quanto pare la frase \u00e8 apocrifa, perch\u00e9 \u00e8 dubbio che Correggio conoscesse uno di questi due dipinti. Tuttavia, questa citazione ha fatto una fortuna figurativamente per esprimere l'entusiasmo con cui si pu\u00f2 condividere la professione, i sentimenti o le idee di una persona famosa. Troviamo questa citazione in particolare nel libro \"La montagna incantata\" di Thomas Mann.\nMorte.\nRientrato in patria, Correggio vi muore improvvisamente il 5 marzo 1534. Il giorno seguente viene sepolto in San Francesco a Correggio vicino al suo capolavoro giovanile, la \"Madonna di San Francesco\" oggi a Dresda.\nLa memoria.\nLa citt\u00e0 che gli ha dato i natali perpetua la memoria dell'illustre figlio in vari modi: presso l'entrata laterale della chiesa di San Francesco, sotto il portico di via Roma, una lapide in latino ricorda che qui fu sepolto; una via del centro storico, che dal corso principale porta al luogo dove si ritiene abitasse, gli \u00e8 stata dedicata nel 1871 (\u201cvia del Correggio\u201d); e nella casa settecentesca sorta in quel punto, ha sede la fondazione \"Correggio Art Home\".\nNel 1852 fu intitolato all'Allegri anche il \"Nuovo Teatro Comunale\", ma dall'agosto 1880 l'edificio porta pi\u00f9 propriamente il nome del musicista cittadino Bonifazio Asioli; in quello stesso 1880, il 17 ottobre fu inaugurato, nella piazza San Quirino, un imponente monumento realizzato dallo scultore ticinese Vincenzo Vela: \u00e8 una statua a figura intera, grande quasi il doppio del reale, in marmo bianco di Carrara, che ritrae il pittore in piedi, con la tavolozza nella mano sinistra e il pennello nella destra, su un basamento in marmo rosa di Baveno; sullo zoccolo, a basso rilievo, \u00e8 scolpita la scritta \u00ab Al Correggio / La Patria \u00bb - per favorirne il lavoro preparatorio, allo scultore furono mandate immagini delle piazze cittadine scattate dal grande fotografo correggese Gildaldo Bassi.\nAnche una scuola primaria statale, quella nel quartiere Espansione Sud, \u00e8 intitolata ad Antonio Allegri.\nCorreggio \u00e8 il protagonista del dramma omonimo di Adam Oehlenschlaeger (1809).\nOpere.\nElenco delle opere pittoriche di Correggio, per data.\nAllievi o seguaci.\nQueste personalit\u00e0 seguirono le orme di Correggio, ispirandosi alle sue opere:"}
{"id": "1324514", "revid": "1310927", "url": "https://it.wikipedia.org/wiki?curid=1324514", "title": "Club Universidad Nacional", "text": "Il Club Universidad Nacional, noto anche con l'acronimo UNAM o come Pumas, \u00e8 una societ\u00e0 calcistica messicana con sede a Citt\u00e0 del Messico.\nMilita in Primera Division, massima serie del campionato messicano di calcio.\nFondato nel 1954, il Pumas gioca nello stadio Ol\u00edmpico Universitario di Citt\u00e0 del Messico.\nLa squadra \u00e8 strettamente legata all'UNAM, la pi\u00f9 grande universit\u00e0 del Messico: nonostante ci\u00f2 il club ha tifosi in tutto il paese, cosa dovuta al fatto che gli studenti dell'universit\u00e0, i principali sostenitori, provengono da ogni parte del Messico. Negli anni il Pumas ha sempre prodotto numerosi calciatori di talento che hanno vestito la maglia della Nazionale messicana: tra essi, per citarne alcuni, si ricordano Enrique Borja, Hugo S\u00e1nchez, Claudio Su\u00e1rez, Alberto Garc\u00eda Aspe, Jorge Campos e Gerardo Torrado.\nIl club.\nIl Club Universidad Nacional si \u00e8 trasformato negli anni da una semplice rappresentativa amatoriale dell'UNAM ad una delle pi\u00f9 importanti franchigie del calcio messicano. Fondato originariamente nel 1954, nel 1962 guadagn\u00f2 la promozione: da allora \u00e8 divenuto una delle squadre pi\u00f9 seguite nel Messico e una delle pi\u00f9 note in America.\nLa squadra prende il soprannome e i colori da quelli dei compagni del football americano. Nei primi anni dopo la fondazione, il Pumas Dorados de la UNAM, squadra di football, era molto pi\u00f9 popolare del team calcistico, che cos\u00ec prese spunto da loro. Originariamente i Pumas Dorados vestivano i colori blu e oro in onore dell'Universit\u00e0 di Notre Dame, gli allenatori della quale avevano aiutato quelli dell'UNAM a sviluppare il programma di football americano. Quanto al soprannome (\"Pumas\"), fu l'allenatore di football Tapatio Mendez a coniarlo, dicendo ai giocatori, per dare loro motivazione, che erano come puma; la cosa fu udita dai giornalisti, che diffusero l'appellativo. Il nomignolo divenne popolare e da allora tutti gli atleti che rappresentano l'UNAM sono detti Pumas.\nLo stadio per le partite interne \u00e8 l'Ol\u00edmpico Universitario, impianto che ospit\u00f2 le Olimpiadi 1968. Ha una capacit\u00e0 di 82.694 spettatori e si trova all'interno dell'Universit\u00e0, permettendo agli studenti di essere molto vicini alla loro squadra. I Pumas hanno anche campi di allenamento nel campus: comunque, il principale complesso sportivo \u00e8 la \"Cantera\", situata molto vicino alla cittadella universitaria.\nColori.\nLa divisa della squadra \u00e8 blu, oro e bianco, la seconda maglia \u00e8 bianca.\nOrganico.\nRosa 2021-2022.\n\"Aggiornata al 13 febbraio 2022.\""}
{"id": "1324520", "revid": "62004", "url": "https://it.wikipedia.org/wiki?curid=1324520", "title": "Rodrigo \u00c1lvaro Tello", "text": ""}
{"id": "1324522", "revid": "287204", "url": "https://it.wikipedia.org/wiki?curid=1324522", "title": "Leandro Atilio Romagnoli", "text": ""}
{"id": "1324529", "revid": "599013", "url": "https://it.wikipedia.org/wiki?curid=1324529", "title": "Francisco Buyo", "text": "Carriera.\nClub.\nHa giocato da professionista per pi\u00f9 di 20 anni ed \u00e8 apparso in 542 partite di prima divisione, terzo nella storia della Liga dopo Zubizarreta ed Eusebio Sacrist\u00e1n. Ha militato nelle file di Maiorca, Deportivo La Coru\u00f1a, Huesca e, in massima serie, di Siviglia e di , a fianco della \"Quinta del Buitre\".\nLa squadra con cui ha giocato per pi\u00f9 tempo e con cui ha vinto di pi\u00f9 \u00e8 stato il : con le \"merengues\" vinse sei campionati spagnoli, due Coppe del Re e due trofei Zamora come miglior portiere. Nel corso della sua esperienza al Real Madrid ha avuto come compagni di squadra grandi nomi: Emilio Butrague\u00f1o, Manolo Sanch\u00eds, Chendo, Rafael Gordillo, M\u00edchel, Hugo S\u00e1nchez, Mart\u00edn V\u00e1zquez, Fernando Hierro, Fernando Redondo e Ra\u00fal Gonz\u00e1lez Blanco. Si \u00e8 ritirato nel 1997, lasciando i guantoni di titolare al tedesco Bodo Illgner.\nTra il 3 dicembre 1994 e il 12 febbraio 1995 riusc\u00ec a mantenere inviolata la porta del Real in campionato per 709 minuti, quinta pi\u00f9 lunga serie di imbattibilit\u00e0 nella Liga.\nNazionale.\nIn Nazionale spagnola ha totalizzato sette presenze, subendo due gol, tra il 1983 e il 1992. Chiuso da Arconada e Zubizarreta, difese la porta delle \"Furie Rosse\" alle Olimpiadi 1980 (iberici eliminati al primo turno) e fece parte della lista dei 22 convocati per il , torneo in cui la Spagna giunse seconda dietro alla Francia di Platini."}
{"id": "1324530", "revid": "15756", "url": "https://it.wikipedia.org/wiki?curid=1324530", "title": "Marcialonga", "text": "La Marcialonga, conosciuta anche come Marcialonga di Fiemme e Fassa o Marcialonga skiing, \u00e8 la pi\u00f9 importante e famosa competizione granfondo di sci di fondo in Italia e si disputa sulle nevi delle Valli di Fiemme e Fassa (Trento), l'ultima domenica di gennaio.\nIl comitato organizzatore della Marcialonga ha sede a Predazzo, presso lo Stadio del salto \"Giuseppe Dal Ben\".\nStoria.\nNell'estate del 1970 quattro amici (Mario Cristofolini, Giulio Giovannini, Roberto Moggio e Nele Zorzi) decisero di organizzare in Val di Fiemme una maratona sciistica che ricalcasse, in qualche maniera, la leggendaria Vasaloppet, storica e conosciuta competizione svedese di sci di fondo, a cui avevano partecipato il precedente inverno.\nIl 7 febbraio 1971 si tenne cos\u00ec la prima edizione della Marcialonga di Fiemme e Fassa: i quattro organizzatori che avevano creduto nel progetto si aspettavano circa cento partecipanti, invece arrivarono ben 1.157 sciatori a sfidarsi lungo i 70 km del percorso immerso nelle valli trentine. La prima gara fu vinta da Ulrico Kostner davanti al favorito Franco Nones, oro nelle Olimpiadi Invernali di Grenoble 1968.\nLe prime 6 edizioni furono riservate ai soli uomini, anche se gi\u00e0 a partire dal 1972 alcune donne cercarono di partecipare alla gara, camuffandosi anche con baffi finti o utilizzando nomi falsi. Nel 1977 furono ben 14 le donne squalificate al traguardo, dove fu esposto un cartello con scritto \"Marcialonga vietata alle donne: perch\u00e9?\". Cos\u00ec, a partire dal 1978 la maratona fondistica fu ufficialmente aperta anche alla categoria femminile, in cui vinse la francese Dominique Robert.\nA causa della mancanza di neve, la manifestazione non si svolse negli anni 1975, 1989 e 1990, mentre in molte altre edizioni il percorso \u00e8 stato accorciato. Nel 1994 si svolse la Marcialonga con il percorso pi\u00f9 corto, di appena 45 km con arrivo a Predazzo: in quella edizione il tedesco Johann M\u00fchlegg e l'italiano Silvano Barco tagliarono il traguardo esattamente con lo stesso tempo e furono pertanto dichiarati entrambi vincitori a pari merito. Nel 1999 lo stesso Johann M\u00fchlegg (che nel frattempo aveva cambiato nazionalit\u00e0) vinse una seconda volta \"ex aequo\" con connazionale spagnolo Juan Jes\u00fas Guti\u00e9rrez, questa volta sul percorso completo di 70 km.\nNel 2004 la Marcialonga fu inserita nella Coppa del Mondo di sci di fondo: tra le donne, per Gabriella Paruzzi, \u00e8 stata decisiva l'affermazione nella gara trentina per la conquista della coppa di cristallo.\nAlcuni atleti di punta non parteciparono, temendo di esaurire le loro energie in vista del prosieguo della stagione\nIl 22 febbraio 2003, la Provincia autonoma di Trento ha deciso di premiare, in segno di ringraziamento ed omaggio, con il sigillo di San Venceslao i quattro \"padri fondatori\" della Marcialonga.\nNel 2013, anno memorabile in cui la Val di Fiemme ospit\u00f2 per la terza volta i campionati mondiali di sci nordico e le gare di sci di fondo della XXVI Universiade invernale, si registr\u00f2 il maggior numero di partecipanti, con 7.570 atleti. Altra particolarit\u00e0 sempre della 40\u00aa edizione fu l'allungamento del percorso (72 km, anzich\u00e9 i classici 70 km) per consentire il transito nei centri abitati di Canazei e Predazzo.\nA causa della pandemia di COVID in Italia, nel 2021 la 48\u00aa edizione \u00e8 stata organizzata per evitare gli assembramenti di atleti o tifosi: la partenza dalla piana di Moena \u00e8 avvenuta in maniera ordinata e distanziata sui binari tracciati nella neve, il percorso \u00e8 stato modificato per evitare l'attraversamento dei paesi e gli eventi collaterali sono stati annullati.\nPercorso.\nIl tracciato della Marcialonga (percorribile con gli sci di fondo durante tutta la stagione invernale e a piedi, con gli skiroll, in bicicletta e a cavallo nei mesi estivi) attraversa tutta la val di Fassa e poi quella di Fiemme ed \u00e8 lungo 69,38 km, con un dislivello complessivo di circa 1.030 metri. Il tempo di percorrenza medio \u00e8 di circa 3 ore e 13 minuti alla velocit\u00e0 media di 21,5 km/h.\nSi parte dalla cosiddetta \"piana di Moena\", situata a quota 1.150 metri sul livello del mare alle porte della citt\u00e0 nei pressi dello stadio comunale. La partenza mattutina \u00e8 uno dei momenti pi\u00f9 spettacolari della competizione e avviene in linea e per scaglioni: primi a partire sono i \"senatori\" (coloro che hanno partecipato ininterrottamente a tutte le edizioni fin dal 1971) e gli atleti professionisti pi\u00f9 forti, al centro gli sciatori che nelle precedenti edizioni hanno ottenuto un buon piazzamento, mentre in coda vi sono tutti i restanti sportivi amatoriali, affettuosamente chiamati \"i bisonti\".\nDopo la partenza, alla destra del torrente Avisio, gli atleti affrontano la prima salita verso il Centro addestramento alpino di Moena della Polizia di Stato e risalgono tutta la Val di Fassa. Nei pressi di Soraga di Fassa si attraversa il torrente Avisio e si giunge a Vigo di Fassa dove, in localit\u00e0 San Giovanni, vi \u00e8 la seconda salita, breve ma se inequivocabilmente soprannominata \"Spacagiames\", ovvero \"spacca gambe\") Successivamente si toccano i paesi di Pozza di Fassa, Mazzin, Campitello di Fassa fino al punto di controllo di Canazei (1.430 metri s.l.m.), dove avviene il primo giro di boa.\nSi torna quindi indietro, finalmente in discesa, da Canazei di nuovo fino a Soraga di Fassa, dove si affronta la terza salita, chiamata \"l\u2019Infinita\" per la sua lunghezza che richiede un notevole impegno, considerando che, dopo la lunga discesa da Canazei di parecchi chilometri, i muscoli si sono raffreddati. Scendendo dalla frazione di Someda, si attraversa tutto il centro di Moena, proseguendo dritti verso la successiva Val di Fiemme. Si giunge cos\u00ec ai paesi di Predazzo (dove c'\u00e8 il traguardo di met\u00e0 gara e della \"Marcialonga light\", nei pressi della ex stazione ferroviaria) e Ziano di Fiemme, dove lungo la piccola salita del \"Diaol del Gaso\" gli atleti vengono calorosamente incoraggiati dal pubblico.\nArrivati nel fondovalle di Fiemme, si attraversano i territori di Panchi\u00e0, di Tesero (con passaggio allo Stadio del fondo di Lago di Tesero) e di Masi di Cavalese (la \"Cascata\"), fino al secondo punto di controllo di Molina di Fiemme, situato nel punto con la minor altitudine (800 metri slm): qui avviene il secondo giro di boa in direzione di Cavalese.\nSi ritorna indietro alla localit\u00e0 \"Cascata\", dove inizia il tratto considerato pi\u00f9 duro e selettivo della gara: da l\u00ec partono infatti gli ultimi 2,5 km dell'impegnativa rampa finale, chiamata \"Full Gas\" o semplicemente \"salita della cascata\", che con i suoi 144 metri di dislivello (con pendenze che arrivano fino al 12%) porta fino all'arrivo in Viale Mendini a Cavalese. Giunto al traguardo, il vincitore viene accolto con una corona d'alloro.\nLungo l'intero percorso, oltre ai numerosi tifosi ed appassionati che incitano gli sciatori, sono organizzati vicino ai centri abitati numerosi punti di ristoro con cibo e bevande calde, infermerie, aree tecniche attrezzate per la sciolinatura e la sostituzione dei bastoncini da sci danneggiati.\nGli atleti che non intendono giungere fino al traguardo finale di Cavalese possono fermarsi al 45\u00ba km nei pressi di Predazzo, dove \u00e8 collocato il traguardo della classifica della \"Marcialonga light\".\nNel 2007, nel 2015 e nel 2017, a causa della scarsit\u00e0 di neve, la gara \u00e8 stata accorciata a 57\u00a0km (partenza da Mazzin in direzione Canazei e ritorno fino a Cavalese), grazie all'utilizzo di neve artificiale. Il costo dell'innevamento programmato, che prevede la produzione, lo spostamento e la preparazione di oltre 70-80.000 metri cubi di neve, \u00e8 costato circa 200.000 euro nel 2015; tuttavia \u00e8 stato stimato che il giro d'affari complessivo della manifestazione ammonti a circa 8 milioni di euro spesi da partecipanti, accompagnatori e spettatori.\nConcorrenti.\nOgni anno partecipano alla Marcialonga molte migliaia di concorrenti (nel 2020 erano iscritti pi\u00f9 di 7000 atleti).\nI concorrenti che hanno partecipato a tutte le edizioni della Marcialonga sono chiamati \"senatori\" o \"pionieri\" (dal 2019 sono stati nominati \"a vita\" gli ultimi 10 rimasti per aver portato a termine consecutivamente le prime 46 edizioni: Ivo Andrich, Aulo Avanzinelli, Costantino Costantin, Luciano Bertocchi, Luigi Delvai \"Meta\", Fabio Lunelli, Giovanni Mariani, Marco Aurelio Nones, Odillo Piotti e Armando Zambaldo), mentre gli sciatori amatoriali che partono nell'ultimo scaglione sono denominati scherzosamente \"bisonti\".\nI vincitori delle categorie maschile e femminile vengono accolti all'arrivo dalla \"Soreghina\", una ragazza originaria dei paesi attraversati dalla Marcialonga e che veste il costume della propria cittadina. La Soreghina \u00e8 incaricata di premiare i vincitori con una grande corona d'alloro, infilata (o a volte lanciata in velocit\u00e0) sulle spalle dell'atleta. Tuttavia, anche il concorrente che giunge per ultimo all'arrivo di Cavalese al buio della sera viene calorosamente accolto con un'identica corona d'alloro e festeggiato al pari del vincitore.\nDal momento che il punto di partenza ed arrivo sono situati in localit\u00e0 differenti (rispettivamente Moena e Cavalese), prima della partenza gli atleti inseriscono gli oggetti personali in una sacca personale numerata (corrispondente al numero del proprio pettorale di gara), che viene consegnata all'organizzazione, la quale provveder\u00e0 a riconsegnarla all'arrivo.\nSi stima che durante la gara ogni concorrente consumi mediamente 4.648 calorie.\nTecnica.\nLa gara si svolse nelle prime edizioni con la tecnica classica, la sola utilizzata all'epoca: in seguito si pass\u00f2 alla tecnica libera: nel 1985 Giorgio Vanzetta vinse la Marcialonga utilizzando per la prima volta il passo pattinato.\nDal 2003 si \u00e8 tornati alla tecnica classica, che permette di sfruttare meglio la larghezza della pista in una gara che vede alla partenza almeno 5.000 concorrenti.\nLo stesso anno, tuttavia, i fratelli Auckland introducono per la prima volta in Italia il cosiddetto \"stile ibrido\", ovvero l'evoluzione della spinta scivolata (chiamata anche spinta a braccia o doppia spinta: in inglese: \"double poling\"): tale nuova tecnica, inventata da Staffan Larsson nel 1993 e ancora formalmente considerata all'interno della tecnica classica, consiste nello spingere ripetitivamente busto-gambe rigidi sugli sci paralleli solo con la forza delle braccia e con entrambi i bastoncini (pi\u00f9 lunghi rispetto a quelli normali) anch'essi paralleli, per tutti i 70 km della maratona sciistica, inclusa la terribile salita finale della Cascata. Per limitare l'uso della spinta scivolata, che di fatto ha snaturato la tecnica classica, in passato \u00e8 stata ipotizzata la variazione del percorso della Marcialonga, proponendo l'inclusione della ripidissima salita dell'Alpe Cermis (gi\u00e0 utilizzata nelle gare del Tour de Ski); tale proposta \u00e8 stata per\u00f2 molto criticata, soprattutto dagli sciatori amatoriali.\nAlbo d'oro.\nIl primo sciatore a vincere la Marcialonga nel 1971 fu l'altoatesino Ulrico Kostner, davanti al favorito Franco Nones.\nL'atleta che ha conseguito pi\u00f9 vittorie in assoluto nella Marcialonga \u00e8 stata l'italiana Maria Canins, che oltre alle 10 vittorie consecutive dal 1979 al 1988 ha sempre inflitto distacchi molto pesanti alle sue rivali. Guidina Dal Sasso ha invece vinto cinque edizioni.\nNella categoria maschile, gli sciatori con pi\u00f9 vittorie sono stati l'italiano Maurilio De Zolt e il norvegese J\u00f8rgen Aukland, con 4 vittorie ognuno. Peraltro, nel 2008 e 2012 i fratelli Aukland, giunti al primo e secondo posto, hanno dato vita ad una singolare \"doppietta in famiglia\", molto rara per questo genere di competizioni. Tord Asle Gjerdalen \u00e8 l'unico uomo ad aver vinto per tre edizioni consecutive.\nNel 1994 e 1999 si sono avuti due vincitori maschili a pari merito con lo stesso tempo.\nEventi collegati.\nOltre alla classica Marcialonga che si svolge l'ultima domenica di gennaio, vengono organizzate altri eventi sportivi, tra cui:\nIn aggiunta alla gara di sci di fondo, sono state istitutite ulteriori due competizioni considerate \"sorelle\":\nPer chi partecipa a tutte e tre le gare (sci di fondo, bicicletta e corsa) esiste una speciale classifica \"combinata\".\nNella cultura di massa.\nLa manifestazione \u00e8 seguita da molti giornalisti sportivi e viene trasmessa in diretta televisiva da emittenti italiane e da altre televisioni internazionali, contribuendo in tal modo anche alla promozione del territorio.\nPer ognuna delle edizioni sono stati sempre realizzati due speciali annulli filatelici in occasione dell'evento, uno nel luogo di partenza a Moena e uno all'arrivo a Cavalese. In alcune edizioni sono stati realizzati fino a quattro timbri, includendo anche gli arrivi intermedi di Canazei e Predazzo."}
{"id": "1324531", "revid": "62004", "url": "https://it.wikipedia.org/wiki?curid=1324531", "title": "Paco Buyo", "text": ""}
{"id": "1324532", "revid": "348618", "url": "https://it.wikipedia.org/wiki?curid=1324532", "title": "Allyson Felix", "text": "Vincitrice di 11 medaglie olimpiche, di cui 7 d'oro, 3 d'argento e 1 di bronzo, \u00e8 la donna con il maggior numero di medaglie e di medaglie d'oro olimpiche nell'atletica leggera, oltre che l'atleta pi\u00f9 vincente in assoluto ai campionati mondiali con 13 ori, 3 argenti e 2 bronzi. Tra le altre competizioni internazionali ha vinto l'oro ai Mondiali indoor, argento alle World Relays, un oro e un bronzo ai Giochi panamericani e 2 ori ai Mondiali allievi.\nEsord\u00ec a livello internazionale nel 2001 ai Campionati del mondo allievi di Debrecen e prese parte alle sue prime Olimpiadi ad nei 200 metri piani, disciplina in cui divenne campionessa olimpica a e campionessa mondiale a , e . Nel 2007, con l'aggiunta delle vittorie nelle staffette 4\u00d7100\u00a0m e 4\u00d7400\u00a0m, fu la seconda donna al mondo dopo Marita Koch, nel 1983, a vincere tre medaglie d'oro in un'unica edizione dei campionati del mondo di atletica leggera.\nNel 2011 divent\u00f2 la prima atleta ad aver vinto in carriera il titolo statunitense nei 100\u00a0m, 200\u00a0m e 400\u00a0m piani. Nel 2012 corse ai \"trials\" di Eugene i 200\u00a0m in 21\"69, diventando la quarta atleta pi\u00f9 veloce di sempre; a fine anno fu eletta Atleta mondiale dell'anno.\nBiografia.\nGli inizi.\nNata e cresciuta nel sud della California, debutt\u00f2 a livello internazionale nel 2001 ai Mondiali allievi di Debrecen; in quell'occasione corse i 100 metri in 11\"57, guadagnandosi il primo posto. Due anni pi\u00f9 tardi partecip\u00f2 all'edizione del 2003 dei Giochi panamericani, classificandosi terza.\nGiochi olimpici di Atene 2004.\nL'anno successivo ad Atene partecip\u00f2 per la prima volta ai Giochi olimpici aggiudicandosi la medaglia d'argento nei 200 metri, superando la bahamense Debbie Ferguson-McKenzie ma finendo dietro alla giamaicana Veronica Campbell-Brown.\nCampionati mondiali 2005 e 2007.\nAi Mondiali del 2005 ad Helsinki si laure\u00f2 campionessa mondiale, sempre nei 200 metri, battendo la connazionale Rachelle Boone-Smith e la francese Christine Arron. Due anni dopo, a Osaka, partecip\u00f2 all'edizione successiva dei Mondiali, difendendo la medaglia nei 200 metri e stabilendo anche il record personale con 21\"81. Alla medaglia sui 200\u00a0m sono andati poi ad aggiungersi altri due ori grazie alle vittorie nelle staffette 4\u00d7100 e 4\u00d7400 metri.\nGiochi olimpici di Pechino 2008.\nNel 2008, ai Giochi olimpici di Pechino, si aggiudic\u00f2 nuovamente la medaglia d'argento nei 200 metri, battuta ancora una volta dalla giamaicana Veronica Campbell che l'aveva gi\u00e0 preceduta alle Olimpiadi di quattro anni prima.\nCampionati mondiali 2009 e 2011.\nNel 2009, ai Mondiali di Berlino, vinse la medaglia d'oro nei 200 metri, aggiudicandosi cos\u00ec gli ultimi 3 mondiali consecutivi di questa specialit\u00e0 (2005, 2007 e 2009). Oltre al titolo dei 200 metri, Allyson Felix conquist\u00f2 anche l'oro nella staffetta 4\u00d7400 metri, totalizzando cos\u00ec ben sei ori in carriera ai campionati del mondo. L'anno successivo vinse anche il suo primo titolo indoor, nella staffetta 4\u00d7400 metri, durante i Mondiali indoor di Doha.\nAi Mondiali 2011 di Taegu, vinse la medaglia d'argento nei 400 metri, dietro l'atleta del Botswana Amantle Montsho e non riesce a confermarsi nei 200 metri, dopo la vittoria di tre titoli mondiali consecutivi, arrivando solo alla medaglia di bronzo dietro alla giamaicana Veronica Campbell-Brown e alla connazionale Carmelita Jeter. In compenso, vinse nuovamente la medaglia d'oro nella 4\u00d7400\u00a0m con la staffetta statunitense e aggiunge un'ulteriore medaglia d'oro con la 4\u00d7100\u00a0m, totalizzando complessivamente 4 medaglie (due ori, un argento e un bronzo) nella stessa edizione.\nGiochi olimpici di Londra 2012.\nIl 30 giugno 2012, in occasione dei trials statunitensi, validi come selezione olimpica, realizz\u00f2 la quarta miglior prestazione di sempre sui 200 metri con il tempo di 21\"69.\nAi Giochi olimpici di si laure\u00f2 per la prima volta campionessa olimpica sui 200\u00a0m col tempo di 21\"88, precedendo la giamaicana Shelly-Ann Fraser-Pryce e la connazionale Carmelita Jeter. Nella stessa edizione dei Giochi, insieme alle compagne di nazionale della staffetta 4\u00d7100\u00a0m (Tianna Madison, Bianca Knight e Carmelita Jeter), vinse la medaglia d'oro stabilendo il nuovo record mondiale della specialit\u00e0 con il tempo di 40\"82. Il giorno dopo vinse la medaglia d'oro anche con la staffetta 4\u00d7400\u00a0m, insieme alle compagne DeeDee Trotter, Francena McCorory e Sanya Richards-Ross.\nCampionati mondiali 2013 e 2015.\nNel 2013 ai Mondiali di Mosca corse i 200 metri ma nel corso della finale si infortun\u00f2 gravemente al muscolo bicipite femorale destro, fermandosi nella gara poi vinta da Shelly-Ann Fraser-Pryce. L'infortunio la tenne lontano dalle piste per diverso tempo, e dopo 9 mesi si ripresent\u00f2 in Diamond League al Shanghai Golden Grand Prix, finendo quinta sui 400 metri col tempo di 50\"81. Il 2014 fu un anno di transizione per la Felix, che solo a fine stagione registr\u00f2 tempi importanti, vincendo i 200 metri al Memorial Van Damme di Bruxelles in 22\"02.\nNel 2015, nonostante fosse qualificata sia nei 200 che nei 400 metri dei Mondiali di Pechino, fu costretta a scegliere una delle sue due gare preferite, in quanto la finale dei 400 m era in programma dopo solo un'ora dalle semifinali dei 200 m. Scelta la gara dei 400 metri, che non aveva ancora vinto nelle grandi manifestazioni, la Felix vinse la finale con il suo personale, 49\"26, diciassettesimo miglior tempo di sempre sulla distanza. Grazie a questa vittoria la Felix divent\u00f2 la prima donna al mondo a vincere i titoli mondiali sui 200 e 400 metri.\nGiochi olimpici di Rio 2016.\nAi Giochi olimpici di vinse la medaglia d'argento nei 400 metri in 49\"51, i giorni successivi ottenne la doppietta di ori nelle staffette con 41\"01 e 3'19\"06.\nCampionati mondiali 2017 e 2019.\nAi campionati del mondo 2017 ottenne il bronzo nei 400 metri e l'oro nelle staffette 4\u00d7100 e 4\u00d7400 m.\nNel 2019 torn\u00f2 a gareggiare dopo il parto, vincendo ai campionati mondiali le staffette 4\u00d7400 m e 4\u00d7400 m mista, battendo in quest'ultima il record mondiale. Nel periodo della sua maternit\u00e0 la Nike, di cui era testimonial, decise una riduzione del 70% dei compensi pattuiti; come conseguenza Allyson Felix firm\u00f2 un contratto di sponsorizzazione con la Athleta, divenendo paladina per l'uguaglianza delle atlete."}
{"id": "1324535", "revid": "117081140", "url": "https://it.wikipedia.org/wiki?curid=1324535", "title": "Brigata partigiana", "text": "La brigata partigiana era la formazione tattica tipica della Resistenza italiana durante la seconda guerra mondiale.\nLe brigate partigiane furono formate su base volontaria per lo pi\u00f9 da componenti irregolari, a volte organizzate dagli ex soldati operanti nei territori di occupazione italiana. Queste formazioni operarono nel periodo compreso tra l'8 settembre 1943 e la fine delle ostilit\u00e0 (6 maggio 1945).\nStoria.\nL'origine delle formazioni partigiane ebbe due percorsi, intrecciati tra loro: uno politico antifascista e uno militare. All'inizio esistevano delle bande di partigiani, ovvero aggregazioni nate prevalentemente da scelte fatte dagli ex-militari dopo lo scioglimento, avvenuto l'8 settembre 1943, del regio esercito italiano presente nei territori del Centro-nord Italia e nei territori di occupazione militare italiana come i territori della zona balcanica. Agli ex-militari sbandati si affiancarono gli antifascisti attivi, gli ex inviati al confino, gli esiliati e gli espatriati all'estero.\nPer quanto riguarda l'origine politica delle formazioni, nell'autunno del 1943 la Direzione del PCI dette l'indicazione di costituire unit\u00e0 strutturate; nacquero cos\u00ec i \"battaglioni Garibaldi\". Questi erano pensati come brigate \"d'assalto\" perch\u00e9 i gruppi che si stavano formando non dovevano essere \"attendisti\" ma immediatamente operativi; l'organizzazione si sarebbe forgiata via via nelle difficolt\u00e0 della iniziativa.\nLe componenti.\nLe prime formazioni si modellarono via via, richiamandosi alle forze politiche nazionali dal novembre 1943 fino agli ultimi giorni dell'aprile 1945.\nUna tappa significativa fu il 9 giugno 1944, quando nacque il \u201cComando generale del Corpo volontari della libert\u00e0\u201d, con sede a Milano, dove c'erano i vertici delle principali organizzazioni partigiane.\nSecondo i militanti comunisti la struttura a Brigata sottintendeva la volont\u00e0 di un modello organizzativo di tipo militare tradizionale che prevede una stretta gerarchia:\nComando generale, Divisione, Brigata, Battaglione, Compagnia, Squadra, Gruppo di azione patriottica. La novit\u00e0 fu la decisione di prevedere, oltre al comando militare, la presenza di un \u201ccommissario politico\u201d, secondo l'esperienza sia della Rivoluzione d'Ottobre che delle Brigate Internazionali nella guerra civile di Spagna.\nQuesti indirizzi, tesi a superare le formazioni per \u201cbande\u201d, si concretizzeranno solo nell'estate del 1944, quando anche gli altri partiti sposeranno il modello organizzativo di tipo politico-militare, con o senza la presenza di \u201ccommissari\u201d in rappresentanza dei partiti di riferimento.\nPer quanto riguarda invece le Brigate di origine esclusivamente militare, fenomeno che interess\u00f2 in modo particolare le formazioni all'estero, come nei Balcani, fu determinante la decisione degli ex-soldati e ufficiali, di tutti gli ordini e grado, di non sottostare all'umiliazione di essere fatti prigionieri dagli ex-alleati nazisti.\nSecondo il giornale Avvenire, le formazioni di orientamento cattolico si trovarono spesso in contrasto con altre formazioni di diverso orientamento politico. Durante la guerra di Liberazione, la necessit\u00e0 di combattere un nemico comune attenu\u00f2 i contrasti. Sempre secondo Avvenire i cattolici che parteciparono attivamente alla Resistenza furono tra i 65.000 e gli 80.000, su un totale di circa 200.000 partigiani.\nNel corso della lotta di Resistenza le formazioni si accorparono e si suddivisero, secondo le situazioni presenti nelle varie \u201caree operative\u201d, con criteri e dimensioni diverse. Per esempio alcune formazioni \"d'assalto garibaldine\" avevano una struttura piramidale:\nI riferimenti politici militari.\nQueste erano le affiliazioni politiche all'interno del Corpo volontari della libert\u00e0:\nNon sempre le denominazioni originarie erano strettamente collegate ai partiti di riferimento. Ad esempio le Brigate Osoppo del Friuli, che erano nate con un grande contributo del PdA, accentuarono la loro dipendenza dalla DC e dal clero friulano. Le Brigate Fiamme Verdi si diversificarono nel territorio: quelle lombarde, nate dagli intellettuali cattolici, si trasformarono in formazioni solo \"militari\" con orientamento genericamente liberale; quelle reggiane, invece, furono direttamente guidate dalla DC alla quale facevano riferimento anche le Brigate del Popolo. Similmente le Brigate Mazzini, che in Lombardia facevano riferimento al PRI, in Veneto non avevano il medesimo legame.\nFormazioni partigiane di montagna nell'aprile 1945.\nIn Italia.\nDi seguito vengono elencati i comandi di Divisione e di Brigata delle formazioni partigiane che operarono nelle montagne del Centro Nord dell'Italia nell'aprile del 1945 in funzione delle aree operative (che avevano confini variabili rispetto ai limiti territoriali provinciali) secondo la classificazione data da Roberto Battaglia.\nLe formazioni risultano essere:\nNote sulle formazioni di montagna.\nLe cinque \"Divisioni Garibaldi Osoppo\" sono individuate dal Battaglia perch\u00e9 esistettero per un lungo periodo del 1944, su richiesta e sollecitazione degli Alleati, alcuni Comandi militari unificati che comprendevano le formazioni Garibaldi e le formazioni Osoppo.\nAltre formazioni partigiane.\nDi seguito vengono elencate i comandi di Divisione e di Brigata delle formazioni partigiane che operarono nel periodo della Resistenza in funzione dell'area operativa, secondo la bibliografia accertata, non classificate dal Battaglia.\nNote su altre formazioni.\nLe Brigate Osoppo furono coordinate, per un periodo del 1944, da Comandi militari unificati di Divisione assieme alle Brigate Garibaldi pur continuando ad avere l'autonomia organizzativa. Un esempio fu l'esperienza unitaria della Repubblica libera della Carnia.\nFormazioni partigiane all'estero.\nSignificative furono le formazioni partigiane, costituite dai militari dei reparti delle ex-divisioni del Regio Esercito Italiano, che dopo l'8 settembre 1943 si trovavano fuori degli attuali confini nazionali, nei territori dei Balcani. I militari decisero, volontariamente, di riorganizzarsi per non essere fatti prigionieri e combattere l'esercito nazista, collaborando con le formazioni locali. Tra le formazioni si segnalano:"}
{"id": "1324536", "revid": "179980", "url": "https://it.wikipedia.org/wiki?curid=1324536", "title": "Pumas UNAM", "text": ""}
{"id": "1324537", "revid": "289247", "url": "https://it.wikipedia.org/wiki?curid=1324537", "title": "Club Universidad Nacional UNAM", "text": ""}
{"id": "1324539", "revid": "179980", "url": "https://it.wikipedia.org/wiki?curid=1324539", "title": "Club Universidad Nacional Aut\u00f3noma de M\u00e9xico", "text": ""}
{"id": "1324544", "revid": "767487", "url": "https://it.wikipedia.org/wiki?curid=1324544", "title": "Contratto di somministrazione", "text": "Il contratto di somministrazione \u00e8 il contratto con cui una parte (\"somministrante\") si obbliga, verso corrispettivo di un prezzo, a eseguire, a favore dell'altra (\"somministrato\"), prestazioni periodiche o continuative di cose (art 1559 c.c.). Non si deve confondere con l'istituto regolato dal D. lgs. n. 276/2003, ossia il contratto di somministrazione di lavoro. Il contratto di somministrazione \u00e8 disciplinato dal codice civile italiano agli artt. 1559-1570.\nCaratteristiche.\nLa somministrazione \u00e8 un contratto:\nL'ordinamento giuridico italiano non circoscrive l'ambito di applicazione della somministrazione, per cui si possono trovare forme di somministrazione caratterizzate dal passaggio di propriet\u00e0 delle cose fornite (\"s. di consumo\") e forme in cui \u00e8 soddisfatta solo l'esigenza temporanea di godimento (\"s. d'uso\").\nEsempi di contratti di somministrazione: fornitura di acqua, gas, energia elettrica, giornali, riviste, ecc.\nIl Codice civile italiano disciplina anche l'entit\u00e0 della prestazione, infatti all'art. 1560 cc stabilisce che in assenza di un precedente accordo la quantit\u00e0 si presume sulla base del normale fabbisogno del creditore e come periodo di riferimento si prende quello del perfezionamento del contratto. In caso contrario \u00e8 il somministrato a stabilire il quantitativo dovuto oppure pu\u00f2 limitarsi a definire un limite minimo e massimo entro il quale il somministrante pu\u00f2 impegnarsi.\nAnche in riferimento al prezzo sono previste due modalit\u00e0.\nNello specifico:\nInoltre il prezzo pu\u00f2 essere definito per tutta la durata del contratto o sottoposto a revisioni periodiche. Nell'ipotesi, piuttosto inverosimile, che le parti non si siano accordate su tale aspetto si seguono le disposizioni in materia di compravendita e quindi il prezzo \u00e8 quello normalmente applicato dal venditore ed eventuali spese accessorie sono a carico dell'acquirente."}
{"id": "1324545", "revid": "33689", "url": "https://it.wikipedia.org/wiki?curid=1324545", "title": "M56 90mm", "text": ""}
{"id": "1324546", "revid": "339392", "url": "https://it.wikipedia.org/wiki?curid=1324546", "title": "Brigate partigiane", "text": ""}
{"id": "1324553", "revid": "86587", "url": "https://it.wikipedia.org/wiki?curid=1324553", "title": "Brigate partigiane Garibaldi", "text": ""}
{"id": "1324557", "revid": "1507870", "url": "https://it.wikipedia.org/wiki?curid=1324557", "title": "Rifugio Barbellino", "text": "Il rifugio Ludwigsburg al Barbellino \u00e8 un rifugio alpino dell'alta Val Seriana, ubicato nel territorio del comune di Valbondione (BG) a un'altezza di 2.131\u00a0m s.l.m.\nIl 4 luglio 2021 \u00e8 stato intitolato alla citt\u00e0 tedesca di Ludwigsburg, che insieme al suo circondario \u00e8 gemellata alla provincia di Bergamo dal 2002.\nAccessi.\nSi raggiunge nel modo pi\u00f9 breve partendo da Valbondione (BG). Si segue il sentiero che, a nord del paese, conduce verso il Rifugio Cur\u00f2 lungo una strada carrabile e, raggiunto il rifugio, si prosegue per il sentiero in leggera ascensione che costeggia a sud-est il Lago del Barbellino. Arrivati in fondo al lago artificiale si attraversa il giovanissimo fiume Serio e si prosegue lungo il sentiero principale fino a raggiungere il rifugio, situato in una conca in prossimit\u00e0 del Lago del Barbellino Naturale."}
{"id": "1324566", "revid": "1534511", "url": "https://it.wikipedia.org/wiki?curid=1324566", "title": "Morte di Benito Mussolini", "text": "La morte di Benito Mussolini avvenne il 28 aprile 1945 a Giulino, frazione del comune di Mezzegra, in provincia di Como, dove fu ucciso con colpi di arma da fuoco insieme all'amante Clara Petacci; gli altri gerarchi fascisti con i quali era stato catturato furono invece fucilati a Dongo, luogo della sua cattura.\nCatturato il giorno precedente dai partigiani della 52\u00aa Brigata Garibaldi \"Luigi Clerici\" comandata da Pier Luigi Bellini delle Stelle, il capo del fascismo e della Repubblica Sociale Italiana si trovava in stato di arresto. In una serie di cinque articoli su \"l'Unit\u00e0\" del marzo 1947, il comandante partigiano Walter Audisio, detto \"Colonnello Valerio\", ha raccontato di essere stato l'unico autore dell'uccisione, nell'ambito di una missione cui avevano partecipato anche i partigiani Aldo Lampredi \"Guido Conti\" e Michele Moretti \"Pietro Gatti\" per dare esecuzione all' e all'articolo 5 del \"Decreto per l'amministrazione della giustizia\", approvato a Milano il 25 aprile dal CLNAI.\nLa responsabilit\u00e0 dell'esecuzione fu poi rivendicata dallo stesso Comitato di Liberazione Nazionale Alta Italia con il .\nLa fuga da Milano a Dongo.\nMilano.\nNel tentativo di sfuggire alla disfatta definitiva della Repubblica Sociale Italiana e sperando ancora in un sussulto dei suoi con la possibilit\u00e0 di trattare un accordo di resa a condizione, Mussolini abbandon\u00f2 il 18 aprile 1945 l'isolata sede di Palazzo Feltrinelli a Gargnano, sulla sponda occidentale del lago di Garda, e si trasfer\u00ec a Milano, giungendovi in serata e prendendo alloggio presso la prefettura; il giorno precedente aveva discusso nell'ultimo consiglio dei ministri sulla possibile resistenza nel Ridotto della Valtellina.\nIl 20 aprile, nei locali della prefettura dove era ormai rinchiuso, concesse un incontro al giornalista Gian Gaetano Cabella, direttore del giornale \"Popolo di Alessandria\", e alla richiesta del giornalista di potergli rivolgere qualche domanda lo sorprese rispondendo: \"Intervista o testamento?\". Fu l'ultima intervista rilasciata da Mussolini, che la rilesse, corresse e sigl\u00f2 il 22 aprile.\nSempre il 22 aprile, nel cortile della prefettura pronunci\u00f2 l'ultimo discorso a un centinaio di ufficiali della Guardia Repubblicana, concludendo: \"Se la Patria \u00e8 perduta \u00e8 inutile vivere\". La sera incontr\u00f2 Carlo Silvestri e gli consegn\u00f2 una dichiarazione per il comitato esecutivo del PSIUP in cui chiedeva che la RSI finisse in mani repubblicane e non monarchiche, socialiste e non borghesi.\nIl 23 aprile le truppe alleate entrarono a Parma, e da Milano non furono pi\u00f9 possibili comunicazioni telefoniche con Cremona e Mantova; il giorno seguente fu liberata Genova e il console tedesco Wolf si fece vivo per richiedere al ministro delle finanze Domenico Pellegrini il versamento anticipato di 10 milioni di lire, quota mensile per le spese di guerra del mese seguente. Il 25 aprile mattina gli operai iniziarono a occupare le fabbriche di Sesto San Giovanni alla periferia di Milano.\nNel pomeriggio del 25 aprile, con la mediazione del cardinale-arcivescovo di Milano Alfredo Ildefonso Schuster, si svolse nell'arcivescovado un incontro decisivo tra la delegazione fascista composta da Mussolini stesso, il sottosegretario Barracu, i ministri Zerbino e Graziani (l'industriale Gian Riccardo Cella, l'ex prefetto di Milano ed ex ministro delle corporazioni Mario Tiengo, e il prefetto di Milano Mario Bassi non parteciparono direttamente ai colloqui) e una delegazione del CLN composta dal generale Cadorna, dall'avvocato democratico-cristiano Marazza, dal rappresentante del Partito d'Azione Riccardo Lombardi e dal liberale Giustino Arpesani. Sandro Pertini arriv\u00f2 in ritardo a riunione conclusa. A Milano era intanto in corso lo sciopero generale e l'ordine dell'insurrezione generale era imminente. Inoltre durante l'incontro Mussolini apprese che i tedeschi avevano gi\u00e0 avviato trattative separate con il CLN: l'unica proposta che ricevette dai suoi interlocutori fu quindi la \"resa incondizionata\". Un accordo al momento sembrava possibile: furono offerte garanzie per i fascisti e per i loro familiari, ma i repubblichini, anche se senza vie d'uscita, non vollero essere i primi a firmare la resa per essere poi tacciati di tradimento. Si riservarono di dare risposta entro un'ora lasciando l'arcivescovado e ritirandosi in prefettura, ma non fecero ritorno.\nIn serata, verso le ore 20, mentre i capi della resistenza, dopo aver atteso invano una risposta, davano l'ordine dell'insurrezione generale, Mussolini, salutati gli ultimi fedeli, lasci\u00f2 Milano e part\u00ec in direzione di Como. Assieme ai fascisti si trovava il tenente Birzer con i suoi uomini, incaricato da Hitler di scortare Mussolini ovunque andasse.\nFinalit\u00e0 del viaggio.\nComo rappresentava per Mussolini una meta che offriva diverse possibilit\u00e0: anzitutto, la citt\u00e0 lariana e la sponda occidentale del suo lago erano considerate una zona marginale relativamente protetta e con una limitata presenza partigiana. Qui era possibile trovare un rifugio sicuro e appartato e nascondersi sino a quando gli Alleati, al loro arrivo, avrebbero scoperto il nascondiglio: sarebbe quindi stato possibile consegnarsi loro con garanzie; questo era l'obiettivo principale secondo la testimonianza di Renato Celio, prefetto di Como. In alternativa, Como costituiva anche un punto di passaggio per raggiungere la Valtellina dove gi\u00e0 da alcune settimane Alessandro Pavolini prospettava di costituire un estremo baluardo di resistenza, il Ridotto Alpino Repubblicano, e dove erano affluiti tremila uomini del generale Onori ed erano attesi ancora mille uomini del maggiore Vanna. L'idea per\u00f2 era osteggiata, oltre che dai vertici militari tedeschi, anche dal generale Niccol\u00f2 Nicchiarelli comandante della GNR e dal ministro Rodolfo Graziani. Ancora, sembrava possibile costituire un estremo baluardo di difesa proprio nella citt\u00e0 lariana, facendo convergere su di essa tutte le forze residue e resistere a oltranza per trattare poi \"in extremis\" con gli Alleati al loro arrivo. In effetti a Como si concentrarono numerose formazioni provenienti dalle zone circostanti, condotte da Alessandro Pavolini. L'afflusso dur\u00f2 tutta la notte e parte della mattinata. Alcune fonti parlano di quarantamila fascisti, mentre Giorgio Bocca riduce il numero dei militi a soli 6.000-7.000 uomini che, peraltro in giornata, si dispersero dopo che il Duce decise di congedarli, sciogliendo dalla fedelt\u00e0 al giuramento i suoi fedeli e partendo di nascosto con i ministri alle 3 del mattino.\nInfine, la vicinanza con la Svizzera poteva offrire un'estrema possibile via di fuga, anche se Mussolini aveva in precedenza rifiutato sempre questa possibilit\u00e0: peraltro le autorit\u00e0 svizzere, fin dall'estate 1944, avevano rifiutato la richiesta d'ingresso nel loro paese ai gerarchi fascisti e ai loro familiari. Il rifiuto era stato confermato in quegli stessi giorni dal rappresentante elvetico a Milano, Max Troendle. In Svizzera era possibile poi concretizzare trattative con diplomatici americani, attraverso l'intermediazione del console spagnolo a Berna, oppure come meta momentanea per poi raggiungere la Spagna. Le testimonianze degli accompagnatori italiani superstiti di quei giorni riferiscono concordemente del rifiuto di Mussolini a espatriare, ma \u00e8 il tenente Birzer a parlare del tentativo di fuga di Mussolini e compagnia..\nComo.\nDurante il viaggio, il furgone di coda del convoglio, che trasportava valori e documenti riservatissimi e di particolare importanza politica e militare, and\u00f2 in panne nei pressi di Garbagnate. L'equipaggio, tra cui Maria Righini cameriera personale di Mussolini, raggiunse Como con mezzi di fortuna. Vani risultarono i tentativi di recupero effettuati nella notte; il furgone fu ritrovato la mattina seguente dai partigiani.\nAlle 21:30 il capo del fascismo raggiunse la prefettura di Como. Il giorno precedente nella citt\u00e0 comasca era arrivata anche la moglie Rachele con i figli Romano e Anna Maria, ma Mussolini si rifiut\u00f2 di incontrarli, limitandosi a scriver loro una lettera d'addio e a fare una telefonata con cui raccomandava alla moglie di portare i figli in Svizzera. Durante la notte insonne, febbrili incontri con le autorit\u00e0 locali demolirono la possibilit\u00e0 di una sosta prolungata nella citt\u00e0, giudicata indifendibile. Rodolfo Graziani consigli\u00f2 di ritornare a Milano; la maggior parte, in particolar modo Guido Buffarini Guidi e Angelo Tarchi, spinsero per entrare in Svizzera, anche in maniera illegale. Su indicazione del federale di Como Paolo Porta, si scelse di proseguire verso Menaggio.\nVerso le quattro del mattino del 26 aprile, cercando invano di eludere la sorveglianza tedesca, il convoglio fascista abbandon\u00f2 precipitosamente Como muovendosi verso nord, costeggiando il lato occidentale del lago di Como lungo la strada Regina e giungendo a Menaggio verso le cinque e trenta senza problemi.\nL'edizione del 26 aprile del Corriere della Sera usc\u00ec dedicando la sua prima pagina all'insurrezione generale di Milano contro le forze nazifasciste e riportando, sempre nella stessa pagina, la notizia dell'abbandono di Milano col titolo: \"Mussolini scompare da Milano dopo drammatiche tergiversazioni\".\nMenaggio e Grandola.\nA Menaggio proseguirono le discussioni e le riunioni sul da farsi, mentre nel centro lariano continuavano ad arrivare importanti personalit\u00e0 fasciste e la notizia presto si diffondeva. Rodolfo Graziani spinse per tornare indietro; inascoltato, si conged\u00f2 e fece ritorno verso Como. Anche Alessandro Pavolini ritorn\u00f2 sui suoi passi, per raccogliere e far convergere su Menaggio i militari arrivati a Como; lungo il tragitto fu attaccato da una formazione partigiana rimanendo lievemente ferito. Molti intendevano sconfinare in Svizzera, prendendo la via di Porlezza e di l\u00e0 a Lugano. Si scelse di allontanarsi da Menaggio e di temporeggiare. Alla partenza, improvvisa per cercare di liberarsi dell'oppressiva presenza della gendarmeria tedesca, il convoglio devi\u00f2 a ovest in Val Menaggio, per giungere a Cardano, frazione del piccolo comune di Grandola ed Uniti, presso la caserma della 53\u00aa compagnia della Milizia Confinaria con sede all'ex albergo Miravalle. A Cardano Mussolini fu raggiunto dall'amante Clara Petacci accompagnata dal fratello, e dalla scorta tedesca che aveva ricevuto l'ordine da Hitler di scortarlo verso la Germania. Qui apprese che a Chiavenna un aereo da trasporto era pronto al decollo per portarlo in salvo in Baviera. A Grandola fu raggiunto anche da Vezzalini, capo della provincia di Novara, e dal maggiore Otto Kinsnatt della Waffen-SS, diretto superiore del tenente Fritz Birzer, proveniente dal lago di Garda. In serata giunse la notizia che i ministri Guido Buffarini Guidi, Angelo Tarchi e il vicecommissario della prefettura di Como, Domenico Saletta, che tentavano l'espatrio forzando la dogana, erano stati arrestati proprio a Porlezza dai partigiani. Nel frattempo la radio annunciava che anche Milano era stata completamente liberata e che i responsabili della disfatta nazionale trovati con le armi in mano sarebbero stati puniti con la pena di morte. Tutto volgeva al peggio e la disperazione aveva contagiato i presenti. Nell'impossibilit\u00e0 di proseguire in quella direzione e constatata l'indifendibilit\u00e0 della piccola guarnigione da un eventuale attacco partigiano, si fece ritorno a Menaggio. Nella notte arriv\u00f2 Pavolini, senza i numerosi contingenti sperati, ma con soli sette o otto militi della GNR.\nDongo.\nNella notte, assieme a Pavolini, giunse a Menaggio un convoglio militare tedesco in ritirata composto da trentotto autocarri e da circa duecento soldati della FlaK, la contraerea tedesca, al comando del tenente Willy Flamminger diretto a Merano attraverso il passo dello Stelvio. Mussolini, con i gerarchi fascisti e le rispettive famiglie al seguito, decise di aggregarvisi. La colonna, lunga circa un chilometro, alle cinque del mattino part\u00ec da Menaggio, ma alle sette, appena fuori dall'abitato di Musso, fu fermata a un posto di blocco delle Brigate Garibaldi; dopo una breve sparatoria, e in seguito a lunghe trattative, i tedeschi ottennero il permesso di proseguire a condizione che si effettuasse un'ispezione, e che fossero consegnati tutti gli italiani presenti nel convoglio, nel sospetto che vi fosse il Duce con qualche gerarca in fuga. Mussolini, su consiglio del capo della sua scorta SS, il sottotenente Fritz Birzer, indoss\u00f2 un cappotto e un elmetto da sottufficiale della Wehrmacht, si finse ubriaco e sal\u00ec sul camion numero 34 della Flak, occultandosi in fondo al pianale, vicino alla cabina di guida, ricoperto da una coperta militare. A nessun altro italiano fu concesso di tentare di seguire nascostamente Mussolini nel convoglio.\nIntanto, durante l'attesa in cui si svolgevano le trattative, Ruggero Romano con il figlio Costantino, Ferdinando Mezzasoma, Paolo Zerbino, Augusto Liverani, Nicola Bombacci, Luigi Gatti, Ernesto Daquanno, Goffredo Coppola e Mario Nudi si affidarono al parroco don Enea Mainetti, nella canonica di Musso, che li consegn\u00f2 ai partigiani. Il sacerdote venne a conoscenza della presenza di Mussolini nella colonna e ne diede comunicazione a \"Pedro\".\nLa cattura e la detenzione.\nDongo.\nVerso le ore 16 del 27 aprile, durante l'ispezione della colonna tedesca in piazza a Dongo, Mussolini fu riconosciuto dal partigiano Giuseppe Negri sotto una panca del camion n. 34. Fu perci\u00f2 prontamente disarmato del mitra e di una pistola Glisenti, arrestato e preso in consegna dal vicecommissario di brigata Urbano Lazzaro \"Bill\" che lo accompagn\u00f2 nella sede comunale, ove gli fu sequestrata la borsa di cui era in possesso.\nTutti gli altri componenti italiani al seguito furono arrestati: si trattava di pi\u00f9 di cinquanta persone, pi\u00f9 le mogli e i figli al seguito. Tra di essi la maggior parte dei membri del governo repubblicano, pi\u00f9 alcune personalit\u00e0 politiche, militari e sociali accompagnati dai loro familiari. Qualcuno si consegn\u00f2 spontaneamente, altri tentarono di comprarsi una possibilit\u00e0 di fuga, offrendo ingenti somme e valori alla popolazione locale. Gli occupanti di un autoblindo cercarono di resistere ingaggiando una sparatoria, Pietro Corradori e Alessandro Pavolini fuggirono buttandosi nel lago, ma furono ripresi e Pavolini rimase ferito. Il giorno seguente sedici di essi, tra gli esponenti pi\u00f9 in vista del regime, furono sommariamente fucilati sul lungolago di Dongo; tra i restanti, rimasti agli arresti a Dongo e poi trasferiti a Como, nelle due notti successive fu prelevata e uccisa un'ulteriore decina di prigionieri..\nIl fermo della colonna motorizzata tedesca e il successivo arresto di Mussolini e del suo seguito era stato effettuato dai partigiani del distaccamento \"Puecher\" della 52\u00aa Brigata Garibaldi \"Luigi Clerici\", comandata da Pier Luigi Bellini delle Stelle, nome di battaglia \"Pedro\". Il suo commissario politico era Michele Moretti \"Pietro Gatti\", vice-commissario politico Urbano Lazzaro \"Bill\", il capo di stato maggiore Luigi Canali \"Capitano Neri\". Tra i gerarchi al seguito del dittatore, furono arrestati anche Francesco Maria Barracu, sottosegretario alla presidenza del Consiglio, Alessandro Pavolini, Ministro segretario del PFR, Ferdinando Mezzasoma, Ministro della cultura popolare, Augusto Liverani, Ministro delle comunicazioni, Ruggero Romano, Ministro dei lavori pubblici, Paolo Zerbino, Ministro dell'interno. Fu arrestato anche Marcello Petacci, fratello di Claretta, che a bordo di un'Alfa Romeo 6C 1500 recante bandiera spagnola, seguiva il convoglio con la convivente Zita Ritossa, i figli Benvenuto e Ferdinando e la sorella. Esibendo un falso passaporto diplomatico spagnolo si dichiarava estraneo al convoglio, spacciandosi per diplomatico spagnolo. Anche Clara era in possesso di un passaporto spagnolo intestato a Donna Carmen Sans Balsells. Tra i fermati c'era anche la presunta figlia naturale del Duce, Elena Curti.\nNello stesso tempo, i prigionieri rimasti a Dongo furono interrogati e schedati dal \"capitano Neri\" e separati in tre gruppi distinti: Bombacci, Barracu, Utimpergher, Pavolini e Casalinuovo furono anch'essi trasferiti a Germasino; i ministri rimasero rinchiusi nei locali del municipio; gli altri, autisti, impiegati, militari - tra cui l'agente dei servizi segreti Rosario Boccadifuoco - furono distribuiti nell'ex caserma dei Carabinieri e in case private. I Petacci, di cui non si era ancora scoperto la vera identit\u00e0, furono alloggiati all'albergo Dongo. La partigiana \"Gianna\", in collaborazione con l'impiegata comunale Bianca Bosisio, esegu\u00ec l'inventario di tutti gli ingenti valori e i beni sequestrati.\nDecisioni del CLNAI a Milano.\nNel tardo pomeriggio del 27 aprile il brigadiere Antonio Scappin \"Carlo\" era riuscito a comunicare su ordine di \"Pedro\", telefonando attraverso una linea telefonica privata, la notizia dell'arresto a Milano. Una seconda comunicazione giunse alle 20:20, tramite fonogramma, con la quale si comunicava che Benito Mussolini si trovava sotto controllo a Germasino custodito da partigiani e Guardia di Finanza.\nGi\u00e0 nella mattina del 25 aprile il CLNAI, riunitosi a Milano, aveva approvato un \"Decreto per l'amministrazione della giustizia\" ove, all'art. 5 si prevedeva che: \u201ci membri del governo fascista e i gerarchi fascisti colpevoli di aver contribuito alla soppressione delle garanzie costituzionali, d'aver distrutto le libert\u00e0 popolari, creato il regime fascista, compromesso e tradito le sorti del paese e di averlo condotto all'attuale catastrofe, sono puniti con la pena di morte e, nei casi meno gravi con l'ergastolo\u201d. Dello stesso tenore, il 19 aprile era stato emesso un \"\" \"Sia ben chiaro per tutti che chi non si arrende sar\u00e0 sterminato\".\nCon il diffondersi della notizia, giungevano al comando del CLNAI dal quartiere generale OSS di Siena diversi telegrammi con la richiesta di affidamento al controllo delle forze delle Nazioni Unite di Mussolini. Infatti, la clausola numero 29 dell'armistizio lungo siglato a Malta da Eisenhower e dal maresciallo d'Italia Pietro Badoglio il 29 settembre 1943, prevedeva espressamente che: \u00abBenito Mussolini, i suoi principali associati fascisti e tutte le persone sospette di aver commesso delitti di guerra o reati analoghi, i cui nomi si trovino sugli elenchi che verranno comunicati dalle Nazioni Unite e che ora o in avvenire si trovino in territorio controllato dal Comando militare alleato o dal Governo italiano, saranno immediatamente arrestati e consegnati alle Forze delle Nazioni Unite\u00bb. All'aeroporto di Bresso intanto si invi\u00f2 un velivolo per prelevare il dittatore.\nTuttavia, non appena a conoscenza dell'arresto dell'ex capo del governo, il Comitato insurrezionale di Milano formato da Pertini, Valiani, Sereni e Longo, riunitosi alle ore 23:00 del giorno 27, decise di agire senza indugio e di inviare una missione a Como onde procedere all'esecuzione di Mussolini; questo per aggirare il comportamento equivoco del generale Cadorna, diviso tra i doveri di comandante del CLN e la lealt\u00e0 agli Alleati.\nWalter Audisio, \"colonnello Valerio\", ufficiale addetto al comando generale del CVL e Aldo Lampredi \"Guido\" ispettore del comando generale delle Brigate Garibaldi e uomo di fiducia di Luigi Longo, furono incaricati di eseguire la sentenza. Il riluttante generale Raffaele Cadorna, per evitare che Mussolini cadesse nelle mani degli Alleati, rilasci\u00f2 il salvacondotto necessario; Audisio, inoltre, fu munito di un secondo lasciapassare in lingua inglese, firmato dall'agente dell'OSS americano Emilio Daddario. Contemporaneamente, peraltro, Cadorna provvedeva a contattare il tenente colonnello Sardagna rappresentante del CVL a Como, al fine di predisporre misure per recuperare Mussolini e trasferirlo in luogo sicuro.\nIntanto alle 3 del mattino successivo, il servizio radio partigiano trasmise agli alleati un fonogramma a scopo di depistaggio, nel quale si asseriva l'impossibilit\u00e0 della consegna di Mussolini, in quanto gi\u00e0 processato dal Tribunale popolare e fucilato \"nello stesso luogo ove precedentemente fucilati da nazifascisti quindici patrioti\". Ci si riferiva alla Strage di Piazzale Loreto del 10 agosto 1944.\nGermasino.\nIn attesa di decisioni in merito, e temendo per la sua incolumit\u00e0, il comandante Bellini delle Stelle, intorno alle 18:30 del 27 aprile, trasfer\u00ec l'ex duce, insieme con Porta, nella caserma della Guardia di Finanza di Germasino, un paesino sopra Dongo. Prima di ritornare a Dongo \"Pedro\" riceve la richiesta da Mussolini di portare i saluti alla signora che accompagna il console spagnolo, senza ricevere indicazioni sulla sua vera identit\u00e0. Dopo l'interrogatorio della signora, Bellini delle Stelle scopr\u00ec che si tratta di Clara Petacci, che chiese di essere ricongiunta all'amante: il comandante acconsent\u00ec.\nSe al momento dell'arresto Mussolini sembrava oramai privo di energie, col passare delle ore inizi\u00f2 a manifestare una certa serenit\u00e0. Gi\u00e0 a Dongo rispondeva volentieri alle domande che gli venivano rivolte, a Germasino si intrattenne con i suoi custodi discutendo su temi di politica, sulla guerra e sulla resistenza. Prima di coricarsi alle 23:30, su richiesta dei partigiani di guardia, Mussolini sottoscrisse questa dichiarazione: \u00abLa 52\u00aa Brigata garibaldina mi ha catturato oggi, venerd\u00ec 27 aprile, sulla piazza di Dongo. Il trattamento usatomi durante e dopo la cattura \u00e8 stato corretto. Mussolini\u00bb. All'1:00 fu svegliato per essere trasferito di nuovo in un posto ritenuto pi\u00f9 sicuro e, affinch\u00e9 non fosse riconosciuto, gli fu fasciato il capo. Di nuovo a Dongo, Mussolini fu riunito alla Petacci su richiesta di quest'ultima; poi, i due prigionieri furono fatti salire su due vetture, con a bordo, oltre ai due autisti, anche \"Pedro\", il \"Capitano Neri\", \"Gatti\", la staffetta Giuseppina Tuissi \"Gianna\" e i giovani partigiani Guglielmo Cantoni \"Sandrino Menefrego\" e Giuseppe Frangi \"Lino\" e condotti verso il basso lago.\nBonzanigo.\nLa notizia del trasferimento a Germasino si era oramai diffusa rapidamente: i partigiani temevano un colpo di mano fascista per tentare di liberare Mussolini, o qualche tentativo da parte degli Alleati per impossessarsene. Si decise allora un ulteriore trasferimento in un luogo pi\u00f9 distante. \"Neri\", d'accordo con \"Pietro\", era del parere di trasferire Mussolini in una baita a San Maurizio di Brunate, sopra Como. L'intenzione di \"Pedro\" era invece di porre in salvo Mussolini, essendo stato contattato dal tenente colonnello Sardagna, rappresentante del CVL a Como, su ordine del comandante generale Raffaele Cadorna, che aveva predisposto il traghettamento del prigioniero dal molo di Moltrasio sino alla villa dell'industriale Remo Cademartori a Blevio, sull'altra sponda del ramo comasco del Lario. Lungo la strada, tuttavia, dopo aver superato con difficolt\u00e0 diciotto posti di blocco partigiani, ci si rese conto che era troppo rischioso procedere oltre e non era possibile raggiungere la meta prefissata. \"Pedro\" convinse quindi il gruppo a fermarsi a Moltrasio ma, giunti sul molo, non fu rinvenuta nessun'imbarcazione pronta ad accoglierli.. Intanto in lontananza furono uditi echi di una nutrita sparatoria, provenienti da una prima avanguardia della 34\u00aa Divisione statunitense che entrava in citt\u00e0. Si decise quindi, su proposta di Canali, di ritornare sui propri passi e di trovare un sicuro rifugio alternativo. Intanto una decina di Jeep di un reparto agli ordini del Generale Bolty perlustravano la zona per cercare di assicurarsi la consegna di Mussolini.\nIntorno alle ore 3:00 del 28 aprile, Mussolini e la Petacci furono quindi fatti scendere dalle vetture e alloggiati a Bonzanigo, una frazione del comune di Mezzegra, presso la famiglia De Maria, conoscenti di lunga data del \"capitano Neri\" e di cui il capo partigiano si fidava ciecamente. Il piantonamento notturno fu effettuato dai partigiani Cantoni e Frangi; \"Pedro\" con l'autista Dante Mastalli ritorn\u00f2 a Dongo, mentre \"Neri\", \"Gianna\" e \"Pietro\" con l'autista \u201dAndrea\" (Giovanni Battista Geninazza) si diressero verso Como.\nLa morte.\nDella morte di Benito Mussolini esistono numerosi racconti e versioni, pi\u00f9 o meno fantasiosi, che sono stati elaborati negli anni dopo gli avvenimenti. Spesso sono il frutto di campagne propagandistiche e di speculazione politica che non trovano sul terreno storiografico alcun serio riscontro.\nLa versione storica.\nLa \"Versione storica\" o \"ufficiale\" \u00e8 la risultante delle testimonianze date sugli avvenimenti che riguardano l'uccisione di Mussolini e della Petacci rilasciate dai tre esecutori. Le versioni che hanno dato sono differenti tra loro, ma sostanzialmente concordano sulla modalit\u00e0 con cui fu eseguita, mentre divergono sugli atteggiamenti e le parole pronunciate.\nLa missione del colonnello \"Valerio\".\nAlle 7 del 28 aprile, \"Valerio\" e \"Guido\" partirono dalla scuola di Viale Romagna di Milano, con il supporto di un plotone di quattordici partigiani, agli ordini del comandante Alfredo Mordini \"Riccardo\", ispettore politico della 3\u00aa Divisione Garibaldi-Lombardia \"Aliotta\", e di Orfeo Landini \"Piero\". Giunto a Como, Audisio esibisce il lasciapassare di Cadorna al nuovo prefetto Virginio Bertinelli e al colonnello Sardagna, assicurando loro che avrebbe trasferito i prigionieri a Como e, in un secondo momento, a Milano. Trattenuto a Como fino alle 12:15 in cerca di un camion per il trasporto, Audisio si sposta a Dongo, dove giunger\u00e0 alle 14:10. Lampredi e Mordini intanto, viste le difficolt\u00e0 a reperire un mezzo di trasporto, abbandonano Audisio in prefettura e vanno a cercare aiuto nella sede comunista. Accompagnati da Mario Ferro e Giovanni Aglietto della federazione comasca del P.C.I. lasciano Como verso le 10 e arrivano a Dongo poco dopo Audisio. Intanto giunsero da Como anche Oscar Sforni, segretario del CLN comasco e il maggiore Cosimo Maria De Angelis, responsabile militare del CLNAI per la zona di Como, inviati dal CLN comasco col compito di far rispettare le decisioni prese in mattinata e di trasportare Mussolini a Como. I due per\u00f2, intralciando i propositi di \"Valerio\", saranno da questi fatti imprigionare e verranno rilasciati solo a operazione conclusa.\nA Dongo \"Valerio\" trova un ambiente difficile e ostile, infatti i partigiani lariani temevano un colpo di mano dei fascisti per liberare i catturati. Si incontra con il comandante Pier Luigi Bellini delle Stelle comunicandogli di aver avuto l'ordine di fucilare Mussolini e gli altri prigionieri. \"Pedro\" per\u00f2 non intende collaborare acriticamente, protesta vivamente, ma dopo aver preso visione delle credenziali, e ritenendole sufficienti, \u00e8 costretto a ubbidire a un ufficiale di grado superiore.\nLa presa in consegna di Mussolini e fucilazione.\nAlle 15:15 Walter Audisio \"Valerio\" invia \"Pedro\" a Germasino a prendere gli altri prigionieri, e parte da Dongo con una \"Fiat 1100\" nera in direzione di Bonzanigo, dove l'ex dittatore \u00e8 tenuto prigioniero con la Petacci. Sono con lui Aldo Lampredi \"Guido\", Michele Moretti \u201cPietro\u201d, che conosceva i carcerieri e il luogo essendoci gi\u00e0 stato la notte prima, e l'autista Giovanni Battista Geninazza.\nMoretti \u00e8 armato di mitra francese MAS 38, calibro 7,65 lungo; Lampredi \u00e8 armato di pistola Beretta modello 1934, calibro 9 \u00d7 17 mm. L'arma di Walter Audisio, un mitra Thompson, sar\u00e0 successivamente riconsegnata al commissario politico della divisione partigiana dell'Oltrep\u00f2, Alberto Maria Cavallotti, senza essere stata utilizzata.\nLe varie versioni dei fatti, fornite o riferite da Walter Audisio, pur differendo su particolari minori, descrivono la stessa meccanica dell'evento. L'ultima descrizione degli stessi, pubblicata postuma, a cura della moglie di Audisio, \u00e8 sostanzialmente confermata dal memoriale di Aldo Lampredi, consegnato nel 1972 e pubblicato su \"l'Unit\u00e0\" nel 1996.\nGiunti a casa De Maria, sempre sorvegliata da \"Sandrino\" e \"Lino\", sollecitano Mussolini, trovato stanco e dimesso, e la Petacci a lasciare rapidamente l'abitazione. In strada i prigionieri sono fatti sedere nei sedili posteriori della vettura e vengono accompagnati nel luogo precedentemente scelto per l'esecuzione poco distante: si tratta di un angusto vialetto, via XXIV Maggio a Giulino, in posizione assai riparata davanti a Villa Belmonte, una graziosa residenza di villeggiatura. Qui i due sono obbligati a scendere.\nMoretti e Lampredi sono inviati a bloccare la strada nelle due direzioni, mentre a Mussolini viene fatto cenno di dirigersi verso il cancello. Sembra smarrito, Claretta piange. \"Valerio\" sospinge Mussolini verso l'inferriata e pronuncia la sentenza: \"Per ordine del Comando Generale del Corpo Volontari della Libert\u00e0 sono incaricato di rendere giustizia al popolo italiano\" e, rivolgendosi a Claretta che si aggrappava all'amante: \"Togliti di l\u00ec se non vuoi morire anche tu\". Tenta di procedere nell'esecuzione ma il suo mitra si inceppa; Lampredi si avvicina, estrae la sua pistola, ma anche da questa il colpo non parte, chiama allora Moretti che, di corsa, gli porta il suo mitra. Con tale arma il \"colonnello Valerio\" scarica una raffica mortale di cinque colpi sull'ex capo del fascismo. La Petacci, postasi sulla traiettoria del mitra, \u00e8 colpita e uccisa anch'essa. Viene poi inferto un colpo di grazia al cuore di Mussolini con la pistola. Sul luogo dell'esecuzione furono poi rinvenuti proiettili calibro 7,65, compatibili con quelli del mitra francese del Moretti. Sono le ore 16:10 del giorno 28 aprile 1945.\nL'edizione locale del \"l'Unit\u00e0\", il giorno seguente, riporta il fatto con questo titolo a tutta pagina: \"Mussolini e i suoi accoliti giustiziati dai patrioti nel nome del popolo\"; mentre l'edizione nazionale del 1\u00ba maggio riporta in prima pagina un'intervista col partigiano - di cui non viene fatto il nome - che \"ha giustiziato il Duce\", intitolata: \"Da una distanza di 3 passi sparai 5 colpi a Mussolini\".\nWalter Audisio.\nWalter Audisio era al tempo ufficiale addetto al Comando generale delle Brigate d'assalto Garibaldi e a quello del CVL. Essendo noto solo negli ambienti di militanza e non avendo mai dato modo di parlare di s\u00e9, non fu inizialmente identificato come l'uccisore di Mussolini: le cronache infatti, riferivano che l'ex duce era stato fucilato dal \"colonnello Valerio\", senza conoscerne l'esatta identit\u00e0. La sua figura emerse direttamente, con riferimento a questi fatti, solo nel marzo 1947, quando il quotidiano \"l'Unit\u00e0\", organo del PCI, di cui Audisio fu poi deputato, diede notizia del suo coinvolgimento.\nNel volume \"In nome del popolo italiano\", uscito postumo, Audisio sostenne che le decisioni prese nel primo pomeriggio del 28 aprile a Dongo, nell'incontro con il comandante della 52\u00aa Brigata, Bellini delle Stelle, fossero equivalenti a una sentenza emessa da un organismo regolarmente costituito ai sensi dell'art. 15 del documento del CLNAI sulla costituzione dei tribunali di guerra. Non tutti sono d'accordo con questa interpretazione in quanto, nell'occasione, mancava la presenza di un magistrato e di un commissario di guerra. Dell'intera questione si occup\u00f2 anche la magistratura penale ordinaria, investita dal giudice civile, cui si erano rivolti i familiari dei Petacci e di Pietro Calistri per risarcimento danni. Nei confronti di Audisio, all'epoca parlamentare, l'apposita Giunta concesse l'autorizzazione a procedere. Il processo si chiuse definitivamente il 7 luglio 1967, quando il giudice istruttore assolse il \"colonnello Valerio\" dall'accusa di omicidio volontario pluriaggravato, appropriazione indebita e vilipendio di cadavere, perch\u00e9 i fatti erano avvenuti nel corso di un\"azione di guerra partigiana per la necessit\u00e0 di lotta contro i tedeschi ed i fascisti nel periodo della occupazione nemica\" e come tali non furono ritenuti punibili.\nL'ipotesi inglese.\nContatti segreti tra il duce ed emissari britannici erano avvenuti a Porto Ceresio (VA), presso il confine svizzero, il 21 settembre 1944 e il 21 gennaio 1945; inoltre, il testo delle intercettazioni telefoniche effettuate dai servizi segreti tedeschi a Sal\u00f2, sulle conversazioni di Mussolini, suggeriscono l'esistenza di possibili accordi segreti e di uno scambio di lettere tra il dittatore italiano e il Primo ministro inglese Winston Churchill, anche se \u00e8 ancora aleatorio definire il contenuto di tale carteggio. Il 27 aprile 1945, al momento della sua cattura, secondo le testimonianze di coloro che hanno dichiarato di averle ispezionate in quei giorni (partigiani, funzionari, ecc.) Mussolini aveva con s\u00e9 una borsa piena di documenti contenente, tra l'altro, parte della sua corrispondenza con Churchill, ma di cui non \u00e8 stata accertata la datazione. Nell'immediato dopoguerra, Churchill e i servizi segreti britannici, peraltro, si sarebbero mossi per recuperare tutte le copie di tale carteggio.\nAlla scomparsa successiva all'arresto di Mussolini di tali documenti particolarmente segreti, divenuti noti come il \"carteggio Churchill-Mussolini\", si ricollegherebbe una versione sull'uccisione del capo del fascismo di cui al memoriale dell'ex comandante della divisione partigiana formata dalla 111\u00aa, 112\u00aa e 113\u00aa Brigata Garibaldi, Bruno Giovanni Lonati \"Giacomo\". In tale pubblicazione, uscita nell'autunno 1994 quasi cinquant'anni dopo i fatti, l'autore scrive di essere stato l'autore dell'uccisione di Mussolini, il 28 aprile 1945, poco dopo le ore 11, in una stradina laterale di fronte casa De Maria, a Bonzanigo di Mezzegra, nell'ambito di una missione segreta diretta da un agente inglese. Lo scopo della missione sarebbe stato quello di impedire la diffusione del contenuto del carteggio, recuperandolo e sopprimendo Mussolini e Claretta Petacci, essendo quest'ultima perfettamente informata sull'esistenza di tali rapporti.\nIn base a tale versione dei fatti, Lonati sarebbe stato contattato da un agente inglese il giorno precedente a Milano alle ore 16 e, per lo svolgimento della missione, avrebbe costituito una squadra composta da altri tre partigiani. Il \u201ccommando\u201d sarebbe stato messo a conoscenza del luogo esatto ove si trovavano i prigionieri, intorno alle ore otto del mattino del giorno 28, grazie a un altro agente, detto \"L'alpino\", posizionato a Tremezzo. Dopo una sparatoria per superare un posto di blocco nei pressi di Argegno, ove uno dei tre partigiani del \u201ccommando\u201d avrebbe perso la vita, la squadra sarebbe giunta a Bonzanigo e avrebbe avuto facilmente ragione dei guardiani della coppia. L'esecuzione sarebbe stata effettuata con mitra Sten. Il carteggio Churchill-Mussolini non pot\u00e9 essere recuperato, ma, dopo aver effettuato alcune foto ai cadaveri, l'agente inglese avrebbe concordato il silenzio di Lonati e dei due partigiani superstiti per altri cinquant'anni. Per tale motivo Lonati avrebbe scritto il suo memoriale solo nel 1994. Nel frattempo, nel 1982, Lonati si sarebbe recato dal console inglese a Milano, il quale gli avrebbe anche mostrato le foto scattate a suo tempo dall'agente segreto \u201cJohn\u201d e avrebbe approvato il testo di una dichiarazione da spedire a Lonati allo scadere dei cinquant'anni, a conferma di tale versione dei fatti.\nTale versione \u00e8 stata accreditata da Peter Tompkins, scrittore ed ex agente segreto statunitense e dallo storico Luciano Garibaldi.\nQuesta ricostruzione \u00e8 avvalorata dalle seguenti circostanze:\nLuigi Longo, comandante in capo di tutte le brigate Garibaldi, secondo Tompkins, sarebbe giunto sul posto subito dopo la duplice uccisione, avrebbe architettato una \u201cfinta fucilazione\u201d e la versione dell'uccisione \u201cper errore\u201d della Petacci, per poi legare al segreto per cinquant'anni tutti i partigiani presenti. A tal proposito non si pu\u00f2 non tener conto della ricostruzione fornita nel 1993 da Urbano Lazzaro, il partigiano \u201cBill\u201d, vice commissario politico della colonna partigiana autrice della cattura, nella quale si dichiara che il personaggio presentatosi a Dongo il 28 aprile 1945, con il nome di battaglia di \"Colonnello Valerio\" fosse proprio Luigi Longo e non Walter Audisio, come comunemente si sostiene.\nLa versione di Bruno Lonati \u00e8 tuttavia contraddetta, oltre che dalla versione ufficiale dei fatti di cui \u00e8 fatto cenno in premessa, anche da altri elementi:\nDiverse versioni.\nOltre alla versione storica e all'\"ipotesi inglese\", sono sorte, negli anni, differenti versioni della duplice uccisione.\nLa fucilazione dei gerarchi.\nPartito da Giulino, verso le ore 17:00 del 28 aprile Valerio \u00e8 a Dongo per dirigere la fucilazione degli altri gerarchi fascisti, che nel frattempo erano stati radunati nel municipio. I nominativi erano stati indicati da \"Valerio\" stesso prima di partire per la Tremezzina osservando la lista dei prigionieri italiani catturati dalla 52\u00aa Brigata Garibaldi \"Luigi Clerici\". Si trattava di:\nA essi va aggiunto anche Marcello Petacci, che al momento dell'arresto si spacciava per console spagnolo. Lampredi, che conosceva il castigliano, a differenza di Audisio che non and\u00f2 mai in Spagna perch\u00e9 confinato a Ventotene, aveva smascherato subito il millantatore e, scambiandolo per Vittorio Mussolini, figlio del Duce, aveva ordinato la sua fucilazione immediata. Urbano Lazzaro \"Bill\", scoprendo finalmente la sua vera identit\u00e0, l'aveva per\u00f2 sospesa.\nVenuto a conoscenza dei modi sbrigativi del \"Colonnello Valerio\", il sindaco del paese, avvocato Giuseppe Rubini, figlio di Giulio Rubini, protesta fortemente opponendosi e cercando di porre il veto. Non riuscendo a ottenere risposta d\u00e0 le dimissioni, ritira dalla finestra del municipio la bandiera esposta e si rinchiude in casa.\nI giustiziandi vengono allineati contro la ringhiera metallica del lungolago del paese, con il viso verso il lago e le spalle al plotone d'esecuzione; viene respinta la richiesta di Barracu di non essere fucilato alla schiena. Il plotone di esecuzione \u00e8 comandato da Alfredo Mordini \"Riccardo\", gi\u00e0 combattente garibaldino nella guerra civile spagnola. Essi, dopo aver ricevuto una comune assoluzione da padre Ferrari Accursio del vicino santuario francescano della \"Madonna delle lacrime\", a cui \"Valerio\" ha concesso tre minuti per fornire i conforti religiosi ai condannati, vengono giustiziati alle ore 17:48 (testimonianza Rubini).\nIl numero dei fucilati eguaglia quello dei partigiani che il 10 agosto 1944, per rappresaglia, i tedeschi avevano fatto fucilare dai fascisti ed esporre al pubblico in Piazzale Loreto a Milano; ci\u00f2 dimostrerebbe l'intenzione di voler vendicare quella strage (anche se in realt\u00e0, con Mussolini, Clara e Marcello Petacci, gli uccisi furono 18). Terminata la fucilazione ci si accorse che non tutti i gerarchi erano morti e perci\u00f2 il plotone riprese a sparare disordinatamente sui corpi a terra per due minuti circa; quindi, ristabilito l'ordine, furono inflitti i colpi di grazia.\nLa fucilazione venne ripresa dal fotografo dilettante e appassionato di cinematografia Luca Schenini, commerciante di Dongo. Il filmato venne poi sequestrato da Walter Audisio.\nMarcello Petacci fu ucciso dopo gli altri perch\u00e9 i gerarchi non lo consideravano dei loro. Anzi, al momento dell'allineamento, lo insultarono dicendo che era un \"ruffiano\" e chiesero un'esecuzione separata, richiesta che venne accettata. Arrivato il suo turno, per\u00f2, riusc\u00ec a fuggire e a gettarsi nelle fredde acque del lago dove venne raggiunto da una pioggia di proiettili che lo finirono.\nTraversie delle salme.\nPiazzale Loreto.\nA Dongo tutti i 16 cadaveri dei fucilati vengono caricati su un camion; sopra di loro viene steso un telo su cui siederanno i partigiani durante il viaggio. Il veicolo parte per Milano verso le 18:00, fermandosi prima ad Azzano per recuperare anche i corpi di Mussolini e della Petacci lasciati nel frattempo sotto la pioggia. Durante il viaggio di ritorno la colonna \u00e8 costretta a fermarsi in diversi posti di blocco partigiani che creano diversi problemi: in particolare a Milano, in via Fabio Filzi, all'altezza dello stabilimento della Pirelli, durante un controllo operato da una formazione della divisione \"Ticino\", sorgono momenti di tensione quando i partigiani a bordo del camion si rifiutano di mostrare i corpi trasportati. Le due formazioni armate si fronteggiano sino all'intervento del comando generale che permette il proseguimento della colonna alla vicina destinazione finale.\nAlle 3:40 di domenica 29 aprile la colonna giunge in piazzale Loreto, meta che secondo Walter Audisio non fu casuale o improvvisata, ma meditata per il suo valore simbolico. Qui Valerio decide di scaricare i cadaveri a terra, proprio dove le vittime della strage del 10 agosto 1944 erano state abbandonate in custodia ai militi fascisti della Muti, che li avevano dileggiati e lasciati esposti al sole per l'intera giornata, impedendo ai familiari di portarli via.\nIn piazzale Loreto furono portati diciotto cadaveri: Benito Mussolini, Clara Petacci e i sedici giustiziati a Dongo.\nVerso le 7 del mattino, mentre i partigiani lasciati di guardia alle salme ancora dormivano, i primi passanti si accorsero dei cadaveri. Complice un passaparola che in poco tempo attravers\u00f2 tutta Milano, la piazza si riemp\u00ec velocemente. Non era stata prevista alcuna misura di contenimento: nella calca le prime file di folla vennero spinte verso i cadaveri, calpestandoli e sfigurandoli. Molti insultavano, dileggiavano, sputavano e prendevano a calci i cadaveri. Una donna spar\u00f2 al cadavere di Mussolini cinque colpi di pistola per vendicare i propri cinque figli morti in guerra. Mentre sui cadaveri venivano gettati ortaggi, a Mussolini, per dileggio, venne messo in mano un gagliardetto fascista. Qualcuno orin\u00f2 sul cadavere della Petacci.\nAlle 11 la situazione non era pi\u00f9 governabile neanche con scariche di mitra. Una squadra di Vigili del Fuoco giunta con un'autobotte lav\u00f2 abbondantemente i cadaveri imbrattati di sangue, sputi, orina e ortaggi.\nA quel punto gli stessi pompieri trassero via dal centro della piazza i sette cadaveri pi\u00f9 noti, issandoli per i piedi alla pensilina del distributore di carburante della Standard Esso, che si trovava all'angolo tra la piazza e corso Buenos Aires, lasciandoli appesi a testa in gi\u00f9. Si trattava dei corpi di Mussolini, di Claretta Petacci alla quale, essendo stata privata delle mutande, venne dapprima fermata la gonna con una spilla e infine assicurata meglio con la cintura che il cappellano partigiano don Pollarolo si sfil\u00f2 appositamente, di Alessandro Pavolini, di Paolo Zerbino, di Ferdinando Mezzasoma, di Marcello Petacci e di Francesco Maria Barracu, il cui cadavere per\u00f2 cadde subito a terra e verr\u00e0 sostituito con quello di Achille Starace.\nArrivarono sul luogo anche numerosi fotografi e, nel corso della mattinata, arriv\u00f2 anche una pattuglia di soldati americani assieme a una troupe di cineoperatori militari che film\u00f2 la scena, che successivamente sar\u00e0 inserita in uno dei \"combat film\" prodotti nel corso del conflitto; un altro filmato venne girato da Carlo Nebbiolo, presente sul luogo assieme al fotografo Fedele Toscani (padre di Oliviero) dell'agenzia Publifoto, la pellicola del suo filmato fu sequestrata dalle truppe alleate e restituita in seguito con vistosi tagli, tra cui l'eliminazione della sequenza sulla fucilazione di Starace. Le numerose fotografie scattate in quelle ore animarono, nei giorni seguenti, un fiorente mercato, venendo vendute come un ricercato \"souvenir di un momento vissuto\", bloccato dopo due settimane dal nuovo prefetto cittadino che ordin\u00f2 l'immediato sequestro delle fotografie dalle cartolerie e la loro rimozione da ogni luogo pubblico.\nVerso mezzogiorno, con una camionetta, venne condotto sul luogo anche Achille Starace, ex segretario generale del Partito Nazionale Fascista, arrestato per le vie di Milano in zona ticinese, giudicato in un'aula del vicino Politecnico e fucilato da un plotone improvvisato di partigiani alla schiena, sul marciapiede a lato del distributore ove erano stati appesi gli altri cadaveri.\nNel primo pomeriggio una squadra di partigiani del distaccamento \"Canevari\" della brigata \"Crespi\", su ordine del comando, entr\u00f2 in piazza e rimosse i cadaveri trasportandoli nel vicino obitorio di Via Ponzio.\nIn serata, il CLNAI riunito eman\u00f2 un con il quale si assumeva la responsabilit\u00e0 dell'esecuzione di Mussolini quale \"conclusione necessaria di una lotta insurrezionale\". La massima istituzione resistenziale affermava \"la volont\u00e0 di rompere con il fascismo, segnando la fine di un periodo storico di vergogne e di delitti ed inaugurando l'avvento di una nuova Italia\", fondata sull'alleanza delle forze che avevano preso parte alla lotta contro la dittatura.\nLa scena sar\u00e0 cos\u00ec descritta dal poeta Ezra Pound, sostenitore del fascismo, in una sua lirica:\nL'autopsia di Mussolini.\nIl giorno seguente, alle ore 7:30, presso il civico obitorio dell'Istituto di medicina legale dell'Universit\u00e0 di Milano in via Ponzio, il professor Caio Mario Cattabeni, sotto la sorveglianza del generale medico \"Guido\", effettu\u00f2 l'autopsia sul solo corpo di Mussolini. Il riscontro diagnostico evidenzi\u00f2 sul cadavere sette fori di proiettile in entrata e sette fori in uscita sicuramente prodotti in vita e sei fori successivi alla morte e individu\u00f2 come \"causa mortis\" la recisione dell'aorta da parte di un proiettile. L'autopsia venne eseguita, scrisse Cattabeni, \"in condizioni di tempo e di luogo del tutto eccezionali\" entro \"una sala anatomica dove facevano irruzione ogni tanto, per l'assenza di un servizio armato d'ordine pubblico, giornalisti, partigiani e popolo\".\nPrima e dopo l'autopsia furono scattate numerose fotografie, sia mettendo macabramente in posa i cadaveri di Mussolini e Petacci abbracciati, sia dell'\u00e9quipe forense a fianco del cadavere, immagini del cadavere svestito col torace ricucito a fine autopsia e infine dei corpi deposti entro le casse di legno usate come bare.\nQualche giorno dopo l'autopsia, il 4 maggio, le autorit\u00e0 militari alleate richiesero al Comitato di Liberazione Nazionale Alta Italia, a titolo di favore, un campione di tessuto cerebrale del defunto da inviare a Wilfred Overholser, direttore dell'ospedale psichiatrico St. Elizabeth di Washington, garantendo che verr\u00e0 utilizzato per scopi scientifici e i risultati della sua analisi non saranno soggetti a pubblicazione: lo scopo di \"medical intelligence\" escludente pubblicazioni sar\u00e0 ribadito nella ricevuta rilasciata il 24 maggio alla consegna del campione.\nIl 9 giugno il colonnello Poletti richiese infine due copie autenticate del referto dell'autopsia da consegnare al console americano a Lugano, incaricato di redigere un rapporto ufficiale sugli ultimi giorni di vita di Mussolini.\nNel novembre 2009, alcuni vetrini istologici con sezioni del cervello vennero posti in vendita su E-bay, con una base d'asta di 15.000 euro, da un collezionista italiano di cimeli storici, che li aveva avuti in dono da un tecnico analista, assistente di Cattabeni, incaricato di preparare i reperti nel maggio 1945. L'offerta di vendita fu ritirata dal sito dopo poche ore, in quanto contraria alla politica del sito che vieta la vendita di materiale organico umano.\nLa sepoltura di Mussolini.\nLa salma di Mussolini fu seppellita anonima nel cimitero Maggiore di Milano, in data 5 agosto 1945, presso il \"Campo 10\", successivamente al \"Campo 16\", tomba numero 7. Il tumulo aveva il numero 384 e sebbene non vi fosse stato apposto alcun nome, proprio per evitare di far identificare il cadavere, ben presto la gente individu\u00f2 il posto, che divenne meta di molti curiosi e di qualche commosso nostalgico.\nLa notte tra il 22 aprile e il 23 aprile 1946, all'approssimarsi del primo anniversario della sua morte, tre fascisti, Mauro Rana, Antonio Parozzi e Domenico Leccisi, facenti parte del Partito Democratico Fascista, ne trafugarono la salma.\nIn due lettere all'\"Avanti!\" e all'\"Unit\u00e0\" il gruppo comunic\u00f2 che il partito fascista, non avendo ottenuto risposta alle richieste di una sepoltura di Mussolini, aveva deciso di prendere in custodia la salma.\nSi scaten\u00f2 la caccia alla salma, che la voce popolare chiam\u00f2 \"il salmone\".\nSi sospett\u00f2 anche che fosse stata trafugata allo scopo di richiedere un riscatto, quantunque i familiari di Mussolini, i pi\u00f9 probabili diretti interessati, erano, ovviamente, di impervia rintracciabilit\u00e0 e comunque non disponevano di agi tali da giustificare l'eventuale estorsione. Il 7 maggio, dopo varie peripezie, i trafugatori decisero di consegnarla ai frati minori dell'\"Angelicum\" di Milano nelle mani dei padri Alberto Parini ed Enrico Zucca.\nLa salma rimase nascosta nel convento per qualche tempo, e trasferita tra maggio e luglio presso la Certosa di Pavia, fino a che la polizia non venne a sapere tutta la storia dalla fidanzata di un amico di Leccisi. Padre Parini, che inizialmente aveva opposto un labile rifiuto a collaborare adducendo il \"segreto confessionale\", decise infine di rivelare dove si trovava il corpo solo a patto che gli fosse garantita una sepoltura degna e occulta. \nSi arriv\u00f2 a una soluzione anche grazie all'interessamento di Alcide De Gasperi e del Papa: il 12 agosto 1946 il cadavere venne restituito al questore Vincenzo Agnesina, ma si dovette eseguire un ulteriore esame necroscopico per confermare l'identit\u00e0 dei resti.\nIl 30 agosto 1957, durante il governo Zoli, la cui famiglia era originaria di Predappio, e il cui governo in parlamento abbisognava dell'appoggio esterno dei deputati missini tra cui Leccisi, la salma di Mussolini, segretamente conservata nel convento dei Cappuccini di Cerro Maggiore, venne riconsegnata alla vedova, la quale ne aveva richiesta la restituzione alla famiglia pi\u00f9 volte nel corso degli anni. In questa occasione, anche il cervello, che era stato prelevato durante l'autopsia e conservato in formalina nell'Istituto di medicina legale di Milano, venne restituito.\nTutti i resti furono seppelliti il 1\u00ba settembre 1957 nel cimitero monumentale di San Cassiano in Pennino, vicino a Predappio, dove tuttora si trovano.\nFilmografia.\nLa fuga del Duce da Milano, la sua cattura a Dongo e la successiva esecuzione, vengono raccontati nel film del 1974 intitolato \"Mussolini ultimo atto\" per la regia di Carlo Lizzani."}
{"id": "1324568", "revid": "33689", "url": "https://it.wikipedia.org/wiki?curid=1324568", "title": "Ponzio Proculo Ponziano", "text": "Il consolare Tiberio Ponzio Ponziano, legato dell'imperatore Eliogabalo, era probabilmente suo padre o era comunque imparentato con lui. Qualche tipo di relazione familiare esisteva anche con Giunio Ponzio Proculo, che possedeva un latifondo nei pressi di Filippi in Macedonia \u2014 forse la zona d'origine dei \"Pontii Proculi\".\nPonzio divenne console nel 238; in seguito fu \"praeses\" della Germania superior, dove \u00e8 attestato il suo restauro della conduttura dell'acqua del fortilizio orientale di \u00d6hringer nel 241."}
{"id": "1324569", "revid": "79944007", "url": "https://it.wikipedia.org/wiki?curid=1324569", "title": "Radicale di un ideale", "text": "In matematica, e pi\u00f9 precisamente in algebra, il radicale (o nilradicale) di un ideale formula_1 di un anello commutativo \u00e8 l'ideale formato da tutti gli elementi dell'anello di cui \u00e8 possibile trovare una potenza contenuta in formula_1 o, equivalentemente in un anello commutativo unitario come l'intersezione di tutti gli ideali primi contenenti formula_1. Un ideale che coincide con il suo radicale si dice un ideale radicale.\nIl radicale di formula_1, denotato con formula_5 o con formula_6, \u00e8 un ideale radicale contenente formula_1 e, pi\u00f9 precisamente, \u00e8 il pi\u00f9 piccolo ideale radicale contenente formula_1.\nIl radicale dell'ideale formula_9 dell'anello formula_10 \u00e8 detto radicale (o nilradicale) di formula_10, e viene spesso indicato con formula_12.\nIl radicale di un ideale \u00e8 collegato molto strettamente con la geometria algebrica attraverso il teorema degli zeri (o \"Nullstellensatz\") di Hilbert, che afferma che, se formula_13 \u00e8 un campo algebricamente chiuso, gli ideali radicali dell'anello dei polinomi formula_14 sono in corrispondenza biunivoca con gli insiemi algebrici dello spazio affine formula_15.\nDefinizione.\nSia formula_1 un ideale di un anello commutativo formula_10. Il radicale di \"I\" \u00e8 l'insieme\nformula_5 \u00e8 effettivamente un ideale, in quanto\nEquivalentemente in un anello commutativo unitario, il radicale di formula_1 \u00e8 l'intersezione di tutti gli ideali primi contenenti formula_1: se infatti formula_26, allora formula_27 per ogni ideale primo formula_28, e quindi formula_29; viceversa, se formula_29 per ogni ideale primo contenente formula_1, allora l'insieme degli ideali che contengono formula_1 ma non contengono alcuna potenza di formula_33 ammette un elemento massimale (grazie al lemma di Krull), che \u00e8 possibile dimostrare essere primo, contro l'ipotesi che formula_33 fosse contenuto in tutti gli ideali primi contenenti formula_1.\nIn particolare, il nilradicale di formula_10, ovvero il radicale dell'ideale nullo, coincide con l'intersezione di tutti gli ideali primi di formula_10.\nPropriet\u00e0.\nLa seconda caratterizzazione del radicale \u00e8 utile per analizzarne il comportamento tramite omomorfismi: se formula_38 \u00e8 un omomorfismo il cui nucleo \u00e8 contenuto in formula_1, allora formula_40; in particolare, se formula_41 \u00e8 la proiezione canonica, formula_5 \u00e8 la controimmagine del radicale dell'ideale nullo in formula_43, ovvero del radicale di formula_43. In particolare, formula_1 \u00e8 un ideale radicale se e solo se formula_43 \u00e8 un anello ridotto.\nInoltre, questa caratterizzazione implica che un ideale primo contiene formula_1 se e solo se contiene formula_5: ne segue che formula_49 (in quanto sono l'intersezione degli elementi dello stesso insieme) e, inoltre, che i chiusi formula_50 definiti da formula_1 e da formula_5 nella topologia di Zariski dello spettro dell'anello coincidono.\nAltre propriet\u00e0 legano il radicale di formula_1 alle operazioni tra ideali:"}
{"id": "1324572", "revid": "2056951", "url": "https://it.wikipedia.org/wiki?curid=1324572", "title": "Baronetto", "text": "Un baronetto (abbreviazione tradizionale \"Bart.\", abbreviazione moderna \"Bt.\") \u00e8 il possessore di un titolo assegnato dalla Corona britannica noto come baronettato. L'equivalente femminile \u00e8 baronetta (\"baronetess\" in inglese) e viene dato alla titolare \"suo jure\" e non alla moglie di un baronetto.\nLa pratica di assegnare questo titolo fu originariamente introdotta nel Regno d'Inghilterra nel XIV secolo e re Giacomo I d'Inghilterra ripristin\u00f2 l'uso a partire dal 1611 per raccogliere fondi senza aumentare le tasse.\nQuello di baronetto \u00e8 l'unica onorificenza ereditaria che non concede una dignit\u00e0 di pari, con l'eccezione dei cavalieri neri, bianchi e verdi dell'Irlanda del Nord. Di questi ultimi sono oggi attivi solo i cavalieri verdi. Un baronetto o una baronetta viene indicato come \"Sir\" o \"Dame\" anche se si colloca al di sopra di tutti i cavalieri e le dame, fatta eccezione per i membri dell'Ordine della Giarrettiera, dell'Ordine del Cardo e del quiescente Ordine di San Patrizio. I baronetti sono convenzionalmente considerati come appartenenti alla nobilt\u00e0 minore anche se William Thoms afferma che \"la precisa qualit\u00e0 di questa dignit\u00e0 non \u00e8 ancora del tutto determinata, alcuni la ritengono superiore ai nobili minori, mentre altri, ancora una volta, classificano i baronetti come la pi\u00f9 bassa delle nobilt\u00e0 maggiori, perch\u00e9 il loro onore, come quello dei nobili superiori, \u00e8 ereditario e creato con lettere patenti\".\nIl confronto con titoli e gradi del Continente \u00e8 debole a causa del sistema britannico di primogenitura e perch\u00e9 la pretesa al titolo deve essere dimostrata; attualmente il baronettato \u00e8 supervisionato dal Ministero della giustizia. In pratica, ci\u00f2 significa che i pari e i baronetti del Regno Unito costituiscono circa 1200 famiglie (alcuni pari sono anche baronetti), che sono all'incirca meno dello 0,01% delle famiglie del paese.\nIl titolo di baronetto non ha immediati corrispettivi europei, sebbene i cavalieri ereditari, come i \"ritter\" tedeschi ed austriaci e gli \"erfridder\", possano essere considerati simili ad esso.\nStoria del termine.\nIl termine baronetto ha origini medievali. Sir Thomas de La More descrivendo la battaglia di Boroughbridge del 1322 menzion\u00f2 la partecipazione di baronetti, insieme a baroni e cavalieri. \u00c8 noto che nel 1238 re Edoardo III cre\u00f2 otto baronetti.\nI titoli odierni risalgono a partire dal 1611 quando Giacomo I concesse le lettere patenti di concessione a 200 gentiluomini con un reddito di almeno \u00a3 1000 all'anno; in cambio dell'onorificenza, ognuno doveva pagare il mantenimento di trenta soldati per tre anni per un importo di \u00a3 1095, a quei tempi una somma molto grande. Nel 1619 Giacomo I istitu\u00ec il baronettato d'Irlanda; Carlo I nel 1625 cre\u00f2 i baronettati di Scozia e di Nuova Scozia. I nuovi baronetti dovevano pagare 2000 sterline o sostenere sei coloni per due anni. Oltre un centinaio di questi baronettati, oggi conosciute come baronettati di Scozia, sopravvivono ancora oggi.\nIn seguito all'Unione del Regno d'Inghilterra e del Regno di Scozia nel 1707, tutti i baronetti furono creati nel baronettato di Gran Bretagna. In seguito all'Unione del Regno di Gran Bretagna e del Regno d'Irlanda nel 1801, tutti i baronetti furono creati nel baronettato del Regno Unito.\nIn base al provvedimento giurisdizionale del 1612 e del 1613 ai baronetti furono accordati alcuni privilegi. In primo luogo, nessun figlio minore di un pari avrebbe potuto essere creato baronetto. In secondo luogo, fu stabilito il diritto di cavalierato per i figli maggiori dei baronetti. Questo fu successivamente revocato da Giorgio IV nel 1827. In terzo luogo, i baronetti furono autorizzati a porre lo stemma dell'Irlanda del Nord sui loro stemmi. Questi privilegi furono estesi quando ai baronetti di Scozia fu concesso di rappresentare lo stemma della Nuova Scozia come punto d'onore. Il primo si applica fino ad oggi per tutti i baronetti della Gran Bretagna e del Regno Unito creati successivamente.\nIl titolo di baronetto fu inizialmente conferito ai nobili che persero il diritto di singole convocazioni al Parlamento e fu usato in questo senso in uno statuto di Riccardo II. Un titolo simile di rango inferiore era quello di knight banneret.\nConvenzioni.\nCome i cavalieri, ai baronetti \u00e8 riconosciuto l'appellativo di \"Sir\". Le baronette \"suo jure\" utilizzano l'appellativo di \"dame\" mentre le mogli dei baronetti utilizzano l'appellativo di \"lady\" seguita solo dal cognome del marito, segno di cortesia di lunga data. La moglie di un baronetto non \u00e8 una baronetta; solo le donne in possesso di questo titolo \"suo jure\" vengono cos\u00ec titolate.\nA differenza del titolo di cavaliere - che \u00e8 concesso a una singola persona - quello di baronetto \u00e8 un titolo ereditario. Il figlio maggiore di un baronetto che \u00e8 nato nel matrimonio succede nel titolo alla morte di suo padre ma viene riconosciuto ufficialmente solo quando il suo nome viene inserito nell'Official Roll. Con alcune eccezioni concesse tramite lettere patenti, il titolo di baronetto si trasmette in linea maschile.\nUn elenco completo dei baronetti esistenti compare in \"Burke's Peerage and Baronetage\" che ha anche pubblicato l'elenco dei titoli estinti.\nUn baronetto non \u00e8 un pari e cos\u00ec i baronetti come i cavalieri e i membri minori di una famiglia aristocratica sono commoner e non pari. Nel Regno Unito infatti tutte le persone salvo il sovrano e i pari sono considerati commoner. Secondo il Ministero dell'interno vi \u00e8 un beneficio tangibile per l'onore di baronetto: secondo la legge, un baronetto ha il diritto di avere \"un drappo funebre sostenuto da due uomini, un uomo in lutto principale e a altri quattro\" che assistano al suo funerale. Inizialmente i baronetti avevano anche altri diritti, incluso il diritto di far cavalcare il figlio maggiore al suo 21\u00ba compleanno. Tuttavia, all'inizio del regno di Giorgio IV, questi diritti furono erosi dagli order-in-council sulla base del fatto che i sovrani non dovevano necessariamente essere vincolati da atti dei loro predecessori. Sebbene non sia mai stata autorizzata la presenza di tenenti negli stemmi, nella prima met\u00e0 del XIX secolo fu stabilito che i baronetti insigniti del cavalierato di gran croce di un ordine cavalleresco avrebbero potuto porli nel loro stemma e che tale diritto sarebbe spettato anche ai loro successori.\nI baronetti della Scozia o della Nuova Scozia furono autorizzati a porre nei loro stemmi quello della Nuova Scozia e fu loro accordato il privilegio di indossare un distintivo al collo che significa \"della Nuova Scozia\", sospeso da un nastro color bruno fulvo. Si trattava di uno stemma con scudo con argento e decusse azzurra, con sopra una corona imperiale e circondato dal motto \"Fax Mentis Honestae Gloria\". Questo distintivo pu\u00f2 essere attaccato a un nastro.\nI baronetti d'Inghilterra e Irlanda chiesero a re Carlo I il permesso di indossare un distintivo. Sebbene nel XVII secolo fosse stato adottato un distintivo, solamente nel 1929 re Giorgio V concesse il permesso a tutti i baronetti (tranne a quelli di Scozia) di indossare distintivi.\nIndirizzi di cortesia per un baronetto e la consorte di un baronetto.\nUn baronetto viene chiamato e indirizzato come, ad esempio, \"Sir [nome]\". Lo stile corretto su una lettera per un baronetto che non ha altri titoli \u00e8 \"Sir [nome] [cognome], bt.\" o \"Sir [nome] [cognome], bart\". Una lettera a lui indirizzata dovrebbe iniziare con \"Caro Sir [nome]\".\nLa moglie di un baronetto viene indirizzata e denominata come \"lady [cognome]\". Una lettera a lei indirizzata dovrebbe iniziare con \"Cara lady [cognome]\". Il suo nome \u00e8 usato solo quando necessario per distinguere tra due titolari dello stesso titolo. Ad esempio, se un baronetto \u00e8 morto e il titolo \u00e8 passato a suo figlio, la vedova (la madre del nuovo baronetto) rimarr\u00e0 \"lady Bloggs\" se egli (il figlio) non \u00e8 sposato. Se invece \u00e8 sposato o si sposer\u00e0 sar\u00e0 sua moglie a diventare \"lady Bloggs\" mentre sua madre sar\u00e0 conosciuta come \"[Nome], lady [cognome]\". In alternativa, alla madre ci si pu\u00f2 riferire come \"la vedova lady [cognome]\". Anche una moglie precedente viene conosciuta come \"[Nome], lady [cognome]\" per distinguerla dall'attuale moglie del baronetto. Non sarebbe corretto indirizzarla come \"lady [nome] [cognome]\" in quanto ci si indirizza in questo modo alle figlie di duchi, marchesi e conti.\nI figli di un baronetto non hanno diritto all'uso di titoli di cortesia.\nBaronette.\nNella storia vi furono solo quattro baronette:\nNel 1976 il lord Lyon, re d'arme James Monteith Grant dichiar\u00f2 che, senza esaminare le lettere patenti di ogni baronetto scozzese, non era in grado di confermare che solo questi quattro titoli potevano essere trasmessi anche in linea femminile.\nNel 2020 non vi sono baronette viventi.\nIn una busta indirizzata a una baronetta si dovrebbe scrivere \"Dame [nome] [cognome], btss\". La lettera dovrebbe cominciare con la formula \"Cara dame [nome]\". Per riferirsi a lei si deve dire \"dame [nome]\" o \"dame [nome] [cognome]\" (mai \"dame [cognome]\").\nDenominazioni territoriali.\nTutti i titoli di baronetto vengono creati con una designazione territoriale, tuttavia solo i titoli creati pi\u00f9 recentemente richiedono designazioni territoriali per evitare confusione data da omonimia. Quindi, per esempio, ci sono baronetti Moore di Colchester, Moore di Hancox, Moore di Kyleburn e Moore di Moore Lodge.\nForme di successione particolari.\nI titoli di baronetto di solito vengono ereditato dagli eredi maschi del corpo del beneficiario e raramente possono essere ereditati da donne o parenti collaterali. Queste eventualit\u00e0 devono essere indicate nelle lettere patenti di creazione:\nDistintivi araldici.\nI baronetti d'Inghilterra, Irlanda, Gran Bretagna o Regno Unito (vale a dire tutte tranne quelli della Nuova Scozia) possono utilizzare la mano rossa dell'Ulster (nella versione sinistra) come distintivo araldico, essendo lo stemma degli antichi re dell'Ulster. Il re Giacomo I d'Inghilterra istitu\u00ec l'ordine ereditario dei baronetti in Inghilterra il 22 maggio 1611, utilizzando le parole di \"Collins Peerage\" (1741): \"per la tutela e la protezione di tutto il Regno d'Irlanda, ma pi\u00f9 in particolare per la difesa e la sicurezza della provincia dell'Ulster, e quindi per la loro distinzione quelli di questo ordine e i loro discendenti possono portare il distintivo (mano rossa dell'Ulster) nel cantone dei loro stemmi o in una scudo pi\u00f9 piccolo alla loro elezione\". Dal 1929 tali baronetti possono anche utilizzare la mano rossa dell'Ulster come distintivo, attaccato a un nastro.\nStemma della Nuova Scozia.\nI baronetti della Nuova Scozia, a differenza degli altri, non utilizzano la mano rossa dell'Ulster ma lo stemma della Nuova Scozia. Da prima del 1929 tali baronetti usano esibire questo distintivo da solo sospeso dal nastro dell'ordine sotto lo stemma.\nNumero di baronettati.\nLa prima pubblicazione in cui sono elencati tutti i baronettati mai create fu l\"'Index of Baronetcy Creations\" fu pubblicata nel 1967 da C.J. Parry. In quest'opera e nelle edizioni successive sono indicati in ordine alfabetico anche le ultime cinque creazioni (Dodds di West Chillington, Redmayne di Rushcliffe , Pearson di Gressingham, Finlay di Epping e Thatcher di Scotney). Il numero totale di baronetti creati dal 1611 al 1964 era di 3482. Incluse anche i cinque titoli creati da Oliver Cromwell, molti dei quali vennero ricreati da Carlo II. Venticinque baronetti furono creati tra il 1688 e il 1784 da Giacomo II in esilio dopo la sua detronizzazione, da suo figlio Giacomo Francesco Edoardo Stuart (\"Il vecchio pretendente\") e suo da nipote Carlo Edoardo Stuart (\"Bonny Prince Charlie\"). Questi \"baronettati giacobiti\" non furono mai accettate dalla Corona inglese, sono tutti estinti e dovrebbero essere correttamente escluse dal computo totale, facendo scendere il numero effettivo di creazioni a 3457. Un attento esame della pubblicazione di Parry mostra che erroneamente non ne ha inclusi uno o due; quindi potrebbero essercene degli altri dei quali si \u00e8 persa memoria.\nA partire dal 2000, includendo i baronettati in cui la successione era inattiva o non provata, c'erano un totale di 1314 titoli divisi in cinque classi di creazione incluse nell'Official Roll of the Baronetage - 146 d'Inghilterra, 63 d'Irlanda, 119 di Scozia, 133 di Gran Bretagna e 853 del Regno Unito.\nIl numero totale di baronettati oggi \u00e8 di circa 1204, sebbene solo circa 1020 siano presenti sull'Official Roll of the Baronetage. Non \u00e8 noto se altri titoli siano esistenti e pu\u00f2 darsi che nessuno possa dimostrare di essere l'erede vero e proprio. Oltre 200 titoli di baronetto sono detenuti da pari; altri, come la linea Knox, sono stati indeboliti da controversie interne sulla famiglia.\nDeclino del baronettato dal 1965.\nAl 1\u00ba gennaio 1965 esistevano 1490 baronettati. Da allora al 2017 il numero si \u00e8 ridotto di 286 unit\u00e0 a causa dell'estinzione o della quiescenza di alcuni titoli: un calo lordo del 19,2%. I titoli erano circa 1236 nel 2015 e 1204 nel 2017.\nDal 1965 fu creato un solo titolo di baronetto. Esso fu assegnato il 7 dicembre 1990 a Sir Denis Thatcher, marito dell'ex Primo ministro Margaret Thatcher (in seguito baronessa Thatcher). Il loro figlio maggiore, Sir Mark Thatcher, alla morte di suo padre nel 2003 gli succedette nel titolo.\nSempre dal 1965 furono rianimati sette titoli di baronetto fino a quel momento quiescenti: Innes di Coxton (1686), Nicolson di quell'Ilk e di Lasswade (1629), Hope di Kirkliston (1698), St John (in seguito St John-Mildmay) di Farley (1772), Maxwell-Macdonald di Pollok (1682), Inglis di Cramond, Edimburgo (1687) e Von Friesendorff di Hirdech, Svezia (1661).\nPrimi baronetti.\nInghilterra.\nIl primo baronetto d'Inghilterra \u00e8 il titolo non ufficiale concesso all'attuale detentore del pi\u00f9 antico baronettato esistente nel regno. Il primo baronetto \u00e8 considerato il membro pi\u00f9 anziano di questo corpo e si colloca al di sopra di altri baronetti (a meno che non detengano un titolo di pari) nell'ordine di precedenza del Regno Unito. Sir Nicholas Bacon, XIV baronetto, \u00e8 l'attuale primo baronetto; il titolo fu concesso alla sua famiglia da re Giacomo I nel 1611.\nScozia.\nGli iniziali primi baronetti di Nuova Scozia e Scozia furono i baronetti Gordon di Gordonstoun e Letterfourie fino all'estinzione del titolo nel 1908. I successivi primi baronetti furono gli Innes di quell'Ilk (creati il 28 maggio 1625) l'attuale primo baronetto \u00e8 Charles Innes-Ker, XI duca di Roxburghe.\nIrlanda.\nIl primo baronetto d'Irlanda fu Sir Dominic Sarsfield che venne creato nel 1619. Il titolo fu detenuto dai suoi successori fino al 1601, quando il titolo pass\u00f2 a Dominick Sarsfield, IV visconte Sarsfield. Dopo che quest'ultimo fu privato dei suoi titoli ed esiliato per la sua partecipazione alla guerra guglielmita contro la Corona, il titolo di primo baronetto pass\u00f2 Sir Francis Annesley, dei baronetti di Annesley. Attualmente il titolo di primo baronetto spetta a Francis William Dighton Annesley, XVI visconte Valentia."}
{"id": "1324576", "revid": "80339", "url": "https://it.wikipedia.org/wiki?curid=1324576", "title": "Nikolai Nikolaevi\u010d Yudeni\u010d", "text": ""}
{"id": "1324577", "revid": "1451528", "url": "https://it.wikipedia.org/wiki?curid=1324577", "title": "Jackson Pollock", "text": "Biografia.\nInfanzia e giovinezza.\nPollock nacque nel 1912 a Cody, Wyoming, da LeRoy Pollock e Stella May McClure, ed era il pi\u00f9 giovane di cinque fratelli. Suo padre faceva l'agricoltore e in seguito divent\u00f2 un agrimensore alle dipendenze dello Stato. Jackson trascorse la sua giovent\u00f9 tra l'Arizona e la California e studi\u00f2 alla High School di Reverside e poi alla Manual Arts High School di Los Angeles, dalle quali venne espulso per indisciplina.\nEbbe modo di entrare a contatto con i nativi americani mentre accompagnava il padre a effettuare i rilevamenti. Nel 1929, raggiungendo il fratello Charles, si trasfer\u00ec a New York, dove entrambi diventarono allievi del pittore Thomas Hart Benton alla Art Students League. La predilezione di Benton per i soggetti ispirati alla campagna americana non fece una grande presa su Pollock, ma il suo ritmico uso del colore e il suo fiero senso di indipendenza ebbero invece su di lui un'influenza duratura.\nIl periodo trascorso a Springs e la sua singolare tecnica di pittura.\nNell'ottobre del 1945 Pollock spos\u00f2 una nota pittrice statunitense, Lee Krasner, e il mese successivo si trasferirono in quello che \u00e8 ora conosciuto come il Pollock-Krasner House di Springs, Long Island. Peggy Guggenheim prest\u00f2 loro la somma necessaria per pagare l'anticipo di una casa in legno con annesso un fienile, che Pollock trasform\u00f2 in un laboratorio. Fu l\u00ec che perfezion\u00f2 la sua celebre tecnica di pittura spontanea con cui faceva colare il colore direttamente sulla tela.\nPollock era stato introdotto all'uso del colore puro nel 1936, durante un seminario sperimentale tenuto a New York dall'artista messicano specializzato in murales David Alfaro Siqueiros. Aveva quindi usato la tecnica di versare il colore sulla tela, una tra le diverse tecniche impiegate in quel periodo, per realizzare all'inizio degli anni quaranta quadri come \"Male and Female\" e \"Composition with Pouring I\". Dopo essersi trasferito a Springs inizi\u00f2 a dipingere stendendo le tele sul pavimento del suo studio e sviluppando quella che venne in seguito definita la tecnica del \"dripping\" (in italiano \"sgocciolatura\"). Per applicare il colore si serviva di pennelli induriti, bastoncini o anche siringhe da cucina. La tecnica inventata da Pollock di versare e far colare il colore \u00e8 considerata come una delle basi del movimento dell'action painting.\nOperando in questo modo si distacc\u00f2 completamente dall'arte figurativa e and\u00f2 contro la tradizione di usare pennello e cavalletto, decidendo inoltre di non servirsi per il gesto artistico della sola mano; per dipingere usava tutto il suo corpo. Nel 1956 la rivista \"TIME\" soprannomin\u00f2 Pollock \"Jack the Dripper\" per il suo singolare stile di pittura.\nNegli anni quaranta Pollock aveva assistito a delle dimostrazioni di \"sand painting\" (\"pittura con la sabbia\") da parte di nativi americani. Anche i muralisti messicani e la pittura automatica dei surrealisti ebbero una certa influenza sulla sua arte. Pollock negava l'esistenza del \"caso\"; generalmente aveva un'idea precisa dell'aspetto che una particolare opera avrebbe dovuto avere e per ottenerlo si serviva del suo corpo, su cui aveva il controllo, unito al viscoso scorrere del colore, alla forza di gravit\u00e0 e al modo in cui la tela assorbiva il colore. Si trattava dell'unione del controllabile e dell'incontrollabile. Si muoveva energicamente attorno alle tele spruzzando, spatolando, facendo colare e sgocciolare quasi in una danza e non si fermava finch\u00e9 non vedeva ci\u00f2 che voleva in origine vedere.\nGli studi di Taylor, Micolich e Jonas hanno analizzato la natura della tecnica di Pollock, scoprendo che alcune opere presentano le stesse caratteristiche dei frattali e che assomigliano sempre pi\u00f9 a frattali con il passare del tempo e con il progredire della sua carriera. Si spingono a ipotizzare che in qualche modo Pollock potesse essere consapevole delle caratteristiche del moto caotico e stesse tentando di ricreare quanto percepiva come una perfetta rappresentazione del caos matematico pi\u00f9 di dieci anni prima che la stessa Teoria del caos fosse formulata.\nNel 1950 Hans Namuth, un giovane fotografo, si propose di realizzare un servizio che ritraeva Pollock mentre era all'opera. Il pittore gli promise che avrebbe iniziato un nuovo dipinto appositamente per il servizio, ma quando Namuth arriv\u00f2 al laboratorio Pollock gli and\u00f2 incontro scusandosi e dicendogli che il quadro era gi\u00e0 finito. Questa la descrizione di Namuth del momento in cui entr\u00f2 nel laboratorio:\nGli anni cinquanta e il periodo successivo.\nI quadri pi\u00f9 famosi di Pollock sono quelli realizzati nel periodo del \"dripping\" tra il 1947 e il 1950. Divent\u00f2 molto noto in seguito alla pubblicazione di un servizio di quattro pagine della rivista \"Life\" dell'8 agosto 1949 che si chiedeva: \u00ab\u00c8 il pi\u00f9 grande pittore vivente degli Stati Uniti?\u00bb. Giunto al vertice della fama Pollock decise improvvisamente di abbandonare lo stile che l'aveva reso famoso.\nI suoi lavori successivi al 1951 si presentano con un colore pi\u00f9 scuro, spesso usa soltanto il nero, e iniziano a reintrodurre elementi di tipo figurativo. Pollock divent\u00f2 molto apprezzato sul mercato dell'arte e i collezionisti chiedevano con insistenza delle nuove opere.\nLa morte.\nAll'et\u00e0 di 44 anni, dopo aver lottato con l'alcool per tutta la vita, la carriera di Pollock fu improvvisamente interrotta l'11 agosto 1956, quando mor\u00ec in un incidente stradale, causato dal suo stato di ebbrezza, avvenuto a meno di due chilometri di distanza dalla sua casa di Springs. Con lui viaggiavano due donne: la sua amante, Ruth Kligman, ristabilitasi dopo essere rimasta seriamente ferita nell'incidente e un'amica di lei, Edith Metzger, morta invece come Pollock nell'incidente. Il riconoscimento della salma di Pollock venne effettuato, su incarico della Polizia, dall'amico artista Conrad Marca-Relli, suo vicino di casa a East Hampton.\nDopo la sua morte, la moglie Lee Krasner amministr\u00f2 il suo lascito artistico, facendo in modo che la sua fama e la sua reputazione rimanessero intatte, a dispetto del rapido succedersi delle mode e dei movimenti nel mondo dell'arte contemporanea. Sono entrambi sepolti al Green River Cemetery di Springs.\nAttivit\u00e0.\nTecniche.\nLa tecnica di pittura di Pollock \u00e8 il \"drip painting\", uno stile che si diffuse tra gli anni quaranta e sessanta del Novecento, \u00e8 un modo di dipingere in cui il colore viene fatto sgocciolare (\"to drip\", in inglese) spontaneamente, lanciato o macchiato sulle tele. L'opera che ne risulta enfatizza l'atto fisico della pittura stessa. Pollock compie l'opera con procedimenti automatici, gesti incondizionati e spontanei, come i surrealisti. I suoi lavori non nascono come \u201carte studiata\u201d ma si affidano in parte anche al caso, dipingendo in modo impulsivo e istintivo. Utilizzava degli smalti industriali molto economici la cui marca \u201cDuco\u201d divenne poi anche famosa e molto usata.\nIl rapporto con l'arte dei nativi americani.\nNell'opera di Jackson Pollock \u00e8 molto evidente l'influenza dell'arte dei nativi americani. Pollock e gli artisti nativi operano con modalit\u00e0 molto simili; Pollock trae le proprie immagini direttamente dall'inconscio, cos\u00ec come i nativi le traggono dal \"mondo degli spiriti\"; si serve di un'estetica primitivista, diventa \"parte\" del dipinto, similmente ai pittori con la sabbia nativi e mostra di tendere verso temi pittorici universali. Essenzialmente, paragonare l'arte di Pollock con quella dei nativi significa esplorare lo stesso modello di linguaggio visuale e senza tempo.\nPollock inizi\u00f2 a essere influenzato dalla cultura nativa sin dalla giovinezza trascorsa in Arizona, dove entr\u00f2 in contatto con la loro tradizione culturale orale, le loro cerimonie e i loro miti. Tutto questo lo spinse, nel 1941, a visitare la mostra \"Indian Art and the United States\" al Museo di Arte moderna. Qui vide la loro tecnica della \"pittura con la sabbia\" e torn\u00f2 varie volte per assistere alle dimostrazioni pratiche che l\u00ec si tenevano. Questa forma d'arte, praticata da stregoni in uno stato di estrema concentrazione o simile a quello di trance, ebbe una grande influenza su Pollock che, grazie a essa, svilupp\u00f2 la propria celebre tecnica chiamata \"pouring\"; gli stregoni infatti erano usi versare sabbie colorate su una superficie piatta che potevano avvicinare da ogni lato.\nQuesto modo di procedere era anche paragonabile al \"surrealismo automatico\", una tecnica con cui i dipinti vengono creati \"automaticamente\". Un esempio di questa tecnica \u00e8 rappresentato da \"Meditation on an Oak Leaf\", un'opera di Andr\u00e9 Masson che Pollock ammirava moltissimo.\nPollock conosceva bene anche altre discipline molto \"alla moda\", come la psicanalisi e il primitivismo che rappresent\u00f2 un altro punto di contatto con l'arte nativo-americana. Durante il periodo in cui era in cura da uno psicanalista junghiano come terapia contro l'alcolismo cre\u00f2 molti \"disegni psicanalitici\". Utilizzava poi questi disegni per discutere con i medici del proprio stato mentale. Si potrebbe dire che anche l'origine dei disegni - l'inconscio/subconscio - fosse in effetti simile a quella degli artisti nativi, che operavano in uno stato di allucinazione causato dall'uso di droghe come il cactus di San Pedro che favoriva il loro viaggio nel \"mondo degli spiriti\". Si tratta di uno stato mentale in cui le vivide allucinazioni si combinano tra loro per comporre immagini di tipo sia astratto sia figurativo. Le rappresentazioni che ne derivano del mondo degli spiriti presentano un'estetica simile a quella dei disegni psicanalitici di Pollock perch\u00e9 entrambi combinano appunto elementi astratti e geometrici che si originano dai recessi pi\u00f9 profondi della mente.\nL'opinione dei critici.\nIl lavoro di Pollock \u00e8 sempre stato al centro delle attenzioni della critica e ha suscitato importanti discussioni.\nPollock, per un breve periodo degli anni cinquanta, ha avuto anche il tempo di occuparsi di arte postale, come accenna il critico Eraldo Di Vita nei suoi scritti.\nHarold Rosenberg ha detto del modo in cui Pollock ha cambiato il modo di dipingere:\nClement Greenberg apprezz\u00f2 l'opera di Pollock sul piano formale, in quanto si adattava bene alla sua visione della storia dell'arte interpretata come una progressiva purificazione delle forme unita all'eliminazione del contenuto storico. Vide quindi il lavoro di Pollock come la migliore forma di pittura della sua epoca e il punto pi\u00f9 alto della tradizione artistica occidentale che era giunta a lui passando per Monet, C\u00e9zanne e il cubismo.\nEsposizioni delle opere di Pollock dopo la morte dell'artista furono patrocinate dal \"Congress for Cultural Freedom\", un'organizzazione che promuoveva la cultura e i valori statunitensi appoggiata dalla CIA. Alcuni studiosi di sinistra, tra cui Eva Cockcroft, hanno sostenuto che il governo e la classe dominante hanno adottato Pollock e l'espressionismo astratto con il preciso intento di porre gli Stati Uniti in prima fila nel mondo globale dell'arte e sminuire in questo modo il movimento del realismo socialista. Secondo le parole della Cockcroft, Pollock divent\u00f2 una delle \"armi per combattere la guerra fredda\".\nL'opera \"Connoisseur\" del pittore Norman Rockwell sembra un commento allo stile di Pollock. Il dipinto rappresenta un uomo elegantemente vestito in piedi di fronte a uno dei quadri di Pollock composti da spruzzi di colore. Il contrasto tra l'uomo e la pittura di Pollock, insieme alla costruzione della scena, sembra enfatizzare la differenza tra il relativamente incomprensibile stile di Pollock e una figura tradizionale e gli stili artistici figurativi, cos\u00ec come simboleggia gli incredibili mutamenti nel senso estetico introdotti dai moderni movimenti artistici.\nIl movimento femminista ha criticato il maschilismo che sembra caratterizzare l'espressionismo astratto, vedendo nell'opera di Pollock la realizzazione delle fantasie fallocentriche del maschio su delle tele simbolicamente poste in posizione supina.\nAltri, come l'artista, critico e autore satirico Craig Brown, si sono dichiarati stupefatti che \u00abdei poster decorativi fatti senza un minimo di cervello abbiano potuto conquistare un posto nella storia dell'arte al fianco di Giotto, Tiziano e Vel\u00e1zquez\u00bb.\nIl Reynolds News in un titolo del 1959 ha scritto: \u00abQuesta non \u00e8 arte, \u00e8 uno scherzo di cattivo gusto.\u00bb\nL'eredit\u00e0 di Jackson Pollock.\nAttualmente la Pollock-Krasner House \u00e8 di propriet\u00e0 della Stony Brook Foundation, una filiale no-profit della Stony Brook University. Da maggio a ottobre la casa e lo studio sono aperti alle visite del pubblico.\nNel 2000 \u00e8 stato girato un film biografico sulla vita dell'artista intitolato \"Pollock\". La realizzazione del film \u00e8 stata ideata da Ed Harris, che ha interpretato il ruolo di Pollock e ha diretto la pellicola. Grazie alla sua interpretazione di Lee Krasner, Marcia Gay Harden ha vinto il premio Oscar alla miglior attrice non protagonista. Anche Ed Harris ha ricevuto nell'occasione una nomination all'Oscar al miglior attore. Nella pellicola \u00e8 anche presente l'attrice, premio Oscar, Jennifer Connelly, nel ruolo dell'amante di Pollock, Ruth Kligman.\nNel novembre 2006, l'opera di Pollock \"No. 5, 1948\", \u00e8 stata venduta per 140 000 000 dollari, diventando cos\u00ec il dipinto pi\u00f9 caro mai venduto. Tale primato \u00e8 stato comunque superato nel 2012 dalla vendita di una versione del quadro \"I giocatori di carte\" di Paul C\u00e9zanne per 250 milioni di dollari alla famiglia reale Al Thani del Qatar.\n\u00c8 in corso un dibattito per stabilire se ventiquattro tra dipinti e disegni ritrovati nel 2003 in un armadio a Wainscott, New York, siano effettivamente opera di Pollock. Alcuni fisici si sono chiesti se l'analisi dei frattali sia utilizzabile per autenticare le opere. L'analisi dei colori usati evidenzia che alcuni di essi non erano ancora stati brevettati all'epoca della morte di Pollock, anche se potrebbe esserseli procurati ugualmente da qualche commerciante. La discussione non ha ancora prodotto risultati.\nNel 2006, \u00e8 stato realizzato un documentario intitolato \"Who the Fuck Is Jackson Pollock?\" in cui si parla del caso di una camionista, di nome Teri Horton, che ha acquistato per cinque dollari, a un mercatino delle pulci, quello che potrebbe essere in realt\u00e0 un dipinto di Pollock del valore di svariati milioni."}
{"id": "1324580", "revid": "1783371", "url": "https://it.wikipedia.org/wiki?curid=1324580", "title": "Saints Row", "text": "Saints Row \u00e8 un videogioco d'azione open world, sviluppato da Volition, pubblicato da THQ e uscito in esclusiva per Xbox 360, che tratta le vicende di una banda di malavitosi di nome Third Street Saints che vivono in una grande citt\u00e0 americana fittizia, Stilwater. Nel 2018 \u00e8 stata resa disponibile la versione per Xbox One.\nTrama.\nLa storia narra di un ragazzo che viene salvato da una sparatoria da Julius Little, capo della gang dei Third Street Saints. Vedendo del \"buono\" nel ragazzo, Julius decide di dargli la possibilit\u00e0 di entrare nella banda e quindi, dopo aver passato il rito di canonizzazione, lo presenta ai suoi colleghi: Johnny Gat, asiatico dal grilletto facile con la filosofia del \"Prima ti uccido e poi parliamo\"; Dex, l'esatto contrario di Johnny, persona intelligente che pensa prima di agire ed ha sempre un piano a portata di mano; Troy, il braccio destro di Julius e Lin, una ragazza asiatica che sapr\u00e0 farsi rispettare nel gruppo.\nSequel.\nIl 14 ottobre 2008 \u00e8 stato pubblicato \"Saints Row 2\".\nIl 18 novembre 2011 \u00e8 uscito il terzo capitolo della saga: \"\", seguito il 23 agosto 2013 da \"Saints Row IV\"."}
{"id": "1324582", "revid": "3115", "url": "https://it.wikipedia.org/wiki?curid=1324582", "title": "Zeffirino Ballardini", "text": "Biografia.\nFiglio di Lorenzo e di Menici Anna, e nipote del colonnello Raffaele Menici, dopo gli studi di ragioniere, era impiegato di banca dopo esser stato esentato dal servizio militare per problemi cardiaci. Entr\u00f2 a far parte della 54\u00aa Brigata Garibaldi comandata dallo zio operante nell'alta Valcamonica quale gregario nell'autunno del 1943.\nNel rastrellamento delle SS del 13 ottobre 1944 fu perquisita la sua abitazione e fu trovato in possesso di documenti comprovanti la sua attivit\u00e0. Venne arrestato e, con i familiari, incarcerato ad Edolo, processato e condannato a morte. La sera del 10 novembre venne fucilato e seppellito presso le scuole medie della frazione M\u00f9.\nIl padre venuto a conoscenza della morte del figlio mor\u00ec per arresto cardiaco.\nSolo dopo qualche mese il corpo fu riesumato e venne seppellito in cimitero."}
{"id": "1324586", "revid": "110157", "url": "https://it.wikipedia.org/wiki?curid=1324586", "title": "Nokia N95", "text": "L'N95 \u00e8 uno smartphone del 2007 prodotto dalla Nokia, fa parte della categoria di dispositivi denominata Nseries dal produttore.\nCaratteristiche principali.\nIn generale.\nQuesto leggero smartphone si caratterizza per l'elevata compattezza e per le sue funzioni spiccatamente orientate al multimediale: lettore mp3, fotocamera digitale da 5 Megapixel, videocamera digitale con registrazione in qualit\u00e0 DVD-Video, mini-PC per lavoro in ufficio, agenda, registratore vocale, console giochi, sensori di movimento a tre assi, GPS e telefonia VoIP.\nIl display.\nIl display dell'N95 \u00e8 un TFT da 2.6\u201d e 320x240 pixel a 16 milioni di colori.\nConnettivit\u00e0.\nQuesto smartphone \u00e8 dotato di connessioni Bluetooth 2.0 con EDR, infrarossi (IrDA), WI-FI b/g fino a 54 Mbit/s, UMTS/HSDPA, USB, UPnP e dei profili Bluetooth: A2DP (per la distribuzione di audio), AVRCP (per il controllo a distanza di: chiamate, volume e riproduzione di audio e video), HIDP (per il collegamento di periferiche come tastiere senza fili), FTP (per il trasferimento di file in Internet), SP (per la sincronizzazione a distanza).\nMemoria e Sistema Operativo.\nLa memoria interna di 260 MB, di cui 125 circa occupati dal sistema operativo, si pu\u00f2 espandere fino a 16 GB tramite schede di memoria MicroSD HC (TransFlash). Il sistema operativo integrato \u00e8 Symbian 9.2 release 3 serie 60. La navigazione in Internet \u00e8 garantita dal browser basato su KHTML ma \u00e8 possibile installare browser alternativi, che garantiscono pi\u00f9 velocit\u00e0 di quello integrato.\nFunzionalit\u00e0 avanzate.\nIl browser integrato con l'accoppiata panoramica pagina-mini mappa sa offre un'esperienza buona tenuto conto che si tratta di un cellulare. Comodo anche il blocco popup, la gestione dei preferiti e dei feed RSS. L'uscita video presente permette la trasmissione audio/video ad un televisore compatibile tramite connettore RCA.Tra i servizi di navigazioni compatibili con questo terminale si contano Nokia Maps (integrato), Smart2go, Route 66, TomTom (non pi\u00f9 supportato dal produttore), Sygic oppure Garmin Mobile XT."}
{"id": "1324589", "revid": "12067", "url": "https://it.wikipedia.org/wiki?curid=1324589", "title": "Grande Slam del tennis", "text": ""}
{"id": "1324594", "revid": "767487", "url": "https://it.wikipedia.org/wiki?curid=1324594", "title": "Il Grande Nord", "text": "Il Grande Nord \u00e8 un film documentario del 2004, diretto dal regista Nicolas Vanier, che porta all'attenzione del pubblico il rapporto uomo-natura attraverso i paesaggi della regione dello Yukon in Canada, ai confini con l'Alaska. La produzione \u00e8 stata sponsorizzata da Gaz de France e WWF Francia. Usc\u00ec nei cinema francesi il 15 dicembre 2004 e italiani il 21 aprile 2006.\nTrama.\nNorman vive con la sua compagna Nebaska (indiana Nahanni) nelle foreste dello Yukon. La sua attivit\u00e0 di cacciatore \u00e8 alla base del suo intenso rapporto con la natura. Si procura da solo la maggior parte delle cose di cui ha bisogno, costruisce da s\u00e9 la propria casa, la propria slitta, la propria canoa ed esplora il territorio che gli \u00e8 attorno per capire dove e cosa cacciare.\nOgni tanto si reca a Dawson City per vendere le pelli degli animali e comprare gli strumenti che gli occorrono. Ne approfitta per salutare i vecchi amici e bere qualcosa insieme con loro. Non ama per\u00f2 vivere in citt\u00e0 e vorrebbe continuare a fare il cacciatore, se si riuscisse a preservare l'ambiente naturale dagli interessi speculativi delle Compagnie del legno.\nNorman ha imparato a capire gli equilibri della natura e a rispettarli. \u00c8 convinto che si possa vivere in armonia con la natura e considera la caccia un mezzo attraverso il quale l'uomo contribuisce all'equilibrio dell'ecosistema, senza distruggerlo.\nColonna sonora.\nLa colonna sonora \u00e8 di Krishna Levy, un compositore originario di New Dehli in India e residente a Parigi. Il regista Nicolas Vanier ha voluto che alcune scene del film fossero accompagnate dalla canzone \"By The Rivers Dark\" di Leonard Cohen perch\u00e9 trova in questa canzone un forte significato personale."}
{"id": "1324600", "revid": "1979289", "url": "https://it.wikipedia.org/wiki?curid=1324600", "title": "Sandro Botticelli", "text": "In un'et\u00e0 dell'oro per il mondo dell'arte, il pittore ebbe una formazione di scuola fiorentina sotto Filippo Lippi e con il patronato della famiglia Medici, riuscendo a sviluppare uno stile elegante che proponeva un nuovo modello di bellezza ideale e che incarnava i gusti e la raffinatezza della societ\u00e0 dell'epoca. La sua arte sub\u00ec anche l'influenza di Andrea del Verrocchio e dei fratelli Antonio e Piero del Pollaiolo.\nEccellente ritrattista, Botticelli fu un autore poliedrico e il suo \"corpus\" spazia dai soggetti di carattere mitologico-allegorico ai soggetti di carattere religioso. \nLa sua fama oggi \u00e8 legata soprattutto alle opere mitologiche, delle quali sono emblema due dipinti in particolare: questi sono due grandi tele custodite entrambe agli Uffizi di Firenze e sono la \"Nascita di Venere\" e la \"Primavera\", che sono oggi tra i dipinti pi\u00f9 famosi al mondo, tanto da essere considerate due icone del Rinascimento italiano e dell'arte occidentale, grazie anche ai profondi significati filosofici e letterari riscontrabili in esse. Mentre per quanto riguarda l'altro capisaldo dell'arte botticelliana, la produzione sacra, degna di nota \u00e8 la cospicua produzione di \"Madonne col Bambino\", realizzate preferibilmente in tondo e per le quali lui e la sua bottega divennero celebri; ma l'apice di questo genere \u00e8 certamente rappresentato dai grandi affreschi realizzati per la Cappella Sistina a Roma.\nTuttavia, nell'ultima parte della sua vita, l'arte e lo spirito di Botticelli subirono una crisi che culmin\u00f2 in un esasperato misticismo, anche per via dell'influenza del Savonarola. Cos\u00ec, oltre all'unico vero erede Filippino Lippi, suo allievo e collaboratore, dopo la morte di Botticelli la sua reputazione fu eclissata profondamente ed i suoi dipinti rimasero quasi dimenticati nelle chiese e nei palazzi per i quali erano stati creati, cos\u00ec come i suoi affreschi nella Sistina che furono messi in ombra da quelli straordinari di Michelangelo. Il lungo abbandono ebbe fine a partire dal XIX secolo, venendo riscoperto dalla storiografia artistica anche grazie e soprattutto all'influenza che ebbe sui Preraffaelliti.\nMaestro del sacro e del profano, \u00e8 stato descritto come un \"outsider\" nella corrente principale della pittura italiana, avendo egli un interesse limitato per molti degli aspetti associati alla pittura del Quattrocento, come l'ispirazione diretta all'arte classica e la rappresentazione realistica di anatomia umana, prospettiva e paesaggio. Infatti, la sua formazione gli ha permesso di rappresentare questi aspetti della pittura, senza per\u00f2 lasciarsi omologare dallo scenario contemporaneo.\nBiografia.\nOrigini e famiglia.\nSandro Botticelli nacque a Firenze nel 1445 in via Nuova (oggi Via del Porcellana), ultimo di quattro figli maschi, e crebbe in una famiglia modesta ma non povera, mantenuta dal padre, Mariano di Vanni Filipepi, che faceva il conciatore di pelli ed aveva una sua bottega nel vicino quartiere di Santo Spirito. Numerosi erano infatti nella zona di Santa Maria Novella (dove si trova via del Porcellana) i residenti dediti a tale attivit\u00e0, facilitata dalla prossimit\u00e0 delle acque dell'Arno e del Mugnone.\nI primi documenti sull'artista sono costituiti dalle dichiarazioni catastali (dette \"portate al Catasto\"), vere e proprie denunce dei redditi in cui i capifamiglia erano obbligati a comunicare il loro stato patrimoniale, elencando i propri beni, le rendite e le spese da essi sostenute nel corso dell'anno. In quello di Mariano Filipepi e del 1458, troviamo citati i quattro figli maschi Giovanni, Antonio, Simone e Sandro: quest'ultimo, di tredici anni, viene definito \"malsano\", con la precisazione che \"sta a leggere\", da cui alcuni studiosi hanno voluto desumere un'infanzia malaticcia che avrebbe portato a un carattere introverso, riflesso poi in alcune sue opere dal tono malinconico e assorto.\nIl fratello Antonio era orefice di professione (battiloro o 'battigello'), per cui \u00e8 molto probabile che il giovane Sandro abbia ricevuto una prima educazione presso la sua bottega da cui gli deriv\u00f2 il soprannome, mentre sarebbe da scartare l'ipotesi di un suo tirocinio avvenuto presso quella di un amico del padre, un certo \"maestro Botticello\", come riferisce il Vasari nelle \"Vite\", dal momento che non esiste alcuna prova documentaria che confermi l'esistenza di questo artigiano attivo in citt\u00e0 in quegli anni.\nIl nomignolo pare invece che fosse stato inizialmente attribuito al fratello Giovanni, che di mestiere faceva il sensale del Monte (un funzionario pubblico) e che nella portata al catasto del 1458 veniva \"vochato Botticello\", poi esteso a tutti i membri maschi della famiglia e dunque adottato anche dal pittore.\nApprendistato.\nIl suo vero e proprio apprendistato si svolse nella bottega di Filippo Lippi dal 1464 al 1467, con cui lavor\u00f2 a Prato negli ultimi affreschi delle \"Storie di santo Stefano e san Giovanni Battista\" nella cappella maggiore del Duomo assieme a numerosi altri allievi.\nRisalgono a questo periodo tutta una serie di \"Madonne\" che rivelano la diretta influenza del maestro sul giovane allievo, a volte derivate fedelmente dalla \"Lippina\" agli Uffizi (1465). La primissima opera attribuita a Botticelli \u00e8 la \"Madonna col Bambino e un angelo\" (1465 circa) dello Spedale degli Innocenti, in cui le somiglianze con la contemporanea tavola del Lippi sono davvero molto forti, al punto da lasciar pensare a una copia o a un omaggio; lo stesso discorso vale per la \"Madonna col Bambino e due angeli\" (1465 circa) oggi a Washington, se non per la sola variante dell'angelo aggiunto alle spalle del Bambino, e per la \"Madonna col Bambino e un angelo\" del Museo Fesch di Ajaccio.\nRisultarono per\u00f2 determinanti nel progressivo processo di maturazione del suo linguaggio pittorico anche le influenze ricevute da Antonio del Pollaiolo e Andrea del Verrocchio, del quale potrebbe aver frequentato la bottega dopo la partenza di Filippo Lippi per Spoleto.\nLa componente verrocchiesca, infatti, appare chiaramente in un secondo gruppo di Madonne realizzate tra il 1468 e il 1469, come la \"Madonna del Roseto \", la \"Madonna in gloria di serafini\", entrambe agli Uffizi, e la \"Madonna col Bambino e due angeli\" (1468 circa) al Museo Nazionale di Capodimonte di Napoli, in cui i personaggi sono disposti prospetticamente davanti al limite frontale del dipinto, inteso come \"finestra\", mentre l'architettura sullo sfondo definisce la volumetria dello spazio ideale entro cui \u00e8 inserita l'immagine; la composizione si sviluppa quindi per piani scalari, svolgendo una mediazione tra lo spazio teorico reso dal piano prospettico e quello reale costituito dai personaggi in primo piano.\nL'accentuato linearismo, inteso come espressione di movimento risulta altrettanto evidente, cos\u00ec come le meditazioni sulla concezione matematica della pittura, di grande attualit\u00e0 in quegli anni, con gli studi di Piero della Francesca; la stessa soluzione venne riproposta in altre opere dello stesso periodo, con la sola variante dei termini architettonici e naturalistici.\nL'avvio della carriera in proprio.\nNel 1469 Botticelli lavorava gi\u00e0 da solo, come dimostra la portata al Catasto del 1469, in cui \u00e8 segnalato come operante in casa propria. Il 9 ottobre 1469 Filippo Lippi mor\u00ec a Spoleto e nel 1470 Sandro mise bottega per conto proprio.\nDal 18 giugno al 18 agosto di quell'anno lavor\u00f2 alla sua prima commissione pubblica, di notevole prestigio e risonanza. Si tratta di una spalliera allegorica, realizzata per il Tribunale della Mercanzia di Firenze raffigurante la \"Fortezza\". Il pannello doveva inserirsi all'interno di un ciclo ordinato a Piero Pollaiolo che infatti esegu\u00ec sei delle sette \"Virt\u00f9\". Botticelli accolse lo schema presentato dal Pollaiolo nelle sue linee generali, ma impost\u00f2 l'immagine in modo del tutto diverso; al posto dell'austero scranno marmoreo usato da Piero, dipinse un trono riccamente decorato e dalle forme fantastiche che costituiscono un preciso richiamo alle qualit\u00e0 morali inerenti all'esercizio della magistratura, in pratica un'allusione simbolica al \"tesoro\" che accompagnava il possesso di questa virt\u00f9. L'architettura viva e reale si unisce alla figura di donna che vi \u00e8 seduta sopra, solida, plastica, ma soprattutto di estrema bellezza; fu proprio la continua ricerca della bellezza assoluta, al di l\u00e0 del tempo e dello spazio, che port\u00f2 poi Botticelli a staccarsi progressivamente dai modelli iniziali e a elaborare uno stile sostanzialmente diverso da quello dei suoi contemporanei, che lo rese un caso praticamente unico nel panorama artistico fiorentino dell'epoca.\nBotticelli scelse di esaltare la \"grazia\", cio\u00e8 l'eleganza intellettuale e la squisita rappresentazione dei sentimenti e fu per questo che le sue opere pi\u00f9 celebri vennero caratterizzate da un marcato linearismo e da un intenso lirismo, ma soprattutto l'ideale equilibrio tra il naturalismo e l'artificiosit\u00e0 delle forme.\nPrima di produrre quegli autentici capolavori della storia dell'arte egli ebbe per\u00f2 modo di ampliare la sua esperienza con altri dipinti, che costituiscono il necessario passaggio intermedio tra le opere degli esordi e quelle della maturit\u00e0.\nLe opere dei primi anni settanta.\nNel 1472 Botticelli si iscrisse alla Compagnia di San Luca, la confraternita degli artisti a Firenze, e spinse a fare altrettanto il suo amico quindicenne Filippino Lippi, figlio del suo maestro Filippo. Filippino, oltre che caro amico, divenne presto il suo primo collaboratore.\nA questo primo periodo appartiene il \"San Sebastiano\", gi\u00e0 in Santa Maria Maggiore, opera in cui Botticelli mostra gi\u00e0 un avvicinamento alla filosofia dell'Accademia neoplatonica, a cui doveva essersi accostato fin dai tempi della \"Fortezza\". Nei circoli culturali colti vicini alla famiglia Medici, animati da Marsilio Ficino e Agnolo Poliziano, la realt\u00e0 era vista come la combinazione di due grandi principi, il divino da una parte e la materia inerte dall'altra; l'uomo cos\u00ec occupava nel mondo un posto privilegiato perch\u00e9 attraverso la ragione poteva giungere alla contemplazione del divino, ma anche recedere ai livelli pi\u00f9 bassi della sua condizione se guidato solo dalla materialit\u00e0 dei propri istinti. In questa opera dunque Botticelli, oltre come sempre ad esaltare la bellezza corporea, vuole sia distaccare la figura sospesa a mezz'aria del santo dalla mondanit\u00e0, mettendolo in risalto con quella luce ai margini che lo avvicina al cielo e alla trascendenza, sia evidenziare, come ha fatto pi\u00f9 esplicitamente Piero del Pollaiolo nell'analogo dipinto, la malinconia che emerge dall'offesa che il mondo non comprensibile di questi ideali ha attuato nei confronti di san Sebastiano.\nIl dittico con le \"Storie di Giuditta\" (1472), composto da due tavolette forse originariamente unite, pu\u00f2 rappresentare un ulteriore compendio della lezione assimilata da Botticelli dai suoi maestri; nella prima, con la \"Scoperta del cadavere di Oloferne\" infatti, \u00e8 ancora forte il richiamo allo stile del Pollaiolo, per la modellazione incisiva delle figure, l'acceso cromatismo ed il marcato espressionismo della scena. Tutta la drammaticit\u00e0 e la violenza che caratterizzano questo primo episodio scompaiono totalmente nel secondo, dall'atmosfera quasi idilliaca e pi\u00f9 consono al linguaggio \"lippesco\"; si tratta del \"Ritorno di Giuditta a Betulia\", inserito in un delicato paesaggio, nel quale le due donne si muovono con passo quasi incerto. Non si tratta comunque dell'ennesima citazione del maestro perch\u00e9 il vibrante panneggio delle vesti suggerisce un senso di irrequietezza estraneo a Filippo, cos\u00ec come la malinconica espressione sul volto di Giuditta.\nDal tradizionale desco da parto deriva il formato della tavola con l\"'Adorazione dei Magi\" eseguito tra il 1473 e il 1474, conservato alla National Gallery di Londra, \u00e8 un esempio di anamorfismo (o anamorfosi), poich\u00e9 per vederlo bisogna metterlo in posizione orizzontale. Questa \u00e8 una delle sue prime sperimentazioni volte a snaturare la prospettiva come si era venuta a configurare col Quattrocento.\nNegli anni settanta lo stile di Botticelli appare ormai pienamente delineato. Le sue opere successive si arricchiranno poi delle tematiche umanistiche e filosofiche in grandi commissioni affidategli da membri importanti della famiglia Medici, aprendo la sua stagione dei grandi capolavori.\nL'influenza neoplatonica.\nI neoplatonici offrirono la pi\u00f9 convincente rivalutazione della cultura antica data fino a quel momento, riuscendo a colmare la frattura che si era venuta a creare tra i primi sostenitori del movimento umanista e la religione cristiana, che condannava l'antichit\u00e0 in quanto pagana; essi non solo riproposero con forza le \"virt\u00f9 degli antichi come modello etico\" della vita civile, ma arrivarono a conciliare gli ideali cristiani con quelli della cultura classica, ispirandosi a Platone e alle varie correnti di misticismo tardo-pagano che attestavano la profonda religiosit\u00e0 delle comunit\u00e0 pre-cristiane.\nL'influenza di queste teorie sulle arti figurative fu profonda; i temi della bellezza e dell'amore divennero centrali nel sistema neoplatonico perch\u00e9 l'uomo, spinto dall'amore, poteva elevarsi dal regno inferiore della materia a quello superiore dello spirito. In questo modo la mitologia fu pienamente riabilitata e le venne assegnata la stessa dignit\u00e0 dei temi di soggetto sacro, e ci\u00f2 spiega anche il motivo per cui le decorazioni di carattere profano ebbero una cos\u00ec larga diffusione.\nVenere, la dea pi\u00f9 peccaminosa dell'Olimpo pagano, venne totalmente reinterpretata dai filosofi neoplatonici, e divent\u00f2 uno dei soggetti raffigurati pi\u00f9 frequentemente dagli artisti secondo una duplice tipologia: la \"Venere celeste\", simbolo dell'amore spirituale che spingeva l'uomo verso l'ascesi, e la \"Venere terrena\", simbolo dell'istintualit\u00e0 e della passione che lo ricacciavano verso il basso.\nUn altro tema rappresentato di sovente fu la lotta tra un principio superiore ed uno inferiore (ad esempio Marte ammansito da Venere o i mostri abbattuti da Ercole), secondo l'idea di una continua tensione dell'animo umano, sospeso tra virt\u00f9 e vizi; l'uomo in pratica era tendenzialmente rivolto verso il bene, ma incapace di conseguire la perfezione e spesso insidiato dal pericolo di ricadere verso l'irrazionalit\u00e0 dettata dall'istinto; da questa consapevolezza dei propri limiti deriva perci\u00f2 il dramma esistenziale dell'uomo neoplatonico, conscio di dover rincorrere per tutta la vita una condizione irraggiungibile in modo definitivo.\nBotticelli divenne amico dei filosofi neoplatonici, ne accolse pienamente le idee e riusc\u00ec a rendere visibile quella bellezza da loro teorizzata, secondo la sua personale interpretazione dal carattere malinconico e contemplativo, che spesso non coincide con quella proposta da altri artisti legati a questo stesso ambiente culturale.\nPisa.\nNel 1474 Botticelli venne chiamato a Pisa per affrescare con un ciclo il Camposanto Monumentale. Come prova della sua bravura gli venne chiesta una pala d'altare con l'\"Assunta\", ma nessuna delle due commissioni venne mai portata a termine, per ragioni sconosciute.\nAl servizio dei Medici.\nLe frequentazioni di Botticelli nella cerchia della famiglia dei Medici furono indubbiamente utili per garantirgli protezione e le numerose commissioni eseguite nell'arco di circa vent'anni. Nel 1475 dipinse il gonfalone per la giostra tenutasi in piazza Santa Croce raffigurante Simonetta Vespucci, musa dalla bellezza epica per tutta la carriera dell'artista, che fu vinto da Giuliano de' Medici. Nel 1478, dopo la congiura dei Pazzi in cui mor\u00ec lo stesso Giuliano, a Botticelli fu chiesto di effigiare come appesi i condannati in contumacia su cartelloni da attaccare sul Palazzo della Signoria, lato Porta della Dogana, come anni prima aveva fatto Andrea del Castagno nel 1440 per il complotto antimediceo degli Albizi, che aveva valso all'artista in soprannome di \"Andrea degli Impiccati\".\nChiaro \u00e8 come Sandro avesse pienamente abbracciato la causa dei Medici, che lo accolsero sotto la loro ala dandogli la possibilit\u00e0 di creare opere di grandissimo prestigio.\nParticolarmente interessante per questo periodo \u00e8 l'\"Adorazione dei Magi\" (1475), dipinta per la cappella funeraria di Gaspare Zanobi del Lama in Santa Maria Novella. Si tratta di un'opera molto importante perch\u00e9 introdusse una grande novit\u00e0 a livello formale, ossia la visione frontale della scena, con le figure sacre al centro e gli altri personaggi disposti prospetticamente ai lati; prima di questa infatti, si usava disporre i tre re e tutti gli altri membri del seguito lateralmente, a destra o a sinistra, in modo che i personaggi creassero una sorta di corteo, che ricordava l'annuale cavalcata dei Magi, una rappresentazione sacra che si teneva per le vie fiorentine.\nBotticelli inser\u00ec, anche per volere del committente, un cortigiano dei Medici, i ritratti dei membri della famiglia, per cui si riconoscono Cosimo il Vecchio ed i suoi figli Piero e Giovanni, mentre Lorenzo il Magnifico, Giuliano de' Medici e altri personaggi della corte medicea sono ritratti tra gli astanti, disposti ai lati a formare due quinte, raccordate dalle figure dei due Magi in primo piano al centro. Ma il motivo iconografico pi\u00f9 innovativo \u00e8 quello della capanna entro cui si trova la sacra famiglia, posta su un edificio diroccato, mentre sullo sfondo si intravedono le arcate di un'altra costruzione semidistrutta su cui ormai \u00e8 nata l'erba; questo tema avr\u00e0 in seguito larga diffusione e sar\u00e0 ripreso anche da Leonardo per la sua \"Adorazione dei Magi\" e si basava su un episodio della \"Legenda Aurea\", secondo cui l'imperatore Augusto, che si vantava di aver pacificato il mondo, incontr\u00f2 un giorno una Sibilla che gli predisse l'arrivo di un nuovo re, che sarebbe riuscito a superarlo e ad avere un potere ben pi\u00f9 grande del suo.\nGli edifici in rovina sullo sfondo perci\u00f2 rappresentano simbolicamente il mondo antico ed il paganesimo, mentre la cristianit\u00e0 raffigurata nella scena della Nativit\u00e0 si trova in primo piano perch\u00e9 essa costituisce il presente ed il futuro del mondo; il dipinto costituisce oltretutto un'eccezionale giustificazione, sia in termini filosofici che religiosi, del principato mediceo a Firenze, con una rappresentazione dinastica dei principali esponenti della famiglia nelle vesti dei Magi e degli altri astanti.\nRiconducibili a questo periodo sono anche altre opere che, oltre a confermare i rapporti tra Botticelli e la cerchia neoplatonica, rivelano precise influenze fiamminghe sul pittore nel genere del ritratto. Nel primo, il \"Ritratto d'uomo con medaglia di Cosimo il Vecchio\" (1474-1475), il personaggio \u00e8 raffigurato nella posa di tre quarti ed \u00e8 vestito con il tipico abito della borghesia fiorentina dell'epoca; dopo varie ipotesi, oggi si ritiene che si tratti quasi certamente del fratello orafo di Botticelli, Antonio Filipepi, citato per l'appunto in alcuni documenti dell'archivio mediceo per la doratura di alcune medaglie (quella apposta in stucco sul dipinto venne coniata tra il 1465 e il 1469). L'unico esempio noto fino ad allora di questa tipologia di ritratto era quello eseguito dal pittore fiammingo Hans Memling intorno al 1470, con cui si riscontrano notevoli somiglianze.\nCome era gi\u00e0 successo in altri casi per\u00f2, il richiamo ai modelli fiamminghi costitu\u00ec il semplice punto di partenza per l'artista che tese in seguito ad astrarre sempre pi\u00f9 le figure dal loro contesto.\nNel \"Ritratto di Giuliano de' Medici\" (1478), si notano ancora certe influenze fiamminghe, come la porta semiaperta sullo sfondo e la posa del soggetto, un richiamo al cromatismo e all'energico linearismo del Pollaiolo, ma la novit\u00e0 \u00e8 rappresentata dalla tortora in primo piano che suggerisce una maggiore introspezione psicologica.\nIl percorso stilistico di Botticelli in questo genere pittorico appare concluso nei ritratti successivi come dimostra il \"Ritratto di giovane\", realizzato dopo il 1478 e dominato dal linearismo formale che non esita a sacrificare la storica conquista del primo Rinascimento fiorentino: lo sfondo \u00e8 totalmente assente e l'immagine completamente trasfigurata da ogni contesto perch\u00e9 la terza dimensione non \u00e8 pi\u00f9 considerata indispensabile per conferire realismo alla scena.\nNella dichiarazione al Catasto del 1480 vengono citati un cospicuo numero di allievi e aiuti, dimostrando come la sua bottega fosse ormai ben avviata. A quell'anno risale il \"Sant'Agostino nello studio\" della chiesa di Ognissanti, commissionato dall'importante famiglia fiorentina dei Vespucci e caratterizzato da una forza espressiva che ricorda le migliori opere di Andrea del Castagno. In un libro aperto posto dietro la figura del santo si possono leggere alcune frasi su un frate che oggi vengono per lo pi\u00f9 interpretate come uno scherzo che il pittore volle immortalare. All'anno successivo risale l'\"Annunciazione di San Martino alla Scala\".\nGli affreschi della Cappella Sistina.\nLa politica riconciliativa di Lorenzo de' Medici verso gli alleati della Congiura dei Pazzi (soprattutto Sisto IV e Ferrante d'Aragona) si realizz\u00f2 in maniera efficace anche attraverso scambi culturali, con l'invio dei pi\u00f9 grandi artisti fiorentini nelle altre corti italiane, quali ambasciatori di bellezza, armonia e del primato culturale fiorentino.\nIl 27 ottobre 1480 Botticelli, Cosimo Rosselli, Domenico Ghirlandaio, Pietro Perugino e i rispettivi collaboratori partirono per Roma per affrescare le pareti della Cappella Sistina. Il ciclo prevedeva la realizzazione di dieci scene raffiguranti le \"Storie della vita di Cristo e di Mos\u00e8\" ed i pittori si attennero a comuni convenzioni rappresentative in modo da far risultare il lavoro omogeneo come l'uso di una stessa scala dimensionale, struttura ritmica e rappresentazione paesaggistica; inoltre utilizzarono accanto ad un'unica gamma cromatica le rifiniture in oro in modo da far risplendere le pitture con i bagliori delle torce e delle candele. Secondo il programma iconografico voluto da Sisto IV, i vari episodi vennero disposti in modo simmetrico per consentire il confronto concettuale tra la vita di Cristo e quella di Mos\u00e8, in un continuo parallelismo tendente ad affermare la superiorit\u00e0 del Nuovo Testamento sul Vecchio e a dimostrare la continuit\u00e0 della legge divina che dalle tavole della Legge si trasfigurava nel messaggio evangelico cristiano e infine veniva tramandato da Ges\u00f9 a san Pietro e da questi ai suoi successori cio\u00e8 gli stessi pontefici.\nBotticelli si vide assegnare tre episodi e il 17 febbraio 1482 gli venne rinnovato il contratto per le pitture, ma il 20 dello stesso mese mor\u00ec suo padre, costringendolo a tornare a Firenze, da dove non ripart\u00ec.\nI tre affreschi eseguiti da Botticelli, con ricorso ad aiuti che un'opera di tale vastit\u00e0 richiedeva, sono le \"Prove di Mos\u00e8\", le \"Prove di Cristo\" e la \"Punizione di Qorah, Dathan e Abiram\", oltre ad alcune figure di papi ai lati delle finestre (tra cui \"Sisto II\") oggi molto deteriorate e ridipinte.\nIn generale negli affreschi della Sistina Botticelli risult\u00f2 pi\u00f9 debole e dispersivo, con difficolt\u00e0 nel coordinare le forme e la narrazione, generando un insieme spesso frammentario, forse a causa dello spaesamento del pittore nell'operare su dimensioni e tematiche non congeniali e in un ambiente a lui estraneo.\nIl rientro a Firenze.\nTornato a Firenze, Botticelli dovette manifestare la sua decisione di non tornare a Roma, impegnandosi in nuove commissioni per la sua citt\u00e0. Il 5 ottobre 1482 ricevette l'incarico di decorare, con alcuni dei pi\u00f9 qualificati artisti del momento, quali Domenico Ghirlandaio, Perugino e Piero del Pollaiolo, la \"Sala dei Gigli\" in Palazzo Vecchio. Alla fine il Ghirlandaio fu l'unico ad occuparsi dell'opera, e, per ragioni sconosciute, gli altri finirono col non prendervi parte.\nIn ogni caso il soggiorno romano ebbe una sicura influenza sull'evoluzione del suo stile, stimolando un rinnovato interesse per i motivi classici (derivato dalla visione diretta di sarcofagi antichi) e un pi\u00f9 consapevole utilizzo degli elementi architettonici all'antica negli sfondi.\nLa serie di Nastagio degli Onesti.\nL'anno successivo, nel 1483, Botticelli ricevette la commissione medicea per quattro pannelli da cassone con le storie di \"Nastagio degli Onesti\", tratte da una novella del \"Decameron\". Forse commissionate direttamente da Lorenzo il Magnifico, erano un regalo per il matrimonio celebrato tra Giannozzo Pucci e Lucrezia Bini nello stesso anno.\nLa trama della novella, ricca di elementi soprannaturali, consent\u00ec a Botticelli di fondere la vivacit\u00e0 narrativa della storia con un registro fantastico a lui non consueto e, nonostante in gran parte dell'esecuzione sia riscontrabile la mano di aiuti di bottega, il risultato \u00e8 un'opera tra le pi\u00f9 originali e interessanti della sua produzione artistica.\nI quattro episodi della novella sono:\nLa Villa di Spedaletto.\nNel 1483 partecip\u00f2 al pi\u00f9 ambizioso programma decorativo avviato da Lorenzo il Magnifico, la decorazione della villa di Spedaletto, presso Volterra, dove vennero radunati i migliori artisti sulla scena fiorentina dell'epoca: Pietro Perugino, Domenico Ghirlandaio, Filippino Lippi e Botticelli. Gli affreschi, che avevano un carattere squisitamente mitologico, come \u00e8 noto, andarono completamente perduti.\nLa serie mitologica.\n\"Primavera\".\nLa \"Primavera\" \u00e8 Non \u00e8 chiaro se i due grandi dipinti, il primo su tavola, il secondo su tela, facessero \"pendant\", come li vide Vasari verso il 1550 nella villa medicea di Castello.\nAlmeno per la \"Primavera\" pare assodato che fu commissionata da Lorenzo di Pierfrancesco de' Medici, cugino di secondo grado del Magnifico, che pure era stato allievo di Marsilio Ficino e che in seguito fece realizzare all'artista anche un ciclo di affreschi (perduto) nella villa. La \"Primavera\" ha un soggetto non pienamente chiarito, in cui i personaggi mitologici sottintendono varie teorie dell'Accademia neoplatonica e, probabilmente, anche alcuni riferimenti al committente e al suo matrimonio (1482).\nUna delle interpretazioni pi\u00f9 verosimili vede il gruppo di figure come una rappresentazione dell'amor carnale istintivo (del gruppo di destra), che pure innesca il cambiamento in natura (la trasformazione in Flora-Primavera) e viene poi sublimato, sotto lo sguardo di Venere ed Eros al centro, in qualcosa di pi\u00f9 perfetto (le Grazie, simbolo dell'Amore perfetto), mentre a destra Mercurio scaccia le nubi col caduceo per una primavera senza fine. Venere sarebbe dunque l'ideale umanistico dell'amore spirituale, in una prospettiva purificatoria ascendente.\nIl mito viene descritto in termini moderni, con una scena idilliaca dominata da ritmi ed equilibri formali sapientemente calibrati, come la linea armonica che definisce i panneggi, i gesti, i profili elegantissimi, fino ad esaurirsi nel gesto di Mercurio. Le figure spiccano con nitidezza sullo sfondo scuro, con una spazialit\u00e0 semplificata che ricorda gli arazzi, nella quale si colgono i primi segni della crisi del mondo prospettico-razionale del primo Quattrocento verso un pi\u00f9 libero inserimento delle figure nello spazio.\n\"Nascita di Venere\".\nRisale a un momento immediatamente successivo una delle opere pi\u00f9 celebri dell'artista e del Rinascimento italiano in generale, la \"Nascita di Venere\", databile, come la \"Primavera\", nell'arco che va dal 1477 al 1485 circa. Le teorie pi\u00f9 recenti rendono le due opere praticamente contemporanee, anche se \u00e8 difficile che Botticelli abbia concepito i due dipinti entro il medesimo programma figurativo, anche per le differenze nella tecnica e nello stile. Contrariamente alla \"Primavera\", la \"Nascita di Venere\" non \u00e8 citato negli inventari medicei del 1498, 1503 e 1516, ma sempre grazie alla testimonianza del Vasari nelle Vite sappiamo che si trovava nella Villa di Castello nel 1550, quando egli vide le due opere esposte insieme nella residenza di campagna del ramo cadetto della famiglia.\nPer quanto riguarda l'interpretazione, la scena rappresenterebbe il momento appena precedente a quello della \"Primavera\" (l'insediamento di Venere nel giardino di Amore), cio\u00e8 quello dell'approdo dopo la nascita dalla spuma del mare alle coste dell'Isola di Cipro, sospinta dall'unione dei venti Zefiro e Aura, e accolta da una delle Ore che le sta stendendo un ricco mantello intessuto di fiori addosso. Molti storici sembrano concordare sul legame strettissimo tra il dipinto ed un passo delle \"Stanze\" del Poliziano: la coincidenza quasi assoluta tra il racconto e la tela confermerebbe che si tratti di un'illustrazione relativa al poema del filosofo neoplatonico, con gli impliciti richiami agli ideali sull'amore che caratterizzavano questa corrente di pensiero.\nLa nascita di Venere sarebbe pertanto la venuta alla luce dell'\"Humanitas\", intesa come allegoria dell'amore quale forza motrice della Natura. La figura della dea, rappresentata nella posa di \"Venus pudica\" (ossia mentre copre la sua nudit\u00e0 con le mani ed i lunghi capelli biondi), \u00e8 la personificazione della \"Venere celeste\", simbolo di purezza, semplicit\u00e0 e bellezza disadorna dell'anima. Si tratta di uno dei concetti fondamentali dell'umanesimo neoplatonico, che ritorna sotto diversi aspetti anche in altri due dipinti del Botticelli realizzati all'incirca nello stesso periodo: la \"Pallade e il centauro\" e \"Venere e Marte\".\nLa composizione \u00e8 estremamente bilanciata e simmetrica, il disegno \u00e8 basato su le linee elegantissime che creano giochi decorativi sinuosi e aggraziati. In ogni caso l'attenzione al disegno non si risolve mai in effetti puramente decorativi, ma mantiene un riguardo verso la volumetria e la resa veritiera dei vari materiali, soprattutto nelle leggerissime vesti. Il colore chiaro e nitido, derivato dalla particolare tecnica che imita l'affresco, intride di luce le figure, facendone risaltare la purezza penetrante della bellezza. Ancora pi\u00f9 che nella \"Primavera\", la spazialit\u00e0 dello sfondo \u00e8 piatta, bloccando le figure in una magica sospensione. La progressiva perdita dei valori prospettici fa collocare quest'opera dopo la \"Primavera\", in una fase in cui la \"crisi\" che investir\u00e0 Firenze alla fine del secolo, \u00e8 gi\u00e0 pi\u00f9 che mai avviata.\n\"Pallade che doma il Centauro\".\nAnche \"Pallade che doma il centauro\" (1482-84) \u00e8 citata tra le opere presenti nel palazzo di Via Larga negli inventari medicei insieme alla \"Primavera\"; in base al pensiero neoplatonico, supportato da alcuni scritti di Marsilio Ficino, la scena potrebbe essere considerata come l'\"Allegoria della Ragione\", di cui \u00e8 simbolo la dea che vince sull'istintualit\u00e0 raffigurata dal centauro, creatura mitologica per met\u00e0 uomo e per met\u00e0 bestia.\n\u00c8 stata per\u00f2 proposta anche un'altra lettura in chiave politica del dipinto, che rappresenterebbe sempre in modo simbolico l'azione diplomatica svolta da Lorenzo il Magnifico in quegli anni, impegnato a negoziare una pace separata con il Regno di Napoli per scongiurare la sua adesione alla lega antifiorentina promossa da Sisto IV; in questo caso, il centauro sarebbe Roma e la dea la personificazione di Firenze (va notato infatti che essa porta l'alabarda ed ha la veste decorata con l'insegna personale di Lorenzo), mentre sullo sfondo si dovrebbe riconoscere il Golfo di Napoli.\n\"Venere e Marte\".\n\u00c8 una lettura essenzialmente in chiave filosofica quella invece proposta per un'altra allegoria raffigurante \"Venere e Marte\", distesi su un prato e circondati da un gruppetto di satiri giocherelloni; la fonte d'ispirazione di Botticelli sembra ragionevolmente essere il \"Symposium\" di Ficino, in cui si sosteneva la superiorit\u00e0 della dea Venere, simbolo di amore e di concordia, sul dio Marte, simbolo di odio e discordia (era infatti il dio della guerra per gli antichi).\nI satiri sembrano tormentare Marte disturbando il suo sonno, mentre ignorano del tutto Venere, vigile e cosciente; questa scena sarebbe la figurazione di un altro degli ideali cardine del pensiero neoplatonico, ossia l'armonia dei contrari, costituita dal dualismo Marte-Venere, anche se il critico Plunkett ha messo in evidenza come il dipinto riprenda puntualmente un passo dello scrittore greco Luciano di Samosata, in cui viene descritto un altro dipinto raffigurante \"Le nozze di Alessandro e Rossane\". L'opera potrebbe dunque essere stata realizzata per il matrimonio di un membro della famiglia Vespucci, protettrice dei Filipepi (come dimostrerebbe l'inconsueto motivo delle api in alto a destra) e quindi questa iconografia sarebbe stata scelta come augurio nei confronti della sposa.\nLa \"Madonna del Magnificat\".\nLo spirito filosofico che pare avvolgere tutte le opere di Botticelli nella prima met\u00e0 degli anni ottanta, si estese anche a quelle di carattere religioso; ne \u00e8 un significativo esempio il tondo con la \"Madonna del Magnificat\", eseguita tra il 1483 e il 1485 e dove secondo Andr\u00e9 Chastel egli cerc\u00f2 di coniugare il naturalismo classico con lo spiritualismo cristiano.\nLa Vergine \u00e8 al centro, riccamente abbigliata, con la testa coperta da veli trasparenti e stoffe preziose ed i suoi capelli biondi si intrecciano con la sciarpa annodata sul petto; il nome del dipinto deriva dalla parola \"Magnificat\" che compare su un libro retto da due angeli, abbigliati come paggi che porgono alla Madonna il calamaio, mentre il Bambino osserva la madre e con la mano sinistra afferra una melagrana, simbolo della resurrezione.\nSullo sfondo si intravede un paesaggio attraverso una finestra di forma circolare; la cornice di pietra dipinta schiaccia le figure in primo piano, che assecondano il movimento circolare della tavola in modo da far emergere le figure dalla superficie del dipinto, come se l'immagine fosse riflessa in uno specchio convesso ed allo stesso tempo la composizione \u00e8 resa ariosa grazie alla disposizione dei due angeli reggilibro in primo piano che conducono attraverso un'ideale diagonale verso il paesaggio sullo sfondo.\nUn'altra committenza pubblica lo tenne occupato fino al 1487: si tratta di un tondo per la sala delle Udienze della Magistratura dei Massai di Camera in Palazzo Vecchio, forse la \"Madonna della melagrana\".\nLa crisi irreversibile.\nA partire da questo periodo la produzione del pittore inizi\u00f2 a rivelare i primi segni di una crisi interiore che culmin\u00f2 nell'ultima fase della sua carriera in un esasperato misticismo, volto a rinnegare lo stile per il quale egli si era contraddistinto nel panorama artistico fiorentino dell'epoca. La comparsa sulla scena politico-religiosa del predicatore ferrarese Savonarola determin\u00f2, soprattutto dopo la morte di Lorenzo il Magnifico (1492), un profondo ripensamento della cultura precedente, condannando i temi mitologici e pagani, la libert\u00e0 nei costumi, l'ostentazione del lusso. Il frate attacc\u00f2 duramente i costumi e la cultura del tempo, predicendo morte e l'arrivo del giudizio divino, e imponendo penitenza ed espiazione dei propri peccati. La discesa di Carlo VIII di Francia (1494) sembr\u00f2 far avverare le sue profezie, per cui, al culmine del prestigio personale, Savonarola riusc\u00ec a fomentare la sommossa che scacci\u00f2 Piero il Fatuo restaurando la Repubblica fiorentina, nella cui organizzazione pare che il frate diede un contributo sostanziale.\nBotticelli fu, insieme a molti altri artisti come Fra' Bartolomeo e il giovane Michelangelo, profondamente influenzato dal nuovo clima. Si infransero le sicurezze fornite dall'umanesimo quattrocentesco, a causa del nuovo e turbato clima politico e sociale. Nel 1497 e 1498 i seguaci di Savonarola organizzarono diversi \"roghi delle vanit\u00e0\", che non solo dovettero impressionare molto il pittore, ma innescarono in lui grossi sensi di colpa per aver dato volto a quel magistero artistico cos\u00ec aspramente condannato dal frate.\nL'avversit\u00e0 del Vaticano con il papa Alessandro VI e di altri stati italiani misero in crisi la popolarit\u00e0 del frate che, abbandonato dai suoi stessi concittadini, fin\u00ec per essere scomunicato e poi condannato all'impiccagione e al rogo dopo un processo fortemente pilotato, subendo il supplizio in piazza della Signoria il 23 maggio 1498.\nChe Botticelli fosse seguace militante del frate domenicano non \u00e8 documentato, ma si trova un accenno della sua perorazione della causa savonaroliana nella \"Cronaca\" di Simone Filipepi in cui l'artista \u00e8 rappresentato in un dialogo in cui trova ingiusta la condanna del frate. Alcune tematiche del frate domenicano si trovano dopotutto in sue opere pi\u00f9 tarde, come la \"Nativit\u00e0 mistica\" e la \"Crocifissione simbolica\", che testimoniano almeno una sua forte ammirazione verso tale personalit\u00e0. Non dovette essere un caso che dopo il 1490 Botticelli cambi\u00f2 le tematiche della sua arte dedicandosi esclusivamente a temi sacri.\nLe Madonne acquistano una fisionomia pi\u00f9 che mai alta e longilinea, con lineamenti pi\u00f9 affilati che danno loro un carattere ascetico (\"Madonna Bardi\", \"Pala di San Barnaba\", 1485 circa), che dimostrano un pi\u00f9 marcato plasticismo e uso del chiaroscuro oltre all'accentuata espressivit\u00e0 dei personaggi. In altri casi il pittore arriva a ripristinare un arcaico fondo oro, come nella \"Pala di San Marco\" (1488-1490). A questi anni \u00e8 sicuramente datata l'\"Annunciazione di Cestello\" (1489-1490). Il 13 ottobre 1490 fu multato dagli Ufficiali di Notte e Monasteri, specializzati nel sanzionare i reati contro la moralit\u00e0, per un'infrazione \"contra ordinamenta\" non specificata. Tra gli incarichi pubblici di quegli anni ci furono la decorazione a mosaico della Cappella di San Zanobi in Santa Maria del Fiore, eseguita poi da David Ghirlandaio, Gherardo e Monte di Giovanni, e la partecipazione alla commissione, con Lorenzo di Credi, Ghirlandaio, Perugino e Alesso Baldovinetti, per valutare i progetti per la facciata del Duomo, mai realizzata fino al XIX secolo.\nLa Calunnia.\nIl vero \"spartiacque\" tra le due maniere per\u00f2 \u00e8 la cosiddetta \"Calunnia\" eseguita tra il 1490 e il 1495, un dipinto allegorico tratto da Luciano, e riportato nel trattato dell'Alberti che alludeva alla falsa accusa rivolta da un rivale al pittore antico Apelle, di aver cospirato contro Tolomeo Filopatore.\nLa complessa iconografia riprende anche stavolta fedelmente l'episodio originale e la scena viene inserita all'interno di una grandiosa aula, riccamente decorata di marmi e rilievi e affollata di personaggi; il quadro va letto da destra verso sinistra: il re Mida (riconoscibile dalle orecchie d'asino), nelle vesti del cattivo giudice, \u00e8 seduto sul trono, consigliato da \"Ignoranza\" e \"Sospetto\"; davanti a lui sta il \"Livore\", l'uomo con il cappuccio nero e la torcia in mano; dietro a lui \u00e8 la \"Calunnia\", donna molto bella e che si fa acconciare i capelli da \"Perfidia\" e \"Frode\", mentre trascina a terra il \"Calunniato\" impotente; la vecchia sulla sinistra \u00e8 la \"Penitenza\" e l'ultima figura di donna sempre a sinistra \u00e8 la \"Verit\u00e0\", con lo sguardo rivolto al cielo, come a indicare l'unica vera fonte di giustizia.\nNonostante la perfezione formale del dipinto, la scena si caratterizza innanzitutto per un forte senso di drammaticit\u00e0; l'ambientazione fastosa concorre a creare una sorta di \"tribunale\" della storia, in cui la vera accusa sembra essere rivolta proprio al mondo antico, dal quale pare essere assente la giustizia, uno dei valori fondamentali della vita civile.\n\u00c8 una constatazione amara, che rivela tutti i limiti della saggezza umana e dei principi etici del classicismo, non del tutto estranea alla filosofia neoplatonica, ma che qui viene espressa con toni violenti e patetici, che vanno ben oltre la semplice espressione di malinconia notata sui volti dei personaggi delle opere giovanili di Botticelli.\nIl Compianto e la Nativit\u00e0 mistica.\nSavonarola venne giustiziato il 23 maggio 1498, ma la sua esperienza aveva inferto dei colpi cos\u00ec duri alla vita pubblica e culturale fiorentina, che la citt\u00e0 non si riprese mai del tutto.\nDopo la morte del Savonarola Botticelli non era pi\u00f9 lo stesso e non poteva certamente tornare ad abbracciare i miti pagani come se nulla fosse successo. Il suo punto di vista \u00e8 registrato nella \"Cronaca\" di Simone Filipepi (1499) in cui il pittore \u00e8 descritto a colloquio con Dolfo Spini, uno dei giudici che aveva partecipato al processo di Savonarola, a proposito delle vicende che portarono alla condanna del frate. Le parole di Botticelli suonano come un rimprovero per una sentenza ritenuta ingiusta.\nLe opere degli anni successivi appaiono sempre pi\u00f9 isolate nel contesto cittadino e animate da una fantasia visionaria. Botticelli si rifugi\u00f2 in un desolato ed acceso misticismo come attestano il \"Compianto sul Cristo morto\" di Milano, praticamente contemporaneo alla \"Calunnia\", con figure dai gesti patetici e il corpo di Cristo al centro che si arcua a semicerchio, e la \"Nativit\u00e0 mistica\" del 1501: Botticelli esegu\u00ec una scena dai toni apocalittici e dall'impianto arcaizzante, compiendo una consapevole regressione che arriva a rinnegare la costruzione prospettica, rifacendosi all'iconografia medievale che ordinava le figure in base alla gerarchia religiosa. La scritta in greco in alto (un \"unicum\" nella sua produzione), la danza degli angeli al di sopra della capanna e l'inedito motivo dell'abbraccio tra le creature celesti e gli uomini, costituiscono gli elementi di questa visione profetica sull'avvento dell'Anticristo.\nBotticelli voleva far entrare il dolore ed il \"pathos\" nelle sue composizioni, in modo da coinvolgere maggiormente lo spettatore, ma il suo tentativo di percorre a ritroso il cammino della vita e della storia, non incontr\u00f2 n\u00e9 il favore, n\u00e9 la comprensione dei suoi contemporanei, che passata la \"tempesta\" savonaroliana, tentarono lentamente di tornare alla normalit\u00e0. Del resto \u00e8 solo nella produzione di Botticelli che le influenze del frate ebbero un effetto cos\u00ec duraturo.\nUltimi anni.\nNel 1493 mor\u00ec suo fratello Giovanni e nel 1495 concluse alcuni lavori per i Medici del ramo \"Popolano\", dipingendo per loro alcune opere per la villa del Trebbio. Nel 1498 i beni denunciati al catasto testimoniano un cospicuo patrimonio: una casa nel quartiere di Santa Maria Novella e un reddito garantito dalla villa di Bellosguardo nei dintorni di Firenze. \nNel 1502 una denuncia anonima lo accus\u00f2 di sodomia. Nel registro degli Ufficiali di Notte, al 16 novembre di quell'anno, \u00e8 riportato come il pittore \"si tiene un garzone\"... In ogni caso sia quest'episodio che quello di dodici anni prima si risolsero apparentemente senza danni per l'artista.\nLa sua fama era ormai in pieno declino anche perch\u00e9 l'ambiente artistico, non solamente fiorentino, era dominato dal gi\u00e0 affermato Leonardo e dal giovane astro nascente Michelangelo. Dopo la \"Nativit\u00e0 mistica\" Botticelli sembra rimanere inattivo. Nel 1502 scrisse una lettera a Isabella d'Este offrendosi, libero da impegni, per lavorare alla decorazione del suo studiolo.\nNonostante fosse anziano e piuttosto in disparte il suo parere artistico doveva essere ancora tenuto in considerazione se nel 1504 venne incluso tra i membri della commissione incaricata di scegliere la collocazione pi\u00f9 idonea per il David di Michelangelo.\nIl pittore ormai anziano e quasi inattivo trascorse gli ultimi anni di vita isolato e in povert\u00e0, morendo il 17 maggio 1510. Fu sepolto nella tomba di famiglia nella chiesa di Ognissanti a Firenze.\nL'unico suo vero erede fu Filippino Lippi, che condivise con lui l'inquietudine presente nella sua ultima produzione.\nLa presunta omosessualit\u00e0.\nSandro Botticelli, oltre che per le sue opere pittoriche sparse in tutta Italia, \u00e8 divenuto noto anche sotto un altro aspetto, interessante nonch\u00e9 peculiare per l'epoca: il fatto che egli non si spos\u00f2 mai (\"La sola idea di matrimonio gli toglieva il sonno\" racconta Poliziano) ma che anzi, secondo diversi studi svolti dal Novecento ad oggi, egli fosse omossessuale; non per niente nel 1460 egli fu accusato, da parte del tribunale di Firenze di sodomia, accusa che \u00e8 stata poi ripresa nel 1502.\nStile.\nLo stile di Botticelli sub\u00ec diverse evoluzioni nel tempo, ma fondamentalmente mantenne alcuni tratti comuni che lo rendono tutt'oggi ben riconoscibile, anche nel vasto pubblico. Gli input fondamentali della sua formazione artistica furono sostanzialmente tre: Filippo Lippi, Andrea del Verrocchio e Antonio del Pollaiolo.\nDal Lippi, suo primo vero maestro, apprese a dipingere fisionomie eleganti e di una rarefatta bellezza ideale, il gusto per la predominanza del disegno e della linea di contorno, le forme sciolte, i colori delicatamente intonati, il calore domestico delle figure sacre. Dal Pollaiolo ricav\u00f2 la linea dinamica e energetica, capace di costruire forme espressive e vitali con la forza del contorno e del movimento. Dal Verrocchio impar\u00f2 a dipingere forme solenni e monumentali, fuse con l'atmosfera grazie ai fini giochi luministici, e dotate di effetti materici nella resa dei diversi materiali.\nDalla sintesi di questi motivi Botticelli trasse un'espressione originale e autonoma del proprio stile, caratterizzato dalla particolare fisionomia dei personaggi, impostati a una bellezza senza tempo sottilmente velata di malinconia, dal maggiore interesse riservato alla figura umana rispetto agli sfondi e l'ambiente, e dal linearismo che talvolta modifica le forme a seconda del sentimento desiderato (\"espressionismo\"), quest'ultimo soprattutto nella fase tarda dell'attivit\u00e0.\nDi volta in volta, a seconda dei soggetti e del periodo, prevalgono poi le componenti lineari o coloristiche o, infine, espressionistiche.\nNell'ultima produzione si affacci\u00f2 il dilemma nel contrasto tra il mondo della cultura umanistica, con le sue componenti cortesi e paganeggianti, e quello del rigore ascetico e riformatore di Savonarola, che port\u00f2 l'artista a un ripensamento e a una crisi mistica che si legge anche nelle sue opere. I soggetti si fanno sempre pi\u00f9 introspettivi, quasi esclusivamente religiosi, e le scene diventano pi\u00f9 irreali, con la ripresa consapevole di arcaicismi quali il fondo oro o le proporzioni gerarchiche. In questa crisi per\u00f2 si trova anche il seme della rottura dell'ideale di razionalit\u00e0 geometrica del primo Rinascimento, in favore di una pi\u00f9 libera disposizione dei soggetti nello spazio che prelude la sensibilit\u00e0 di tipo cinquecentesco. La pittura di Botticelli s'ispir\u00f2 anche alla filosofia del neoplatonismo rinascimentale fiorentino il cui fondatore fu Marsilio Ficino.\nDisegni.\nDi Botticelli resta anche una cospicua produzione di disegni. Spesso si tratta di opere preparatorie a dipinti, mentre altre volte furono opere indipendenti. L'esempio pi\u00f9 celebre \u00e8 dato dai disegni per la \"Divina Commedia\", realizzati su pergamena tra il 1490 e il 1496 per Lorenzo il Popolano e oggi dispersi tra la Biblioteca Apostolica Vaticana e il Kupferstichkabinett di Berlino. In queste opere il linearismo \u00e8 accentuato e il gusto \u00e8 arcaizzante, con le figure che si muovono tra pochissimi dati ambientali.\nA Botticelli sono anche attribuiti i cartoni di varie tarsie, come quelle delle porte della Sala dei Gigli in Palazzo Vecchio (1478) o alcune per lo studiolo di Federico da Montefeltro (1476). Gli Uffizi conservano la Lunetta con tre angeli volteggianti e al British Museum c'\u00e8 lo schizzo a penna Allegoria dell'Abbondanza.\nOnorificenze.\nA Botticelli \u00e8 stato intitolato il cratere Botticelli, sulla superficie di Mercurio.\n\u00c8 stato dedicato alla sua figura il lungometraggio \"Botticelli, il suo tempo, i suoi amici artisti\" di Guido Arata (1993).\nL'artista appare anche nella seconda stagione della serie televisiva \"I Medici\", in cui \u00e8 interpretato da Sebastian de Souza.\nNell'espansione videoludica , si fa riferimento a lui sotto falso nome di \"Votticelli\". "}
{"id": "1324601", "revid": "174925", "url": "https://it.wikipedia.org/wiki?curid=1324601", "title": "Sant'Eufemia martire", "text": ""}
{"id": "1324605", "revid": "125868474", "url": "https://it.wikipedia.org/wiki?curid=1324605", "title": "Castelli del Canavese", "text": "Il circuito dei castelli del Canavese \u00e8 costituito da un insieme di antichi manieri e castelli -testimonianza di un antico passato spesso contraddistinto da sommosse popolari e guerre civili - distribuiti su una vasta area del Canavese, in Piemonte.\nMolti di essi sono adibiti - in quanto dimore storiche - a poli museali (a gestione sia pubblica sia privata); alcuni sono sede di uffici pubblici, in particolare di sedi municipali; altri sono destinati al settore della ricettivit\u00e0 per un turismo d'\u00e8lite in una zona ricca di risorse tanto sotto l'aspetto paesaggistico (serra morenica di Ivrea, lago di Viverone), quanto riguardo a quello naturalistico-faunistico (osservazione degli uccelli e caccia) ed eno-gastronomico (erbaluce di Caluso e ).\nI pi\u00f9 conosciuti sono il castello di Ivrea, il castello ducale di Agli\u00e8 e il castello di Masino. Eccetto quello di Moncrivello, sito in provincia di Vercelli, sono tutti collocati nella citt\u00e0 metropolitana di Torino.\nI castelli.\nBorgomasino.\nDelle origini antiche del castello di Borgomasino (da non confondersi con il castello di Masino) si hanno notizie attraverso documenti che ne testimoniano l'esistenza fin dall'XI secolo. Adibito in epoca moderna a servizio di \"bed &amp; breakfast\", ha avuto in passato una storia travagliata. Passato nel XV secolo in propriet\u00e0 ai conti di Valperga, fu danneggiato nel 1818 da un crollo. Sui suoi resti, decenni dopo, ad unit\u00e0 d'Italia compiuta (1870) venne edificata una villa gentilizia in pretto stile ottocentesco. Committente dell'architetto Siniscalchi fu l'allora sindaco di Torino, conte Luigi Valperga di Masino. Dell'antico castello sono stati recuperati la torre a pianta quadra che sovrastava il \"castrum vetus\" e il cortile d'armi e le vicine palazzine rustiche. Il parco antistante porge sul naviglio di Ivrea e in veduta prospettica rispetto alla vicina serra morenica.\nCandia Canavese.\nDelle origini del castello (\"castrum\") di Candia, a Candia Canavese, oggi detto \"Castelfiorito\"\n non si hanno notizie certe. Si sa solo di un'investitura sulla zona da parte del podest\u00e0 di Ivrea ai fratelli de Candia avvenuta nel 1205. Il castello non \u00e8, sul piano architettonico, una costruzione omogenea: in parte \u00e8 stato edificato con mattoni a vista, come ad esempio la torre dalla merlatura di stile ghibellino. \u00c8 forse in virt\u00f9 di taluni intervenuti nell'Ottocento, dovuti all'opera dell'architetto Carlevaris,\nche il complesso ha il nome di Castelfiorito. Ora, adibito a servizio di \"bed &amp; breakfast\".\nChiaverano.\nIl castello di San Giuseppe a Chiaverano, destinato a \"relais\" dotato di centro congressi, ebbe una notevole importanza storica quale punto di osservazione militare - dalla sommit\u00e0 del monte Albagna che prospetta sul lago Sirio - degli antichi romani impegnati nella guerra contro i salassi. La zona in cui si erge \u00e8 ritenuta uno dei pi\u00f9 antichi luoghi di insediamento umano dell'intero Canavese. In principio, il castello era stato edificato da Tommaso Barberio da Guarene sui resti di un eremo - il convento omonimo di San Giuseppe - restado destinato per lungo tempo ad ospitare diversi ordini religiosi. \nTrasformato in dimora signorile fra il XVII secolo ed il XVIII secolo, fu fortificato da Napoleone Bonaparte e nell'Ottocento \u00e8 divenuto luogo di ritrovo per artisti e letterati quali Arrigo Boito, Eleonora Duse e Giuseppe Giacosa, nativo della vicina Colleretto Parella oggi Colleretto Giacosa.\nFoglizzo.\nIl Castello di Foglizzo \u00e8 sede del Comune della cittadina che lo acquis\u00ec nel 1885. Di probabile origine tardo-romana, nel periodo medioevale, in virt\u00f9 della sua posizione elevata rispetto al paese e alla pianura sottostante, era adoperato come luogo di difesa e rifugio. Le modifiche in chiave rinascimentale vennero apportate al maniero nel XVI secolo. In particolare venne aggiunto un ampio salone attualmente adibito a sede delle riunioni del consiglio comunale. I conti novaresi di Biandrate sotto cui ricadeva San Giorgio Canavese (vedi sotto) ne disposero, fra il XVII secolo ed il XVIII secolo la trasformazione in dimora signorile, con l'abbattimento dell'annesso ricetto e la costituzione, al suo posto, di un giardino. I saloni interni sono abbelliti da affreschi, emblemi e blasoni, soffitti a cassettoni e volte a vela anch'esse decorate con affreschi.\nIvrea.\nSituato nella parte alta della citt\u00e0, il castello di Ivrea - conosciuto anche come \"castello dalle rosse torri\" - \u00e8 imponente per struttura, e fu costruito per scopi di difesa nel 1358. Committente ne fu il \"Conte Verde\" Amedeo VI di Savoia. Il complesso in cui fu inserito comprendeva le sedi principali del potere politico e religioso di stampo medioevale: il Capitolo vescovile, il Comune e la Cattedrale. La torre del mastio fu gravemente danneggiata nel 1676 (e da allora \u00e8 rimasta mozza) da un fulmine durante un furioso temporale che si abbatt\u00e9 sulla citt\u00e0 provocando all'interno del castello un'esplosione e la conseguente morte di diverse persone, oltre che danni alla fortezza.\nSensibilmente modificato negli anni successivi, \u00e8 stato usato dal 1750 al 1970 come carcere. Spettacolari per pulizia architettonica sono, ben visibili, i camminamenti di ronda che denotano il suo uso difensivo. Lo stemma di casa Savoia sormonta una bifora ad archi trilobati.\nMazz\u00e8.\nIl castello di Mazz\u00e8, adibito a polo museale privato, \u00e8 stato edificato a breve distanza dal corso della Dora Baltea e sopraelevato rispetto alla sottostante pianura padana in una zona di interesse faunistico, sui resti di un antico fortilizio di epoca romana subendo nel corso del tempo numerose integrazioni e rimaneggiamenti. I maggiori, in chiave di architettura di stile gotico, sono dovuto all'opera dell'architetto Velati Bellini e risalgono al XIX secolo. I percorsi di visita alla dimora storica sono tre e includono il Castello Grande (dodici stanze), il museo sotterraneo (che presenta le prigioni, strumenti di tortura e una cappella mortuaria) e la contigua Oasi del Bosco Parco.\nMoncrivello.\nSituato nel territorio della provincia di Vercelli, fra Cigliano e Borgo d'Ale, il medioevale castello di Moncrivello apparteneva in origine al vescovado di Vercelli ma pass\u00f2 nel 1340 alla famiglia genovese dei Fieschi. Affrancatosi dopo un assalto alla rocca, il popolo scelse di sottomettersi alla signoria di Amedeo VIII di Savoia. I lavori di restauro con cui la fortezza venne trasformata in dimora signorile di campagna, disposti dalla duchessa Jolanda di Savoia Valois, moglie, di Amedeo IX di Savoia, lo portarono successivamente ad un nuovo splendore. Rimasto per oltre un secolo legato al casato sabaudo - i cui membri maschi duchi di Savoia se ne servivano come dono per le consorti - pass\u00f2 in propriet\u00e0, oltre che di Jolanda, a Bianca di Monferrato e Beatrice del Portogallo. Danneggiato da un incendio in principio di XIX secolo, \u00e8 rimasto a lungo in stato di abbandono fino ad essere assimilato nel 1908 ai monumenti nazionali italiani. Negli anni settanta \u00e8 stato sottoposto ad un'importante opera di restauro conservativo.\nMontalto Dora.\nIl castello di Montalto Dora risale alla met\u00e0 del XII secolo (se ne fa cenno in documenti del 1140 circa che fanno cenno al \"castrum monsalti\"). Di propriet\u00e0 privata, \u00e8 parte integrante del borgo di epoca romana su cui sorge ed ha pianta quadrata irregolare con una doppia cinta. Un'alta torre domina la parte interna intorno al mastio, l'annessa cappella, gli ambienti in parte visitabili e il camminamento di guardia. Nell'antichit\u00e0 funzionava da fortezza a guardia della piana lacustre di Ivrea e della strada che conduce in Valle d'Aosta. Affidato in giurisdizione al vescovado di Ivrea, pass\u00f2 nel XIV secolo a far parte dei possedimenti dei Savoia. Passato alla casa feudale dei de Jordano di Bard, sub\u00ec attacchi - a volte devastanti, come nel 1641 - che ne misero a dura prova la struttura. Nel XX secolo pass\u00f2 in propriet\u00e0 alla famiglia Vallesa per quindi diventare patrimonio del conte Severino dei Baroni di Casana. Per i lavori di restauro e recupero dell'intero complesso architettonico vennero interessati l'architetto Carlo Nigra e l'architetto Alfredo d'Andrade, ideatori del Borgo medievale di Torino.\nParella.\nParella ospita un castello del XIII secolo con rimaneggiamenti del XVII secolo, adibito a polo museale privato. Gi\u00e0 appartenente al casato dei Lorenzadium ossia San Martino di Lorenzato e poi dei conti di Ivrea, fu edificato sui resti di una struttura dell'alto medioevo. Strutturato su tre livelli, ha altrettanti cortili interni prospicienti vari edifici e attorniati da un parco; al secolo successivo risale la torre di forma tonda ornata con fregi in cotto. Gli interni sono decorati con preziosi affreschi e finte architetture. La \"Sala di Giove\" ha una sontuosa volta a carena di nave e affreschi di tema storico-mitologico e contiene una galleria di uomini illustri dell'epoca medioevale. La quadreria ha invece la volta decorata con sei scene allegoriche che rievocano vari temi: amore, giustizia, fede, forza, virt\u00f9 e valore.\nPavone Canavese.\nIl castello di Pavone Canavese (sede di rievocazioni storiche), adibito a ricettivit\u00e0 e centro congressi, era in origine una fortezza posta in mezzo a diversi ricetti in una zona collinare sotto la giurisdizione del vescovado d'Ivrea. Fu edificato fra il IX secolo e l'XI secolo. Anche in questo, come in altri manieri del Canavese, ad essere evocata maggiormente \u00e8 la figura di Arduino re dell'Italia medioevale. In questo caso, il nome del sovrano \u00e8 lo stesso attribuito al soffitto a cassettoni che decora gli interni. Vi sono ritratti personaggi e figure di animali. Interna al castello, a lato della corte, \u00e8 una piccola chiesa coeva dell'edificazione originaria.\nRivara.\nDal 1985 centro d'arte contemporanea (qui nacque la scuola pittorica di Rivara), il castello di Rivara si estende su di un parco vasto 65\u00a0000 metri quadrati comprendendo due edifici costruiti fra il XII secolo ed il XIV secolo dai conti di Valperga. Nel XV secolo in piena epoca di \"caccia alle streghe\", fu sede dell'Inquisizione e vide la celebrazione di molti processi per stregoneria, prima di passare - dal XVIII secolo - al Patrimonio Regio. Ospit\u00f2, fra il 1832 ed il 1859, la Reale Accademia Militare. Sempre nell'Ottocento l'architetto D'Andrade si occup\u00f2 della trasformazione del Castello Vecchio (detto anche \"superiore\"), fino ad allora organizzato sulla vecchia struttura medioevale, e del Castello Nuovo (\"inferiore\"), adibito a residenza di campagna, che assunsero uno stile in parte barocco ed in parte neogotico, soprattutto riguardo all'ala occidentale.\nRivarolo Canavese.\nA Rivarolo Canavese sorge il castello di Malgr\u00e0, dimora signorile con parco costruita tra il 1333 ed il 1336 dal feudatario conte Martino di San Martino. Rimase ai conti di San Martino sino alla met\u00e0 del XVII secolo e fu poi soggetto a vari cambi di propriet\u00e0. Ampliato a pi\u00f9 riprese nei secoli successivi la sua edificazione, nel 1982 \u00e8 stato acquisito dal Comune che lo ha destinato a sede di mostre, concerti ed eventi culturali. In origine i corpi di fabbrica dell'edificio erano due, uniti da un muro di cinta e da una torre circolare tuttora esistente. Il portico a due arcate venne aggiunto nel secolo successivo l'edificazione, il medesimo in cui furono affrescate con soggetti religiosi le pareti delle varie sale. D'Andrade inizi\u00f2 nel 1884 un poderoso lavoro di restauro riguardante in particolare dell'ala occidentale del castello; l'opera fu completata nel 1926 da Nigra.\nSan Giorgio Canavese.\nIl gi\u00e0 esistente castello di San Giorgio Canavese presidiava con scopi difensivi nel X secolo il \"castrum\" locale. Solo nel XII secolo fu ricostruito sotto forma di insieme di edifici dai conti di Biandrate. Il nucleo tuttora pi\u00f9 evidente \u00e8 quello costituito dalla parte edificata fra il XIII ed il XIV secolo, mentre il \"Castel Vecchio\", la parte pi\u00f9 antica del complesso ricostruito, risale al 1100. Eleganti stanze compongono i quattro appartamenti interni, raggiungibili dal salone centrale. Un parco ed un elegante giardino all'italiana - realizzato nel XVII secolo - fanno da contorno al maniero.\nStrambino.\nIl Castello di Strambino \u00e8 una dimora gentilizia un tempo appartenente ai conti di San Martino. Risale al XVII secolo ed ha affreschi che decorano il prospetto esterno affacciato su un parco con alberi ad alto fusto. Fa parte di un pi\u00f9 vasto complesso edificato su vari corpi di fabbrica sulla base dei resti di un antico castello dell'XI secolo. Di tali vestigia sono visibili due torri e resti delle mura che circondavano il \"castello arduinico\" nonch\u00e9 parte del \"castello gotico\" del XIV secolo. Passata in propriet\u00e0 agli eredi dei marchesi Scarampi di Villanova, la dimora \u00e8 adibita a servizio di \"bed &amp; breakfast\".\nValperga.\nA Valperga \u00e8 situato il castello del X secolo voluto dal casato omonimo, quello dei conti Valperga, caratterizzato da torri che circondano diversi edifici che si sono aggiunti via via con il tempo. Gli abbellimenti di gusto barocco comprese l'inserimento di una villa neoclassica con giardino e parco. Il sito riveste importanza per la vicinanza alla chiesa di San Giorgio, coeva del castello, che custodisce una \"Passione di Cristo\" del XV secolo, raro esempio dei cicli pittori medioevali dell'Alto Canavese."}
{"id": "1324621", "revid": "174852", "url": "https://it.wikipedia.org/wiki?curid=1324621", "title": "Terah", "text": ""}
{"id": "1324630", "revid": "30445", "url": "https://it.wikipedia.org/wiki?curid=1324630", "title": "Kis-Balaton", "text": ""}
{"id": "1324634", "revid": "174852", "url": "https://it.wikipedia.org/wiki?curid=1324634", "title": "Turismo Equestre", "text": ""}
{"id": "1324635", "revid": "203463", "url": "https://it.wikipedia.org/wiki?curid=1324635", "title": "Glorioso Primo di Giugno", "text": "Il Glorioso Primo di Giugno (anche noto come Terza Battaglia di Ushant ed in francese come Bataille du 13 prairial an 2) fu una battaglia navale combattuta nell'Oceano Atlantico il 28-29 maggio ed il 1\u00ba giugno 1794, tra la marina britannica e quella rivoluzionaria francese. Fu il primo grande scontro navale delle guerre della rivoluzione francese del quale entrambe le parti reclameranno la vittoria. In effetti, se i francesi persero sette navi di linea, riuscirono per\u00f2 a far arrivare in porto un convoglio proveniente dagli Stati Uniti carico di generi alimentari di importanza vitale, ottenendo perci\u00f2 una vittoria strategica a fronte di una sconfitta tattica.\nIl contesto.\nA causa della carestia e della guerra civile, la Francia si vide costretta nella primavera del 1794 ad importare grano dagli Stati Uniti. Un grosso convoglio, composto da 117 mercantili, venne organizzato nella baia di Chesapeake con destinazione la Francia. Tale carico era fondamentale per alleviare la fame che attanagliava il paese.\nLa Gran Bretagna vedeva quindi nella possibilit\u00e0 di intercettare il convoglio del grano una possibilit\u00e0 di piegare definitivamente la Francia.\nLa Royal Navy.\nLa squadra inglese, forte di tre vascelli a tre ponti da 100 cannoni (\"Queen Charlotte\", ammiraglia di lord Howe, \"Royal George\" e \"Royal Sovereign\"), e di ventitr\u00e9 di terzo (74 cannoni) e quarto rango (64 cannoni), si poneva come obiettivo primario la distruzione della squadra navale francese, e solo in seconda battuta la cattura dei mercantili. Questo, se da un lato permetteva di consolidare il dominio del mare da parte britannica, dall'altro faceva perdere lo scopo strategico della missione.\nLe navi inglesi erano tendenzialmente inferiori a quelle francesi come disegno, ma superiori come attrezzatura e manutentate da arsenali efficienti, i loro cannoni erano pi\u00f9 prestanti e affidabili, ed erano armate da ufficiali e marinai esperti ma scarsamente dotate di fanteria di marina per la penuria di uomini, tanto che alcune di esse portavano a bordo soldati del British Army, appartenenti al Queen's Royal Regiment e al 29th Foot Regiment.\nPer avere migliori possibilit\u00e0 di intercettare la squadra francese, le navi inglesi erano divise in tre gruppi, uno di 6 navi di linea e due fregate per proteggere i convogli inglesi dispersi sul mare dalle Indie Orientali, Terranova e la madrepatria, l'altro di sei navi a scorta diretta ai convogli e l'ultimo di 26 navi a caccia dei francesi.\nLa Marina Francese.\nLa situazione francese, per contro, vedeva navi pi\u00f9 grandi, con un maggior numero di cannoni (ma di inferiore qualit\u00e0), con tuttavia equipaggi raccogliticci e scarsamente addestrati, dopo le purghe derivanti dal Terrore e da un ammutinamento del 1793 che aveva portato all'esecuzione di centinaia di ufficiali e sottufficiali e alle dimissioni dal servizio di altre centinaia di uomini, rimpiazzati da gente, soprattutto tra gli ufficiali, che poteva vantare fervore rivoluzionario e ortodossia ma nessuna esperienza sul mare. In alcuni casi al comando di vascelli si trovavano persone che prima del 1789 erano comuni marinai, e solo uno era stato comandante prima della rivoluzione. Da segnalare inoltre la presenza di un commissario politico, il deputato alla Convenzione Nazionale Andr\u00e9 Jeanbon Saint Andr\u00e9, che era stato affiancato al viceammiraglio di squadra Louis Thomas Villaret de Joyeuse (comandante della principale squadra da battaglia francese) e che in varie circostanze ne influenz\u00f2 le direttive a scapito dell'efficienza combattiva.\nInfine, forse la cosa pi\u00f9 grave in assoluto, il \"corpo dei 10'000 cannonieri\", che cos\u00ec buona prova di s\u00e9 aveva dato durante la Rivoluzione Americana, era stato sciolto, e quindi i cannonieri imbarcati non avevano pi\u00f9 l'ottimo addestarmento raggiunto prima del 1789.\nAnche la flotta francese era stata suddivisa in tre gruppi, il cui principale era composto di 26 vascelli al comando del gi\u00e0 citato viceammiraglio di squadra Louis Thomas Villaret de Joyeuse.\nUna seconda squadra, con due vascelli e tre fregate, al comando del contrammiraglio Vanstabel, costituiva la scorta diretta al convoglio; una terza squadra di cinque vascelli infine, al comando del viceammiraglio Nielly, era salpata da Rochefort per unirsi a Villaret nell'Atlantico.\nNella squadra al comando del viceammiraglio Villaret si annoveravano i vascelli \"Montaigne\" da 120 cannoni, ammiraglia, due vascelli da 110 cannoni (\"R\u00e9publicain\" e \"Terrible\") oltre al \"Majestueux\", ammiraglia della divisione del contrammiraglio Cornic.\nManovre iniziali.\nLe due squadre da battaglia nemiche si avvistarono il 25 maggio, ma il primo ingaggio pot\u00e9 avvenire il 28 maggio, e solo parte delle due squadre furono impegnate.\nL'avanguardia inglese attacc\u00f2 la retroguardia francese, ma solo il \"R\u00e9volutionnaire\", un vascello tre ponti da 114 cannoni fu coinvolto attaccato da sei vascelli britannici. Pur circondato da unit\u00e0 nemiche, la nave francese si difese con tale ardimento che alla fine, scoraggiato, l'ammiraglio Howe ordin\u00f2 alle navi inglesi di ripiegare. Il \"R\u00e9volutionnaire\", dopo aver perso tutti gli alberi a causa delle cannonate inglesi, usc\u00ec di fila e rientr\u00f2 a Rochefort trainato dal vascello \"Audacieux\".\nUn nuovo tentativo inglese di agganciare il nemico fall\u00ec allorquando la nave di testa, l\"HMS Caesar\" male interpret\u00f2 gli ordini dell'ammiraglio Howe. Ciononostante, negli scambi di cannonante, altre tre navi francesi risultarono danneggiate, e uscirono di linea per rientrare in porto.\nVillaret tuttavia fu raggiunto dalla squadra comandata dal contrammiraglio Nielly, e quindi le forze inglesi e francesi a fine giornata ancora si equivalevano numericamente. Seguirono due giorni di manovre e di nebbia che evitarono ulteriori contatti a fuoco e consentirono a Villaret di allontanare le navi inglese dal prezioso carico di grano trasportato dai mercantili.\nIl \"Primo Giugno\".\nSolo il 1\u00b0 di giugno Howe riusc\u00ec a portarsi d'appresso a Villaret e ad ingaggiarlo in combattimento.\nLa flotta francese si spieg\u00f2 nella classica formazione di linea. Viceversa l'ammiraglio Howe concep\u00ec un piano audace, come gi\u00e0 prima di lui aveva fatto l'ammiraglio Rodney alla \"battaglia dei Saints\": le navi inglesi avrebbero dovuto tagliare la linea nemica in modo da prendere fra due fuochi le navi francesi, passando da sopravvento a sottovento.\nTale piano, rischioso perch\u00e9 espone le navi al fuoco nemico senza possibilit\u00e0 di reagire, funzion\u00f2 principalmente per lo scarso addestramento dei cannonieri francesi dovuto alle purghe rivoluzionarie.\nAvanguardia.\nNell'avanguardia inglese, sotto il comando del viceammiraglio Graves, il primo vascello a tagliare la linea francese e portarsi sottovento fu l\"HMS Defence\" (capitano Gambier), seguito dal \"HMS Marlborough\", le quali impegnarono da vicino le francesi \"Mucius\", \"Tourville\" e \"Imp\u00e9tueux\". Quest'ultimo, disalberato e ingaggiato anche dal \"HMS Russel\", fu infine catturato.\nViceversa l\"HMS Bellerophon\" e l\"HMS Leviathan\" non riuscirono ad attraversare la linea francese, ma ingaggiarono un duello d'artiglieria con i loro diretti avversari, l\"\u00c9ole\" e l\"America\". Infine il \"HMS Royal Sovereign\", ammiraglia di Graves, ingaggi\u00f2 il \"Terrible\", ma fu pesantemente rintuzzato e lo stesso viceammiraglio venne ferito gravemente.\nIn questo contesto l'unit\u00e0 di testa inglese, l\"HMS Caesar\", ignor\u00f2 gli ordini di Howe ed evit\u00f2 di ingaggiare da vicino il nemico, lasciando quindi libero il \"Trajan\" di attaccare l\"HMS Bellerophon\". Similmente l\"HMS Russel\" esit\u00f2 nell'impegnarsi a fondo, anche a causa del violento fuoco scatenato dal vascello francese \"Temeraire\".\nCentro.\nla situazione nella divisione centrale vide il viceammiraglio Howe, sul \"HMS Queen Charlotte\", impegnare violentemente i francesi, seguito per\u00f2 con pi\u00f9 esitazione dai subordinati. L'ammiraglia inglese punt\u00f2 diretta sul \"Montagne\", nave di bandiera di Villaret, e pass\u00f2 fra di essa e il \"Vengeur du Peuple\", ingaggiando la prima in un duello ravvicinato. Sulla scia del \"Queen Charlotte\" sopraggiunse l\"HMS Brunswick\", che ingaggi\u00f2 il \"Vengeur du Peuple\", dopo esser passato di poppa all\"Achille\" e averlo danneggiato.\nL\"HMS Invincible\" ingaggi\u00f2 invece il francese \"Juste\", riuscendo infine a catturarlo, mentre l\"HMS Valiant\" ingaggi\u00f2 il gi\u00e0 danneggiato \"Achille\". Infine l\"HMS Orion\" e l\"HMS Queen\" attaccarono entrambi il francese \"Northumberland\", che venne infine catturato. L\"HMS Queen\" riport\u00f2 comunque gravi danni all'alberatura, ma a sua volta disalber\u00f2 il \"Jemmapes\", che ebbe fra i morti anche il suo capitano.\nRetroguardia.\nNella retroguardia inglese, il contrammiraglio Hood sul \"HMS Royal George\", tagli\u00f2 la linea francese fra il \"R\u00e9publicain\" e il \"Sans Pareil\", ingaggiando combattimento con quest'ultimo insieme all\"HMS Glory\" che le si affianc\u00f2 al nemico dall'altro lato. Il resto della divisione di retroguardia si limit\u00f2 a scambiarsi cannonate senza convinzione, con l\"HMS Montagu\" che prese di mira il \"Neputune\" senza peraltro procurargli danni seri. Altre unit\u00e0 inglesi fallirono completamente nell'attuare il piano di Howe, con il \"HMS Alfred\" che si limit\u00f2 a sparare alcune cannonate senza alcun apprezzabile effetto, mentre l\"HMS Majestic\" e l\"HMS Thunderer\" si limitarono a d azioni di retroguardia.\nEsito.\nAd un'ora dall'inizio dello scontro, la situazione era degenerata in una mischia confusa. In Avanguardia l\"HMS Russel\" cattur\u00f2 il vascello francese \"America\", disalberato dall'inglese \"HMS Bellerophon\".\nNonostante il coraggio dei marinai francesi, poco addestrati ma comunque altamente motivati, gli inglesi catturarono sei navi di linea nemiche e ne affondarono una settima, pur riportando seri danni. Howe stesso dovette rompere quindi il contatto, e a ritirarsi.\nVillaret avrebbe avuto quindi la possibilit\u00e0 di riprendersi i suoi vascelli catturati dagli inglesi, ma Andr\u00e9 Jeanbon Saint Andr\u00e9 lo obblig\u00f2 a rientrare a Brest, considerato che il ruolo della flotta \u00e8 quello di proteggere il convoglio del grano.\nEventi successivi al Primo Giugno.\nDopo lo scontro del Primo giugno, Howe si trov\u00f2 impossibilitato a riprendere la caccia dei mercantili francesi a causa dei danni subiti dalle sue navi.\nFu quindi approntato dall'Ammiragliato un secondo tentativo di intercettare i mercantili, condotto dal Viceammiraglio Montagu, il quale per\u00f2 non diede i suoi frutti, poich\u00e9 l'ammiraglio inglese si trov\u00f2 ad inseguire la squadra francese del viceammiraglio Cornic forte di 19 vascelli - reduci dallo scontro del Primo Giugno. Quest'ultimo condusse gli inglesi a Sud, lasciando quindi strada libera ai mercantili.\nIl convoglio del grano giunse infine a Brest il 12 giugno, dopo aver perso una sola nave nella traversata a causa di una tempesta.\nConseguenze.\nSia i Francesi che gli inglesi si attribuirono la vittoria: i primi per essere riusciti a far giungere il convoglio a destinazione, i secondi per aver catturato sei navi ed averne affondato una settima.\nIn Francia Villaret fu accolto come trionfatore e promosso al rango di ammiraglio, altre onorificenze furono distribuiti ai combattenti, mentre agli ufficiali fu concessa una parata trionfale da Brest a Parigi.\nVa peraltro fatto notare che la Marina Francese perse sette navi in una sola giornata, evento che non accadeva dalla battaglia di La Hougue.\nAnche in Inghilterra ci fu una pioggia di onorificenze per gli ufficiali inglesi, con l'opinione pubblica galvanizzata dal numero di prede conseguite, e varie sottoscrizioni pubbliche furono aperte per elargire doni ai combattenti.\nTuttavia il capitano Molloy, comandante dell\"HMS Caesar\", autore degli errori di manovra durante le fasi iniziali dello scontro, fu aspramente criticato, e pur evitando l'accusa di codardia, fu costretto a lasciare il comando della sua nave, e di fatto termin\u00f2 la sua carriera in Marina.\nIn generale, si attribuisce la vittoria tattica ad Howe, ma l'ammiraglio francese Villaret riusc\u00ec a far giungere tutte le navi del convoglio in Francia, conseguendo il risultato strategico."}
{"id": "1324636", "revid": "1399652", "url": "https://it.wikipedia.org/wiki?curid=1324636", "title": "Monte Cucco (Calabria)", "text": "Il monte Cucco \u00e8 una montagna delle Serre calabresi. Si trova sul confine tra i comuni di Vallelonga (VV) e Torre di Ruggiero (CZ).\nCaratteristiche.\nIl nome deriva dal nome dialettale del cuculo, appunto \"u cuccu\".\nLa montagna \u00e8 nota per un bosco di faggi (faggeta di Monte Cucco) che si sviluppa sulle sue pendici centro-settentrionali."}
{"id": "1324642", "revid": "767487", "url": "https://it.wikipedia.org/wiki?curid=1324642", "title": "Separazione dei beni", "text": "La separazione dei beni, secondo la legge italiana \u00e8 un regime patrimoniale coniugale, cio\u00e8 un criterio di distribuzione tra i coniugi della ricchezza acquisita durante il matrimonio.\nNel regime di separazione dei beni ogni coniuge \u00e8 titolare esclusivo dei beni acquisiti durante il matrimonio.\nTale convenzione deve essere stipulata per atto pubblico sotto pena di nullit\u00e0 (art.162 c.c.).\nLa scelta del regime di separazione dei beni pu\u00f2 essere fatta dai coniugi:"}
{"id": "1324644", "revid": "938", "url": "https://it.wikipedia.org/wiki?curid=1324644", "title": "Queer lion", "text": ""}
{"id": "1324645", "revid": "2223462", "url": "https://it.wikipedia.org/wiki?curid=1324645", "title": "Vicinie della Valcamonica", "text": "Le Vicinie della Valcamonica furono un'istituzione socio-politico-amministrativa medievale. I \"Vicini\" (\"Vis\u00ec\" in dialetto camuno) sono conosciuti anche come \"Vicini et Consortes\" (vicini e consorziati) od \"Antichi Originari\" (Antichi Originarj), contrapposti ai \"Nuovi Originari\".\nIl termine \"Terrazzani\" \u00e8 riferito ancora ai vicini, soprattutto a partire dal XV secolo. Questa parola indicava coloro che avevano bonificato il terreno montuoso costruendo dei terrazzamenti.\nStoria.\nSi suppone che le Vicinie si siano sviluppate dopo la caduta dell'Impero romano d'Occidente, a partire dalla gestione dei \"compasqua\", \"Bona comunalia\" o \"vicinalia\", i campi e boschi comuni marginali all'abitato in uso a beneficio di tutti, sebbene nulla vieti di pensare ad istituzioni molto pi\u00f9 antiche, forse anche preistoriche.\nCon l'arrivo dei Longobardi in Valle Camonica viene assimilato dalle popolazioni locali l'uso della fara, un tipico insediamento di clan familiari germanici, che gestivano in comunit\u00e0 un particolare territorio assegnatogli.\nLa prima notizia della loro esistenza \u00e8 segnalata nella contesa del monte Negrino tra gli abitanti di Borno e quelli della Val di Scalve il 12 novembre 1018: \"XXIV buoni homines de Burno (...) testimoni ed assistenti ai giudizi cittadini e rappresentanti gli abitanti (vicini et consortes) di Borno\".\nFacevano parte della vicinia i capifamiglia (\"capifuoco\") delle famiglie originarie del paese con pi\u00f9 di 25 anni.\nTra gli abitanti \"Originari\" sorgevano due gruppi: i \"facientes focum\", che non avevano nulla di proprio, e i \"facientes aestimum\", con propriet\u00e0 privata; entrambi avevano comunque potere deliberativo.\nNe erano esclusi i nobili, gli ecclesiastici, gli stranieri e perfino le famiglie \"immigrate\" dai paesi vicini.\nSoltanto nel 1764, con deliberazione del governo veneto il \"foresto\" sar\u00e0 ammesso tra gli originari, se aveva almeno 50 anni di residenza in loco (poi ridotti a 20).\nLe vicinie saranno abolite da Napoleone col decreto italico del 25 novembre 1806 e sostituite dalle amministrazioni comunali.\nI \"Bona comunalia\" vennero incamerati dai comuni. Una parte di questi beni, quelli relativi a legati testamentari per opere di carit\u00e0 o di utilit\u00e0 sociale (per esempio: distribuzione pubblica del sale, mantenimento di sacerdoti, mantenimento di maestri, ecc.) furono gestiti dagli enti comunali preposti: prima le congregazioni di carit\u00e0, poi gli enti comunali di assistenza (ECA).\n\u00c8 tuttavia da precisare che, in alcuni casi, i \"comunalia\" non furono incamerati dai comuni, bens\u00ec passarono in propriet\u00e0 a vere e proprie societ\u00e0 \"per azioni\" ante litteram (aperte, cio\u00e8, a chiunque acquistasse le relative quote sociali, misurate in \"carati\"). Allo stato attuale delle conoscenze, non \u00e8 chiaro perch\u00e9 ci\u00f2 sia avvenuto in alcuni casi e non in altri: l'ipotesi pi\u00f9 ragionevole \u00e8 che tali vicinie abbiano adottato la nuova forma societaria durante il breve periodo che intercorse fra la proclamazione della Repubblica Cisalpina (1797) e la sopracitata legge napoleonica. Alcune di queste societ\u00e0 esistono tuttora e funzionano secondo gli antichi statuti, per esempio la \"Societ\u00e0 Monte Pizzone Antichi Originari\" di Monti di Rogno (statuto del 1799), che possiede beni immobili e diritti di sfruttamento sui territori boschivi del Monte Pizzone in comune di Rogno .\nIn altri casi, come Cedegolo si segnalano numerose vertenze fra le autorit\u00e0 civili che volevano indemaniare i beni, e gli originari, che pretendevano di mantenerne il possesso.\nAgli inizi del Novecento una sentenza del tribunale di Breno (1904) riconobbe nuovamente la personalit\u00e0 giuridica delle associazioni di abitanti dette vicinie . Ci\u00f2 diede la possibilit\u00e0 a varie vicinie di ricostituirsi nel tempo, ottenendo in restituzione i beni dai comuni. Il fenomeno della ricostituzione \u00e8 proseguito dai primi anni del XX secolo ai nostri giorni. \u00c8 tuttavia da osservare che i nuovi enti \"vicinia\" non hanno pi\u00f9 alcuna funzione politica e amministrativa, ma sono stati ricostituiti solo per gestire in modo diretto i legati testamentari o i beni legati a fini di utilit\u00e0 sociale. Ci\u00f2 accadde, in particolare, per le vicinie aventi scopo di mantenere sacerdoti (parroci, cappellani, ecc.): un esempio \u00e8 la Vicinia di Bessimo, il cui scopo originario principale era l'amministrazione del beneficio per il sostentamento del curato di Bessimo.\nIn pochi casi, dopo la soppressione degli enti ECA (anni '70) si ricostituirono anche vicinie per perpetuare la distribuzione pubblica del sale. Un esempio di questo ente si ritrova nell'attuale \"Vicinia di Rogno per la dispensa del sale agli antichi originari\", vicinia che amministra i beni (immobili, enfiteusi, livelli) e distribuisce parte dei proventi ogni anno sotto forma di sale ai propri membri, che sono di diritto i soli capifamiglia maschi portanti tre precisi cognomi, e residenti in Rogno e Bessimo Inferiore.\n\u00c8 infine da menzionare che il 29 luglio 1986, con un decreto del Ministero dell'Interno, quello che rimaneva delle vicinie aventi come fine principale (anche non unico) il mantenimento di sacerdoti, venne incamerato nell'Istituto del Sostentamento al Clero della Diocesi di Brescia. \nA seguito di quest'atto molte vicinie camune si risvegliarono, opponendosi all'atto: sedici Vicinie furono cancellate dall'IDSC il 6 settembre 1988:\nL'assemblea.\nL'assemblea della vicinia si riuniva dalle cinque alle sei volte all'anno.\nEra solitamente convocata tramite il suono delle campane oppure quello della \"tabula pulsata\" (una specie di tamburo). Era valida se vi era la partecipazione dei due terzi (o della maggioranza) dei vicini.\nIl luogo dell'incontro era solitamente un portico oppure un edificio comunale; nella bella stagione anche una spianata od un quadrivio in aperta campagna.\nSi iniziava con l'invocazione a Dio, a volte anche con una messa, e poi si discuteva di diversi argomenti, solitamente:\nLe votazioni avvenivano con delle \"bal\u00f2te\", palline, bianche per il voto positivo, nere per quello negativo.\nLa partecipazione era inizialmente obbligatoria, tanto che chi non era presente veniva multato; erano per\u00f2 giustificati gli anziani e gli infermi.\nAllo stesso modo erano multati pesantemente coloro che, scelti dalla votazione, si rifiutavano di assumere la carica.\nEra fatto divieto di portare alla vicinia armi, bastoni e qualsivoglia oggetto atto ad offendere.\nTra gli Antichi Originarj di Prestine si consideravano \"teste\" gli uomini con pi\u00f9 di 13 anni, e quelli di et\u00e0 inferiore, comprese le donne, \"anime\".\nLe cariche.\nLe cariche della vicinia erano molteplici e settoriali:\nI boschi \"favolati\".\nCon l'espressione boschi \"favolati\"(o gazzi) si indicano i boschi in cui era proibito tagliare, raschiare o scortecciare determinate tipologie di piante. Il bosco era protetto perch\u00e9 proteggeva dalle slavine e dalle valanghe ed era ritenuto dalle antiche comunit\u00e0\u00a0 un bene da difendere contro le speculazioni e le usurpazioni. \nLa vicinia si occupava degli aspetti amministrativi ed economici connessi allo sfruttamento dei boschi (paghere). \nVenivano indette \u201cballottazioni\u201d dalla Vicinia nelle quali i capi famiglia votavano per stabile se un bosco dovesse divenire \u201cfavolato\u201d o no. \nPer verificare che le regole previste dagli statuti fossero applicate, ogni anno era nominato dall\u2019assemblea della Vicinia il Saltaro, incaricato della custodia del bosco. \nLa vicinia di Saviore, ad esempio, aveva predisposto un sistema di controllo tramite degli scrivani che, una volta eletti, dovevano prestare il \u201cgiuramento del Nodaro Comune\u201d.\u00a0 Avevano il compito di nominare delle guardie\u00a0 per il controllo\u00a0 delle paghere indicate. In caso di\u00a0 errore, veniva tolto alla guardia il suo il ruolo per un anno, \u00a0 nel frattempo sarebbe stata sostituta da un\u2019altra in modo da non lasciare incustoditi i boschi. \nPer i trasgressori la Vicinia prevedeva delle \u201cpene\u201d (sanzioni), raddoppiate nel caso in cui il fatto si fosse verificato di notte. Solo basandosi su prove certe era possibile segnalare alla Vicinia \u00a0i trasgressori. Nel caso in cui il fatto fosse stato accertato, i delatori ricevevano met\u00e0 della somma della \u201cpena\u201d a titolo di ricompensa. \nErano previste licenze e concessioni per il taglio del legname, nel caso in cui \u00a0servisse per edificare tetti o pareti, per la costruzione di carri ed attrezzi e per il riscaldamento. \nNel caso della vicinia di Saviore era necessario\u00a0 recarsi dallo \u201cscrivano delle licenze di paghere\u201d, che \u00a0indicava distintamente i nomi delle persone titolari \u00a0 delle licenze, e \u00a0 i luoghi in cui era possibile apportare le modifiche. \u00a0Lo scrivano venina pagato diversamente in base alla zona in cui lavorava: \nSaviore = 4 lire \u00a0\nValle = 2,5 lire \u00a0\nPonte = 2 lire \u00a0\nEsempi favole tratte dallo Statuto di Vione: \nPer ogni carga la pena era di 7 lire. \nEsempi favole Statuto di Ponte di Legno: \nGestione e diritti acquisiti.\nLa vicina di solito gestiva il mulino, il torcolo (il torchio), l'hostaria (la taverna), con la possibilit\u00e0 di alloggiare viandanti e fornire loro il vitto, la razzica (segheria) e la prestineria (fornace).\nInoltre provvedeva in caso di bisogno a retribuire l'avvocato, il medico, e il sacrestano che aveva il compito di campanaro (che regolava lo scorrere del tempo col suono delle campane).\nQuesti sono alcuni diritti acquisiti che possedevano le vicinie e vennero riconosciuti alle autorit\u00e0 comunali con l'abolizione del 1806:\nI forestieri.\nIl 7 settembre 1764 il Senato Veneto emette la deliberazione che permette di prendere parte alle deliberazioni della vicinia ai \"forestieri\" residenti in un paese da pi\u00f9 di 50 anni. Da qui nasce la distinzione tra gli Antichi Originari ed i Nuovi Originari.\nInfatti nella vicinia solamente gli Antichi Originari godevano dei diritti civili, al contrario i forestieri erano soggetti solo agli oneri, come il pagamento delle tasse, spesso in forma maggiorata.\nQuesto documento riporta la deliberazione del Senato Veneto secondo il Libro della Vicinia di Gorzone ."}
{"id": "1324648", "revid": "287204", "url": "https://it.wikipedia.org/wiki?curid=1324648", "title": "Fiendfyre", "text": ""}
{"id": "1324649", "revid": "1305887", "url": "https://it.wikipedia.org/wiki?curid=1324649", "title": "Getto", "text": "Il termine getto, a seconda dell'ambito nel quale viene usato, pu\u00f2 indicare cose diverse, ma tutte accomunate pi\u00f9 o meno direttamente da un denominatore comune: il flusso di un fluido che fuoriesce da un ugello.\nMetallurgia.\nNella metallurgia il getto \u00e8 il prodotto finale del processo di fusione e colata.\nIndipendentemente dal processo di fusione impiegato, si ottiene un getto convogliando il metallo fuso in uno stampo mediante appositi sistemi che variano a seconda della tecnologia impiegata.\nIl getto solitamente \u00e8 un semilavorato che prima di poter essere utilizzabile deve subire una serie di processi di finitura che partono dallo stacco della materozza, la sbavatura per arrivare in alcuni casi a lavorazioni meccaniche con tolleranze molto strette.\nEdilizia.\nIl getto in edilizia \u00e8 sia l'azione di versare il calcestruzzo nella cassaforma che l'opera realizzata (gettata di cemento).\nFisica e ingegneria aerospaziale.\nIn fisica un getto \u00e8 il flusso di un fluido che fuoriesce ad alta velocit\u00e0 da un ugello.\nIl termine \u00e8 spesso utilizzato ad esempio per indicare i motori a getto dove la spinta viene generata per reazione da un getto di gas supersonico.\nQuando il fluido in questione \u00e8 costituito da acqua si parla di idrogetto. In questo caso il riferimento pu\u00f2 essere ad un tipo di motore marino che spinge l'imbarcazione mediante un getto d'acqua o alla tecnica del taglio ad acqua."}
{"id": "1324652", "revid": "1904508", "url": "https://it.wikipedia.org/wiki?curid=1324652", "title": "Duomo di Monza", "text": "Il Duomo di Monza, ufficialmente Basilica minore di San Giovanni Battista, \u00e8 un edificio religioso elevato a rango di basilica minore edificato tra il XIV e il XVII secolo.\nSituato nell'omonima piazza al centro della citt\u00e0, \u00e8 dedicato a San Giovanni Battista ed \u00e8 sede della parrocchia di San Giovanni Battista nel Duomo di Monza. Al suo interno custodisce la corona ferrea ed il suo campanile \u00e8 l'edificio pi\u00f9 alto della citt\u00e0.\nStoria.\nDalle origini al Trecento.\nMonza esce dal panorama nebuloso dei centri minori del territorio milanese durante il regno ostrogoto: Paolo Diacono, nella sua \"Historia Langobardorum\", ne sottolinea la prossimit\u00e0 a Milano e la salubrit\u00e0 del clima, ragioni che inducono Teodorico a costruirvi il suo \"Palatium magnum\".\nLa prima chiesa fu fatta erigere dalla regina Teodolinda come cappella palatina del suo Palazzo Reale monzese, residenza estiva della corte longobarda: la prima costruzione di cui si ha notizia e traccia \u00e8 un \"oraculum\" dedicato a san Giovanni Battista nel 595. La regina fa edificare a Monza un palazzo magnificamente decorato con le imprese dei Longobardi e accanto al palazzo fonda successivamente una basilica che dedica a san Giovanni Battista, dotandola di molti ornamenti d'oro e d'argento e di rendite sufficienti. Le informazioni disponibili sul tempio originario sono scarsissime e l'unica fonte disponibile \u00e8 ancora la \"Historia Langobardorum\", che Paolo Diacono compose al crepuscolo del regno Longobardo.\nIl San Giovanni monzese, nato quindi come cappella palatina, nel 603 \u00e8 usato eccezionalmente anche come luogo di battesimo per Adaloaldo, figlio di Teodolinda e Agilulfo ed erede al trono longobardo. Il battesimo viene celebrato da Secondo di Trento, abate benedettino consigliere della regina.\nIn quella e in altre occasioni, papa Gregorio I manifesta con doni e lettere la propria approvazione per il progetto politico di Teodolinda, mirante alla normalizzazione dei rapporti con la sede pontificia e alla conversione del popolo longobardo dall'eresia ariana al cattolicesimo.\nAlla sua morte, avvenuta nel 627, Teodolinda \u00e8 sepolta all'interno della Basilica. Il luogo della sepoltura \u00e8 subito fatto segno di devozione, sino al 1308, quando i resti della sovrana vengono traslati in un sarcofago, oggi collocato all'interno della cappella di Teodolinda. Anche il sarcofago diviene oggetto di venerazione e per secoli, ogni anno, nell'anniversario della morte di Teodolinda, il 22 gennaio, si svolge una cerimonia all'altare di quella cappella, presso il suo sepolcro.\nDal Trecento ai giorni nostri.\nLa riedificazione del duomo, risale all'anno 1300, quando l'arciprete Avvocato degli Avvocati, nell'anno del primo Giubileo della storia della cristianit\u00e0, depone la prima pietra del nuovo tempio.\nQuesta seconda campagna costruttiva, motivata dalla necessit\u00e0 di ampliare l'edificio (sobriamente ispirato alle contemporanee architetture mendicanti, come il San Francesco \"ad pratum magnum\" della stessa Monza) per adattarlo alle esigenze di rappresentanza che il ritorno del Tesoro da Avignone (nel 1345) imponeva, cade a met\u00e0 del secolo. Artefice di questa seconda, pi\u00f9 solenne, fase \u00e8 Matteo da Campione, esponente di quella stirpe di costruttori proveniente dalla zona dei laghi tra Lombardia e attuale Canton Ticino, alla quale i Visconti commissionarono tante imprese edilizie e decorative del ducato nel corso del Trecento. La sua lapide funeraria (+ 1396), immurata all'esterno della cappella del Rosario, ci informa sulla sua attivit\u00e0 (il completamento della grande facciata \"a vento\", la realizzazione del pulpito e del battistero) e testimonia il prestigio da lui raggiunto e la sua devozione. Egli fu certamente interprete dell'aspirazione dei Visconti a realizzare una grande basilica per le incoronazioni imperiali, secondo la tradizione germanica che imponeva all'imperatore di assumere tre corone: quella d'argento ad Aquisgrana, quella d'oro a Roma e quella \"di ferro\" appunto a Monza (o a Milano). E di ci\u00f2 si ha una straordinaria testimonianza iconografica nella grande lastra (gi\u00e0 chiusura posteriore del pulpito) oggi collocata presso l'ingresso della sacrestia.\nA Matteo spetta anche la costruzione delle due cappelle gemelle ai lati dell'abside maggiore. Quella di destra (gi\u00e0 del santo Chiodo e dedicata al santo Rosario) venne decorata tra il 1417 e il 1418 (sopravvive un unico frammento con Cristo crocifisso, attribuito a Michelino da Besozzo); quella di sinistra (dedicata a Teodolinda) decorata tra il 1444 e il 1446 dalla famiglia di pittori lombardi Zavattari che realizzarono il celebre ciclo di affreschi tardogotici.\nOccorre attendere oltre un secolo per assistere alla ripresa dell'attivit\u00e0 decorativa, che questa volta interessa i bracci dei transetti. \u00c8 sempre nella seconda met\u00e0 del XVI secolo che si avvia, in rapporto alle trasformazioni imposte dal Concilio di Trento, una profonda rielaborazione della zona absidale, con lo sfondamento del muro di fondo della cappella maggiore e la costruzione di un vasto presbiterio, all'esterno rigorosamente intonato alle precedenti architetture tardogotiche. \nAlla fine del secolo viene anche costruito, su progetto di Pellegrino Tibaldi, il nuovo campanile, a sinistra della facciata usando dei particolari mattoni, i detti \"mattoni di Oreno\", gli stessi usati per costruire la Cascina Cavallera situata nella campagna orenese. \nNel 1644 viene gettata la volta della navata centrale e nel 1681 \u00e8 costruita, nell'area delle sacrestie, la cappella ottagona destinata a ospitare il tesoro. I primi decenni del XVIII secolo, anche in coincidenza con il ripristino del culto del santo Chiodo, segnano anche una forte ripresa decorativa, che trasforma l'edificio in una sorta di antologia della pittura tardobarocca. \nLa stagione neoclassica \u00e8 segnata dall'altare maggiore progettato da Andrea Appiani (1798) e dal nuovo pulpito di Carlo Amati (1808). Durante il periodo francese, due terzi dei tesori in oro e argento conservati presso il duomo di Monza vennero consegnati alla zecca di Milano per essere fusi e impiegati per pagare le spese militari. Bonaparte prese possesso dei tesori della Basilica e della Biblioteca, spediti alla Biblioteca Nazionale di Parigi. Con la caduta del Primo Impero (1815), i monzesi chiesero la restituzione di tutti i tesori presi dai francesi, ma la Corona di Agilulfo, conservata presso il duomo, era stata fusa a Parigi. Il Duomo era stato oggetto delle spoliazioni napoleoniche.\nAlla fine dell'XIX secolo si collocano le grandi opere di restauro conservativo e stilistico della cappella di Teodolinda e soprattutto della facciata, operato da Luca Beltrami e Gaetano Landriani, che viene trasformata radicalmente con la reintegrazione delle edicole sommitali (gi\u00e0 tutte cadute, ad eccezione di una, all'inizio dei XVII secolo) e la sostituzione dei filari di marmo nero di Varenna con serpentino verde d'Oira, per enfatizzare, in una sorta di ipercorrettismo, la componente toscaneggiante della cultura figurativa campionese.\nNel 2009 lo scultore Alberto Gianfreda realizza la scultura Braciere - Vasca Battesimale mobile.\nAd agosto 2020, con la rimozione delle ultime impalcature dalla facciata, termina l'ultimo restauro della struttura, iniziato nel 2013, che aveva gi\u00e0 visto il completamento del nuovo altare, consacrato il 5 ottobre 2014 dall'arcivescovo di Milano Angelo Scola. L'altare conserva l'antico paliotto in legno dorato di Borgino dal Pozzo e la facciata riacquista le tonalit\u00e0 originali del marmo di Candoglia e del marmo di Musso, che col tempo erano state alterate dall'ossidazione. \nDecorazione.\nSe si eccettua il ciclo della cappella di Teodolinda, poco \u00e8 sopravvissuto della decorazione precedente la stagione barocca, che ha profondamente inciso nella percezione dello spazio interno del duomo. \nDecorazione interna.\nTransetti.\nIn clima tardomanierista ci trasportano le decorazioni delle testate interne dei transetti, a iniziare da quella meridionale (Albero di Jesse, di Giuseppe Arcimboldi e Giuseppe Meda, 1558) per passare a quella settentrionale (Storie di San Giovanni Battista, di G. Meda e Giovan Battista Fiammenghino, 1580).\nOrgani.\nInserito in cassa in \"Cornu Evangeli\", \u00e8 un grande strumento di 12 piedi in stile rinascimentale italiano ma di recente fattura, ad opera della ditta italiana Gustavo Zanin. Dotato di 17 registri e un'unica tastiera di 54 note e la pedaliera a leggio di 18 note.\nCollocato nell'antica cassa in \"Cornu Epistol\u00e6\" si trova l'opus 617 dalla prestigiosa casa organaria svizzera Metzler Orgelbau a trasmissione interamente meccanica, conta 29 registri distribuiti nei due manuali e pedale. Venne costruito nel 2002.\nPresbiterio.\nLa decorazione del presbiterio e del coro \u00e8 la maggiore impresa pittorica del Seicento e vede all'opera Stefano Danedi detto il Montalto, Isidoro Bianchi, Carlo Cane ed Ercole Procaccini il Giovane, con quadrature di Francesco Villa. La volta della navata maggiore viene invece affrescata alla fine del secolo da Stefano Maria Legnani detto il Legnanino, con quadrature del Castellino (1693). \nQuadroni.\nI dieci quadroni della navata centrale con Storie di Teodolinda e della Corona ferrea, realizzati tra Sei e Settecento, appartengono a diversi pittori, fra cui Sebastiano Ricci, Filippo Abbiati e Andrea Porta. \nCappelle.\n\u00c8 per\u00f2 soprattutto il Settecento a segnare l'interno dell'edificio, che costituisce un osservatorio privilegiato per lo studio della cultura figurativa lombarda tra barocco, barocchetto e rococ\u00f2. Pietro Gilardi affresca con Storie della Croce il tiburio (1718-19); Giovan Angelo Borroni dipinge nella cappella del Rosario (1719-21), in quella del Battistero e in quella di Santa Lucia (1752-53); Mattia Bortoloni decora la cappella del Corpus Domini (1742). \nL'episodio conclusivo \u00e8 costituito dall'intervento in duomo di Carlo Innocenzo Carloni, il grande maestro del rococ\u00f2 internazionale, gi\u00e0 attivo in Austria, Germania e Boemia. Tra il 1738 e il 1740, secondo un programma stabilito dal gesuita Bernardino Capriate, egli decora le volte delle navate laterali, l'arcone trionfale e le pareti occidentali del transetto.\nCorona Ferrea e tesoro del Duomo.\nNel Duomo si conserva la celeberrima Corona Ferrea, usata per secoli per l'incoronazione dei Re d'Italia, che, secondo la tradizione, contiene uno dei chiodi usati per la crocefissione di Cristo. \nLa Chiesa riconosce il carattere di reliquia alla corona, e proprio per questo \u00e8 conservata in chiesa (e non nel museo).\nDal transetto sinistro, attraverso il grazioso chiostro del settecentesco cimiterino, si accede al Museo Serpero, che conserva il tesoro del Duomo.\nFino al XVI secolo la Basilica di San Giovanni Battista era amministrativamente autonomo dalla diocesi di Milano, e l'Arciprete del Duomo aveva persino una parte dei poteri propri di un vescovo; nei documenti d'epoca si parla di \"Curia\" di Monza, anticamente di rito patriarchino, proprio come se fosse stata una sede vescovile.\nQuesta situazione fu sanata da san Carlo Borromeo, che abol\u00ec tutti i riti diversi dal rito ambrosiano e romano, ma per la forte opposizione dei monzesi, egli dovette tuttavia rinunciare ad imporre il rito ambrosiano per la celebrazione della Messa, che vige nel resto della diocesi. Tuttora a Monza, Brugherio e Villasanta, la Messa \u00e8 celebrata secondo il rito romano.\nIl Corpo degli Alabardieri.\nIl Duomo di Monza \u00e8 l'unica chiesa al mondo (oltre a San Pietro in Vaticano con il corpo delle Guardie Svizzere vaticane) che pu\u00f2 disporre di proprie guardie armate durante le funzioni pi\u00f9 importanti: in tutto dodici Alabardieri pi\u00f9 un Comandante. \nL'istituzione del \"Corpo degli Alabardieri\" del Duomo non ha una data che sia testimoniata con certezza da documenti, ma si ritiene che possa risalire gi\u00e0 alla fine del VI secolo, in epoca longobarda, derivando dal corpo delle guardie d'onore della regina Teodolinda. \nLa divisa degli alabardieri \u00e8 composta da una lunga giacca, un panciotto e pantaloni al ginocchio in panno blu con decorazioni in filo d'oro, camicia bianca, guanti bianchi, calze azzurre con ricami in oro, scarpe nere con fibbia d'argento; inoltre \u00e8 prescritto un nastro in velluto nero al collo della camicia. In origine il copricapo era un tricorno, sostituito poi nel 1807 da una feluca per decisione di Napoleone Bonaparte. Oltre all'alabarda l'armigero porta la spada con un cinturone in broccato e con una fibbia metallica con una riproduzione della Corona Ferrea.\nLe campane.\nIl campanile possiede un concerto di 8 campane in scala diatonica maggiore di La2, fuse nel 1741 dal milanese Bartolomeo Bozzi, successivamente autore anche delle campane della Basilica di Sant'Ambrogio. Questo campanile ha la caratteristica di avere le campane che suonano a \"slancio\", un'eccezione nella Diocesi di Milano, che invece usa il sistema \"Ambrosiano\"."}
{"id": "1324656", "revid": "913245", "url": "https://it.wikipedia.org/wiki?curid=1324656", "title": "Veronica Campbell-Brown", "text": "\u00c8 salita per otto volte sul podio olimpico ed \u00e8 stata campionessa mondiale dei 100 metri ad e dei 200 metri a .\nBiografia.\nNata in Giamaica, da giovane ha studiato negli Stati Uniti d'America, all'Universit\u00e0 dell'Arkansas, e qui ha iniziato a mettersi in luce come velocista.\nNel 2000 ha partecipato alla sua prima olimpiade, a Sydney, facendo parte del \"team\" giamaicano che ha conquistato l'argento nella gara della 4\u00d7100 m. \u00c8 stato per\u00f2 nella XXVIII Olimpiade di Atene che ha ottenuto i migliori risultati personali, guadagnando una medaglia di bronzo nei 100 metri piani e vincendo, due giorni pi\u00f9 tardi, l'oro nei 200, battendo la statunitense Allyson Felix con un tempo di 22\"05. Sempre durante questa competizione, ha preso parte alla 4\u00d7100\u00a0m, insieme alle compagne Aleen Bailey, Tayna Lawrence e Sherone Simpson, ottenendo un'altra medaglia d'oro.\nNel 2005 ha invece partecipato ai Mondiali di Helsinki, vincendo due medaglie d'argento, una nei 100 metri e la seconda nella 4\u00d7100\u00a0m. Due anni dopo, ai Mondiali 2007 di Osaka, ha racimolato un bottino di tre medaglie; un oro nei 100\u00a0m, e due argenti nei 200 e nuovamente nella 4\u00d7100\u00a0m.\nNel 2007 ha sposato Omar Brown, anch'egli velocista giamaicano, vincitore dell'oro nei 200 metri ai XVIII Giochi del Commonwealth.\nIn occasione della cerimonia d'apertura delle Olimpiadi di Pechino 2008 \u00e8 stata la portabandiera per la delegazione della Giamaica. Nella stessa manifestazione olimpica ha vinto la medaglia d'oro nei 200 metri piani col suo primato personale di 21\"74.\nIl 13 febbraio 2009 viene eletta \"Jamaican Sportswoman of the Year\" a pari merito con Melaine Walker. Ai Mondiali di Berlino dello stesso anno ottiene il quarto posto nella finale dei 100\u00a0m con 10\"95, mentre sui 200\u00a0m vince l'argento concludendo la gara dietro alla statunitense Allyson Felix.\nIn occasione dei Mondiali di Taegu ottiene due medaglie, rispettivamente d'argento nei 100 metri piani dietro la statunitense Carmelita Jeter e una d'oro nella finale dei 200 metri piani con un crono di 22\"22 davanti alle americane Carmelita Jeter ed Allyson Felix.\nIl 4 maggio 2013 \u00e8 risultata positiva ad un diuretico in seguito ad un controllo antidoping effettuato dopo il Jamaica International, venendo provvisoriamente sospesa. Nel febbraio 2014 viene completamente assolta dal Tribunale Arbitrale dello Sport, che la riammette con effetto immediato alle competizioni."}
{"id": "1324657", "revid": "1793900", "url": "https://it.wikipedia.org/wiki?curid=1324657", "title": "Christ Church Picture Gallery", "text": "La Christ Church Picture Gallery (\"Pinacoteca del collegio di Christ Church\") si trova all'interno del collegio di Christ Church ad Oxford, in Gran Bretagna.\nSi tratta dell'unico museo d'arte di un college nel Regno Unito. Espone opere di Agostino Carracci, Annibale Carracci, Ludovico Carracci, Antoon Van Dyck, Corrado Giaquinto ecc. Straordinaria \u00e8 la collezione di disegni, tra le pi\u00f9 consistenti al mondo.\nStoria.\nLa collezione d'arte del collegio di Christ Church venne formandosi nel corso di tre secoli attraverso successive donazioni. Un tempo ospitata nella settecentesca biblioteca, oggi \u00e8 ospitata in un edificio moderno, seminterrato e illuminato, per quanto possibile, dalla luce naturale. Il nucleo pi\u00f9 antico della collezione \u00e8 la raccolta di circa 2.500 stampe donate al collegio da Henry Aldrich (1647-1710), comprendente lavori di Mantegna, D\u00fcrer e Marcantonio Raimondi, stampe topografiche francesi e ritratti inglesi a mezzatinta. Esso sono in larga parte conservate ancora negli album originali, di gusto barocco.\nLa seconda importante donazione fu quella del generale John Guise (nel 1723), probabilmente ispirato da Aldrich stesso, comprendente alcune stampe, duecento dipinti (tra cui un suo ritratto di Joshua Reynolds e opere di Lorenzo Lotto, Tintoretto, Veronese, Annibale Carracci e Van Dyck) e circa duemila disegni, tra cui la collezione \"enciclopedica\" dei maestri italiani, divisi in fiorentini, senesi, romani, napoletani, bolognesi, genovesi e veneziani con capolavori, tra gli altri, di Giovanni Bellini, Leonardo, Raffaello, Michelangelo e Pontormo, mentre tra i non italiani spiccano Hugo van der Goes, D\u00fcrer, Rubens e Jusepe de Ribera. La terza fu di William Thomas Horner Fox-Strangways (nel 1828 e nel 1834), comprendente trentasei dipinti di \"primitivi italiani\", ovvero lavori gotici e del primo Rinascimento anteriori al 1490.\nSono seguite poi altre donazioni minori, come quella dei nipoti di Walter Savage Landor (ventisei dipinti di antichi maestri italiani), e quella di \"Sir\" Richard Lysle Nosworthy (undici lavori di maestri italiani, olandesi e inglesi), seguite dalla donazione di vetri settecenteschi inglesi (Halding Bequest, 1966-68) e icone russe (Patterson Gift, 1980).\nL'edificio odierno venne inaugurato dalla regina Elisabetta II nel 1968."}
{"id": "1324660", "revid": "1698311", "url": "https://it.wikipedia.org/wiki?curid=1324660", "title": "Wadsworth Atheneum", "text": "Il Wadsworth Atheneum si trova a Hartford nel Connecticut, Stati Uniti; \u00e8 un museo di arti decorative, arte antica, arte moderna ed arte contemporanea.\nNel 1931 ha ospitato la prima Esposizione internazionale surrealista negli Stati Uniti.\nIl museo espone opere di: Pierre Bonnard, Paul C\u00e9zanne, Salvador Dal\u00ed, Jacques-Louis David, Eug\u00e8ne Delacroix, \u00c9douard Manet, Claude Monet, Pablo Picasso, Camille Pissarro, Sebastiano del Piombo, Caravaggio, Pierre-Auguste Renoir, Henri de Toulouse-Lautrec, Vincent van Gogh, ecc."}
{"id": "1324665", "revid": "599013", "url": "https://it.wikipedia.org/wiki?curid=1324665", "title": "Davide Lanzafame", "text": "Prodotto del vivaio della , ha vinto due campionati ungheresi con le maglie di (2016-17) e (2018-19); del campionato magiaro \u00e8 stato inoltre per due volte consecutive capocannoniere (2017-18 e 2018-19). In precedenza, aveva vinto due campionati italiani di Serie B con Juventus (2006-07) e (2008-09).\nBiografia.\n\u00c8 nato a Torino da madre torinese e padre siciliano. Ha un fratello, Giovanni, che gli fa da procuratore.\nNell'agosto 2012 viene iscritto, insieme ad altri suoi ex compagni del , nel registro degli indagati dalla Procura di Bari per frode sportiva in riguardo ad alcune partite del Bari truccate in passato.\nIl 6 giugno 2013 viene deferito alla commissione disciplinare per la partita Bari-Treviso 0-1 del 2007-2008 e per omessa denuncia di Salernitana-Bari 3-2 del 2008-2009: secondo l'accusa in entrambi i casi avrebbe ricevuto soldi per perdere la partita.\nIl successivo 5 luglio, nell'ambito del filone Bari-bis sul calcioscommesse, il calciatore patteggia una pena a un 1 anno e 4 mesi di squalifica. L'11 dicembre patteggia la pena con 1 mese di reclusione.\nCaratteristiche tecniche.\nDi ruolo di ala destra, dispone di buona esplosivit\u00e0 nelle gambe, velocit\u00e0 di base e senso del gol.\nCarriera.\nClub.\nMuove i primi passi nella squadra dilettantistica del Barcanova, della quale suo padre era un dirigente. In seguito suo fratello maggiore Giovanni lo convince a sostenere un provino prima col il , con esito negativo, e poco dopo con la , che invece lo tessera e di cui rimane un giocatore per quattordici anni. Con le formazioni giovanili vince in totale un Campionato Berretti, un Campionato Primavera, una Coppa Italia Primavera, una Supercoppa italiana Primavera e un Torneo di Viareggio, nel quale fu il capocannoniere della squadra. Esordisce in prima squadra il 3 giugno 2007, nella partita tra Juventus e , penultima giornata del torneo di Serie B 2006-2007, giocata nel capoluogo pugliese e terminata con la vittoria della squadra di casa (1-0); tale presenza gli permette di fregiarsi, assieme al resto della rosa bianconera, della vittoria di quel campionato cadetto.\nBari e Palermo.\nProprio alla societ\u00e0 barese viene ceduto in prestito per la stagione 2007-2008. Nella stagione giocata in Puglia si rivela uomo-gol, arrivando prima del termine della stagione in doppia cifra, giocando come centravanti, seconda punta o esterno offensivo. In questa posizione viene impiegato da Giuseppe Materazzi, mentre con Antonio Conte torna a giocare nella posizione di ala. Durante il campionato, disputato in maniera positiva, \u00e8 stato autore di reti decisive che hanno permesso al Bari la permanenza in Serie B.\nIl 30 maggio 2008 viene data la notizia del suo trasferimento al nell'ambito dell'operazione che ha portato Amauri alla , ma l'annuncio ufficiale \u00e8 dato solamente il 1\u00ba luglio, in quanto, fino al giorno precedente, era sotto contratto con il , squadra nella quale militava in prestito dalla formazione bianconera. Dopo aver esercitato la contro-opzione sul suo cartellino con i pugliesi, viene ceduto a titolo definitivo per 5 milioni di euro al , per poi prendere met\u00e0 cartellino per 2,5 milioni. Coi rosanero firma un contratto da euro a stagione. Esordisce in Serie A il 30 agosto nella gara esterna contro l', persa 3-1.\nIl 26 dicembre dello stesso anno, il ufficializza il suo ritorno in maglia biancorossa durante la sessione di mercato invernale, scelta fatta dal giocatore per tornare a giocare con continuit\u00e0. La formula \u00e8 quella del prestito secco, con l'avallo della Juventus comproprietaria del cartellino. Con i pugliesi vince il campionato cadetto 2008-2009. A fine stagione Palermo e Juventus, proprietarie del suo cartellino, decidono di rinnovare ancora per un anno la compartecipazione.\nParma e Juventus.\nTornato quindi al Palermo per fine prestito, il 13 luglio 2009 passa con la stessa formula al . Segna la prima rete con la nuova maglia alla nona presenza, l'8 novembre, in Parma- (2-0), per poi ripetersi nella giornata successiva, realizzando il gol decisivo del 2-3 nella vittoriosa trasferta di Firenze contro la . Il 9 maggio 2010, in Juventus-Parma (2-3) della 37\u00aa giornata di campionato, segna la sua prima doppietta in Serie A, proprio contro la squadra in cui \u00e8 cresciuto. Sette giorni dopo mette a segno un'altra doppietta, ovvero la sua settima e ultima rete in campionato, all'ultima giornata contro il .\nFinito il prestito al Parma, il 25 giugno 2010 Palermo e Juventus, proprietarie ciascuna di mezzo cartellino del giocatore, si accordano per il rinnovo della compropriet\u00e0 e per il passaggio alla squadra di Torino. Esordisce nuovamente in bianconero, con la sua seconda presenza in assoluto, il 29 luglio 2010 in Shamrock Rovers-Juventus (0-2), nell'andata del terzo turno preliminare di Europa League, giocata da titolare (esordio assoluto nelle coppe europee per lui).\nBrescia e Catania.\nA causa dello scarso utilizzo in bianconero (3 presenze in campionato e 6 in Europa League, comprese 4 apparizioni nei turni preliminari), il 4 gennaio 2011 si trasferisce in prestito al , che gli corrisponde la totalit\u00e0 dell'ingaggio. Esordisce con le \"rondinelle\" gi\u00e0 due giorni dopo, in Brescia- (1-2), entrando al 47' del primo tempo al posto di Alessandro Diamanti. Il 22 gennaio 2011, alla quarta presenza col Brescia, gioca per la prima volta da titolare, nella trasferta in casa del (sconfitta per 1-0), sua ex squadra. Chiude discretamente la stagione con le \"rondinelle\" con 13 presenze.\nIl 24 giugno 2011 Palermo e Juventus non fanno alcuna offerta per il suo cartellino, cos\u00ec la compartecipazione viene risolta dalla societ\u00e0 siciliana. Non rientrando nei piani tecnici della societ\u00e0, che non lo convoca per il ritiro estivo, il 10 agosto 2011 viene ufficializzato il suo passaggio in compartecipazione al nell'ambito della trattativa che ha portato Mat\u00edas Silvestre al Palermo: met\u00e0 del suo cartellino \u00e8 stata valutata un milione di euro. Il giocatore si allenava gi\u00e0 da qualche giorno coi rossazzurri; il contratto presso la Lega Calcio \u00e8 stato depositato due giorni dopo. Esordisce in maglia rossazzurra il 21 agosto in Catania- (2-1) del terzo turno di Coppa Italia, giocando titolare e uscendo al 62' per far posto ad Andrea Catellani. Segna il primo gol con la maglia del Catania il 29 novembre 2011 nella gara valevole per il quarto turno di Coppa Italia contro il , segnando il gol del momentaneo 1-0 nella partita poi vinta per 3-2 dagli ospiti. Il 22 giugno 2012, termine ultimo per la risoluzione delle compartecipazioni, il Palermo non fa nessuna offerta per il cartellino del giocatore, che da regolamento rimane nella squadra che lo ha tesserato per ultimo, il Catania.\nGrosseto e Honv\u00e9d.\nIl 10 settembre 2012, grazie a una proroga concessa al per le operazioni di calciomercato, passa in prestito alla societ\u00e0 toscana. Esordisce in campionato alla quarta giornata contro il , giocando titolare e venendo sostituito al 52' da Valerio Foglio. Segna la sua prima rete con i toscani il 6 ottobre nella sconfitta interna contro il (1-2), andando a segno con una mezza rovesciata dal limite dell'area.\nIl 29 gennaio 2013, dopo 16 presenze e 2 reti, torna al Catania che lo gira subito in prestito agli ungheresi dell'. Fa il suo esordio con il club magiaro il 3 marzo in occasione della diciottesima giornata di campionato persa per 4-0 contro il Videoton, segna la sua prima rete in campionato il 12 aprile nella sfida interna contro il Kaposv\u00e1r servendo prima l'assist dell'1-1 al 60' e poi completando la rimonta segnando sette minuti dopo consegnando cos\u00ec la vittoria alla sua squadra. Il 28 aprile 2013, durante la 25\u00aa giornata di campionato nella partita disputata contro il P\u00e9csi, in seguito a un litigio con il compagno Leandro Mart\u00ednez su chi dovesse tra i due battere un calcio di rigore, viene ammonito per la seconda volta e quindi espulso. Chiude l'esperienza ungherese con 5 gol segnati in 10 presenze, condite con 5 assist.\nLa squalifica, Perugia e Novara.\nIl 30 giugno 2013 per fine prestito torna al , ma data la squalifica di un anno e quattro mesi comminatagli il 5 luglio per il calcioscommesse, non si aggrega al ritiro dei giocatori rossoazzurri; successivamente, non allenandosi col Catania, ha assunto un preparatore atletico allenandosi sia per conto proprio sia con una squadra dilettantistica. L'8 ottobre seguente lascia Catania rescindendo consensualmente il contratto che lo legava agli etnei.\nIl 12 agosto 2014, da svincolato e nonostante fosse ancora squalificato fino a novembre, si accorda con il , neopromosso in Serie B. Con la squadra umbra raggiunge a fine stagione i play-off, persi al turno preliminare contro il . L'anno seguente colleziona altre 17 presenze con gli umbri fino al 21 gennaio 2016, quando nella sessione invernale di calciomercato passa al . Esordisce con i piemontesi due giorni dopo, nella sconfitta interna per 0-1 contro il , subentrando al 70' al posto di Pablo Gonzalez. Segna la sua prima e unica rete con la maglia gaudenziana nell'ultima partita dei play-off, la trasferta persa 2-4 contro il Pescara.\nRitorno in Ungheria, Adana Demirspor e L.R. Vicenza.\nIl 25 agosto 2016 lascia Novara per far ritorno dopo tre anni ai magiari dell'. Fa il suo secondo esordio coi rossoneri il 10 settembre, all'ottava giornata di campionato, fornendo l'assist della rete che sblocca il risultato, nel 3-1 a favore del . Segna il suo primo gol stagionale otto giorni dopo, nel derby cittadino contro l', trasformando il rigore del 2-0 nella partita che finir\u00e0 poi 5-0 per la sua squadra. Il 27 maggio dopo aver vinto lo scontro al vertice 1-0 con il Videoton si laurea insieme al resto della squadra campione d'Ungheria concludendo il campionato con 25 presenze e 11 reti, 12 considerando tutte le competizioni, migliorando dunque il suo record personale fermo a 11 marcature stagionali. La stagione successiva vede il debutto in Champions League, dove riesce anche a segnare le sue prime reti in una competizione europea. Al termine dell'annata ottiene la qualificazione all'Europa League, classificandosi al quarto posto in campionato, segnando 18 reti in 32 presenze di campionato, laureandosi primo capocannoniere italiano nella massima serie magiara. L'intera stagione viene chiusa con 41 presenze (mai cos\u00ec tante in carriera) e 22 gol complessivi (altro record personale).\nIl 1\u00ba luglio 2018 viene ceduto ai rivali del per euro. Il 27 aprile 2019 si laurea campione d'Ungheria per la seconda volta in carriera, nella partita proprio contro l'Honv\u00e9d, sua ex squadra e vince per la seconda volta di fila il titolo di capocannoniere, mettendo a referto 16 gol. Il 12 agosto 2019, dopo una sola stagione al Ferencv\u00e1ros, fa ritorno all'Honv\u00e9d in prestito.\nNell'agosto del 2020 accetta l'offerta dell', club militante nella seconda divisione turca, dove rimane fino al gennaio 2021, quando rescinde il proprio contratto con la squadra azzurrobl\u00f9. Il 1\u00ba febbraio 2021 torna quindi in Italia, accasandosi da svincolato al , in Serie B. Otto giorni dopo segna la sua prima rete in maglia biancorossa, in occasione della partita casalinga persa 1-2 contro il . Rimane a Vicenza fino al gennaio 2022, quando risolve il proprio contratto con la societ\u00e0 berica.\nNazionale.\nIl commissario tecnico della nazionale Under-21, Pierluigi Casiraghi, lo ha convocato per la prima volta per la partita contro l' del 25 marzo 2008 valida per le qualificazioni agli Europei di categoria; ma l'esordio sul campo avviene il 21 maggio con la nazionale olimpica, entrando nel secondo tempo di - (2-0), partita del Torneo di Tolone, manifestazione amichevole in preparazione al torneo olimpico di . Due giorni dopo segna il suo primo gol con la maglia degli \"azzurrini\", contro la .\nDopo le positive apparizioni con l'olimpica, il 5 settembre 2008 esordisce con l'Under-21, a Castel di Sangro, entrando nel secondo tempo di Italia- (1-1), partita valida per la qualificazione agli Europei Under-21 del 2009.\nStatistiche.\nPresenze e reti nei club.\n\"Statistiche aggiornate al 16 ottobre 2021.\""}
{"id": "1324667", "revid": "729019", "url": "https://it.wikipedia.org/wiki?curid=1324667", "title": "Operazione Pugilist", "text": "L'operazione Pugilist Gallop \u00e8 il nome in codice dell'attacco compiuto, durante la Campagna del Nord Africa, dalla 8\u00aa armata britannica contro la linea del Mareth (Tunisia), insieme di fortificazioni create dai francesi e occupate dall'Asse, rinforzate con fortini e capisaldi. La linea del Mareth partiva dal mare a nord e terminava ai piedi di una formazione montuosa sfruttando i letti di alcuni fiumi in secca. Aggirando i rilievi si trovava la postazione di El Hamma.\nLa 50\u00aa Divisione di Fanteria britannica il 16 marzo 1943, dopo un iniziale successo con sfondamento della linea presso Zarat, venne ricacciata indietro dalla 15\u00aa Divisione Panzer tedesca e dalle forze italiane il 22 marzo. Il secondo attacco, portato dal 19 aprile, si concluse con la resa delle forze dell'Asse l'11 maggio.\nLo scenario storico.\nA seguito della sconfitta ad El Alamein, le truppe dell'Asse impegnate in nord Africa avevano iniziato la loro ritirata verso Tripoli. La citt\u00e0 era divenuta indifendibile dopo lo sbarco di statunitensi e britannici in Africa Occidentale. Rommel decise di ritirarsi in Tunisia, per poter respingere le forze statunitensi avanzanti da ovest e poi concentrarsi sui britannici a est, sfruttando il vantaggio che aveva su questi ultimi. Tedeschi e italiani si fortificarono sulla linea del Mareth, mentre Rommel guidava il grosso delle truppe contro il secondo corpo statunitense sbaragliandolo nella battaglia del passo di Kasserine. Terminata quest\u2019operazione, mentre gli statunitensi cercavano di riorganizzarsi, le truppe dell'Asse ritornarono alla linea del Mareth. Rommel, bench\u00e9 fosse in netta inferiorit\u00e0 numerica (150 carri armati contro i circa 450 britannici), decise di sferrare un attacco lungo la parte sud della linea il 6 marzo 1943. Fu anche intercettando le trasmissioni nemiche, i cui codici erano stati decifrati dall\"'intelligence\" britannica, che Montgomery riusc\u00ec ad organizzare un\u2019eccellente difesa, comunque questo genere di controffensive continue, molto care alla tradizione militare tedesca erano, secondo Robert M. Citino e altri storici militari, uno degli errori concettuali pi\u00f9 notevoli delle strategie dell'asse, che impedivano costantemente di creare riserve sufficienti. Le offensive tedesche (cui erano sempre aggregate anche truppe italiane) sia quando fortunate, come sul passo di Kasserine, sia quando sfortunate, come l'operazione Capri,lasciavano le truppe dell'Asse ancora pi\u00f9 in affanno di quelle Alleate, proprio in un momento in cui la battaglia della produzione passava definitivamente nelle mani alleate.\nI carri dell'Asse si ritrovarono a fronteggiare una divisione neozelandese con decine di cannoni anticarro. Il risultato dell'attacco (denominato \"Operazione Capri\") fu la perdita di 52 carri per l'Asse nel settore sud, mentre qualche giorno prima in un attacco pi\u00f9 a nord il \"gruppo Tiger\" si era impantanato in un acquitrino: 17 su 19 furono i Panzer VI Tiger I distrutti. Il 7 marzo Rommel rientrava in Germania per motivi di salute; la Volpe del deserto non sarebbe pi\u00f9 ritornata in Africa. il comando del Heeresgruppe Afrika fu assunto da von Arnim. Ora era il turno di Montgomery, e la sua contromossa non tard\u00f2.\nOrdini di battaglia.\nAsse.\nA supporto della 1\u00aa Armata italiana c'erano la 19. Flakdivision, con batterie da 16 \u00d7 88 millimetri e diverse batterie anti-aeree da 20 millimetri. Sulla costa la 1. Luftwaffebrigade, poco pi\u00f9 forte di un battaglione, era dietro la Divisione di fanteria \"Giovani Fascisti\". L'Africa Panzergrenadier Regiment controllava la strada principale Gab\u00e8s-Mareth e insieme alla divisione 164. Leichte Infanterie-Division erano gli unici gruppi mobili di fanteria disponibili.\nLa battaglia.\nL'attacco di Montgomery ebbe inizio il 20 marzo 1943 con un pesante bombardamento sulle postazioni italo-tedesche. Il 17 marzo il II Corpo statunitense, guidato dal generale Patton, aveva attaccato la posizione di Gafsa, a nord di El Hamma, le cui forze della divisione \"Centauro\" poste a sua difesa erano gia state evacuate durante la notte. Dopo trenta minuti di bombardamento Montgomery lanci\u00f2 all'attacco la 50\u00aa Divisione di fanteria supportata dal 50\u00b0 \"Royal Tank Regiment\", attraverso reticolati e campi minati e sotto il costante fuoco dell'artiglieria nemica. Dopo duri scontri le forze inglesi riuscirono a sfondare nel settore difeso dal battaglione tedesco \"granatieri d'africa\" e a occupare alcuni capisaldi creando cos\u00ec una sacca nello schieramento difensivo dell'asse, successivamente la sacca sar\u00e0 richiusa da un contrattacco coordinato tra la 15\u00aa divisione corazzata tedesca (generale Borowietz), le rimanenti forze dei granatieri d'africa e vari reparti italiani; facendo ritirare cos\u00ec in modo disorganizzato le unit\u00e0 inglesi e ristabilendo le posizioni difensive iniziali. Qui Montgomery intu\u00ec che l'unico modo di prendere la linea del Mareth era aggirarla colpendo El Hamma (operazione \"Supercharge II\"). Invi\u00f2 quindi la 2\u00aa Divisione neozelandese supportata dalla 8\u00aa Brigata carri e da brigate francesi. Ma gli italo-tedeschi si accorsero dei movimenti verso El Hamma e contrattaccarono utilizzando due divisioni corazzate e la 164\u00aa Divisione di fanteria leggera. Un attacco laterale riusc\u00ec a fermare i neozelandesi e permise al generale Giovanni Messe (comandante delle forze di difesa della Tunisia del sud inquadrate nella 1\u00aa armata italiana) di ritirare le sue truppe con ordine verso l'altopiano roccioso di Akerit, senza perdite di uomini e materiali.\nMa la posizione sull'Akarit non poteva essere tenuta a lungo. Von Armin temeva un attacco da parte di Patton a nord, per questo concentr\u00f2 le forze corazzate lasciando il generale Messe con alcuni autoblindo e praticamente niente carri.\nIl secondo attacco.\nIl nuovo attacco di Montgomery scatt\u00f2 il 5 aprile, i britannici furono bloccati in vari settori, ma non al punto di dover retrocedere. Per tutto il 5 aprile la sorte dello scontro fu incerta, il 6 una manovra inglese venne stroncata da un violento contrattacco della 15\u00aa \"Panzerdivision\". Gli inglesi si riorganizzarono e, appoggiati dall'artiglieria, lanciarono un altro assalto, ma scoprirono che gli italo-tedeschi si erano ritirati a nord. Le truppe dell'Asse raggiunsero infatti Enfidaville, dopo aver percorso 250 chilometri, l'11 aprile 1943. Ad Enfidaville, come alla linea del Mareth, le ripide alture restringono la fascia costiera.\nNel frattempo, gli statunitensi avevano rioccupato Gafsa (22 marzo) e costretto nuovamente la Brigata \"Centauro\" alla fuga. Le forze dell'Asse, per evitare l'insaccamento, si ritirarono su un fronte di circa 215 chilometri, esteso da Capo Serrat ad Enfidaville. Nel frattempo, statunitensi e inglesi si ricongiungevano sulla strada per Gabes, chiudendo gli italo-tedeschi nel fronte detto sopra. Il vantaggio di questo fronte a semicerchio era la possibilit\u00e0 di far accorrere rinforzi ovunque fosse necessario, vantaggio reso inutile dalla scarsit\u00e0 di carburante e munizioni. Gli Alleati infatti, erano ben riforniti e godevano di una superiorit\u00e0 schiacciante in fatto di uomini e carri (1500 carri contro i soli 50 nemici); la superiorit\u00e0 aerea degli alleati era assoluta.\nIl 19 aprile, tre divisioni di fanteria di Montgomery assaltarono la posizione di Enfidaville, tenuta dagli italiani del generale Messe, che seppe sfruttare al meglio i cannoni a sua disposizione ricacciando gli inglesi e infliggendo grosse perdite. Gli americani tentarono invece l'assalto alle posizioni della 5\u00aa \"Panzerarm\u00e9e\", ma non riuscirono a fermare von Arnim e le sue divisioni prima che si ritirassero. \nL'operazione Vulcano.\nIl colpo finale fu dato con l\"'Operazione Vulcano\". Tale operazione inizi\u00f2 il 5 maggio 1943, con un attacco del V Corpo d'armata. Il 7 maggio gli inglesi dell'11\u00ba Reggimento Ussari entravano a Tunisi, mentre divisioni statunitensi entravano a Biserta. Alcune unit\u00e0, come il III Gruppo autoblindato \"Nizza Cavalleria\" del RECo al comando di Battistini e Baldissera si arresero solamente l'11 maggio, continuando a lottare strenuamente.\nConseguenze.\nLa battaglia di Tunisia segna la fine dei combattimenti nel nord Africa dove gli Alleati catturano oltre 275.000 prigionieri. Dal nord Africa partir\u00e0 poi lo \"sbarco in Sicilia\" volto a conquistare la Sicilia per poi risalire l'Italia."}
{"id": "1324670", "revid": "1444886", "url": "https://it.wikipedia.org/wiki?curid=1324670", "title": "Galleria d'Arte Moderna (Milano)", "text": "La Galleria d'Arte Moderna Milano (detta anche GAM) \u00e8 la pi\u00f9 importante collezione lombarda di opere dell'Ottocento. Si trova nella Villa Reale, in via Palestro 16 a Milano; fa capo alla Direzione Centrale Cultura del Comune di Milano ed \u00e8 parte delle Civiche Raccolte d'arte del Comune di Milano.\nStoria.\nNel 1903 il Comune decise di far confluire le opere donate in una Galleria d'Arte Contemporanea, dal 1877 custodite nel Salone dei Giardini Pubblici, quale sezione autonoma, al Castello Sforzesco. Nel 1920, quando Villa Reale viene ceduta dallo Stato al Comune di Milano, la Galleria d'Arte Moderna trova qui la sua sede definitiva.\nSede.\nLa \"Villa Belgiojoso\" in cui ha sede la Galleria \u00e8 uno dei capolavori del Neoclassicismo di Milano. Fu edificata tra il 1790 e il 1796 come residenza del conte Ludovico Barbiano di Belgiojoso e fu progettata con eleganza e funzionalit\u00e0 dall'architetto austriaco Leopoldo Pollack, collaboratore del massimo rappresentante del Neoclassicismo lombardo, Giuseppe Piermarini.\nAlla morte del conte la grande villa venne acquistata dal governo della Repubblica Cisalpina per trasformarla nella residenza milanese di Napoleone Bonaparte, che stava per divenire presidente della nuova Repubblica Italiana, di cui Milano sarebbe stata la capitale.\nTrasformata nel 1921 in sede delle raccolte milanesi d'arte moderna, Villa Reale offre ai propri visitatori una straordinaria esperienza di continuit\u00e0 fra \u201ccontenuto\u201d e \u201ccontenitore\u201d, ribadita nel dopoguerra dalla scelta di circoscrivere all'Ottocento la collezione esposta in villa.\nArtisti principali.\nIl pregio delle opere esposte rende internazionalmente nota la Galleria d'arte moderna di Milano. Nelle sue sale si possono ammirare capolavori provenienti da tre principali collezioni: la \"Collezione dell'Ottocento\" dello scultore Pompeo Marchesi, la \"Collezione Vismara\" di Giuseppe Vismara, e la \"collezione Grassi\" , raccolta d'arte orientale e dipinti donati al Comune di Milano nel 1956 dalla vedova dell'imprenditore Carlo Grassi). Le Collezioni Grassi e Vismara sono visitabili grazie ai volontari per Il Patrimonio Culturale del Touring Club Italiano.\nComprendono opere di Andrea Appiani, Francesco Hayez, Francesco Filippini, Giuseppe Amisani, Cherubino Cornienti, Pompeo Marchesi, Tranquillo Cremona, Giovanni Segantini, Federico Faruffini, Giuseppe Pellizza da Volpedo, Antonio Canova, Daniele Ranzoni, Medardo Rosso, Gaetano Previati, protagonisti della storia dell'arte italiana ed europea. Capolavori che, grazie anche al collezionismo del Novecento e alle donazioni di altri mecenati (Gian Giacomo Bolognini, Vittore Grubicy De Dragon), hanno arricchito negli anni il patrimonio artistico della Galleria.\nLe sale della Villa ospitano, inoltre, anche opere di Paul C\u00e9zanne, Giovanni Fattori, Vincent van Gogh, Silvestro Lega, \u00c9douard Manet, Giacomo Balla, Paul Gauguin, Pablo Picasso, Amedeo Modigliani, Umberto Boccioni e altri esponenti del Novecento italiano."}
{"id": "1324671", "revid": "712828", "url": "https://it.wikipedia.org/wiki?curid=1324671", "title": "Stanza delle Cose Nascoste", "text": ""}
{"id": "1324673", "revid": "547034", "url": "https://it.wikipedia.org/wiki?curid=1324673", "title": "Cani da compagnia", "text": "Un cane da compagnia \u00e8 un cane, solitamente di piccola taglia, che viene tenuto in casa per averne una compagnia.\nLe origini.\n\u00c8 probabile che i primi cani, allora del tutto selvatici, si avvicinassero agli accampamenti umani per dare la caccia a topi e altri piccoli animali, oltre che per nutrirsi degli avanzi delle prede dei cacciatori. \u00c8 poi altrettanto probabile che gli uomini cominciassero a servirsi del fiuto assai sviluppato del cane per cacciare prede comuni cosicch\u00e9, rendendosi utili a vicenda, uomini e cani in un certo senso ebbero un'evoluzione parallela.\nLe prime forme di addomesticamento dell'animale si possono . La continua convivenza con l'uomo ha successivamente trasformato il cane da compagno indispensabile per la caccia in un suo .\nAlcuni cani, come quelli di razza tibetana o cinese, hanno invece vissuto fin dalle origini accanto agli imperatori e ad altri personaggi di alto rango, che li consideravano doni degli d\u00e8i o loro accompagnatori.\n. Si adattano con facilit\u00e0 a vivere in appartamento, data la loro esigua dimensione.\nClassificazione.\nSecondo la classificazione effettuata dalla \"F\u00e9d\u00e9ration Cynologique Internationale\" (F.C.I.) le razze canine si suddividono in \"10 gruppi\" e i cani da compagnia appartengono al \"9\u00ba gruppo\" che a sua volta comprende \"12 sezioni\":"}
{"id": "1324674", "revid": "15756", "url": "https://it.wikipedia.org/wiki?curid=1324674", "title": "Minneapolis Institute of Art", "text": "Il Minneapolis Institute of Art (MIA) \u00e8 un importante museo enciclopedico degli Stati Uniti che si trova nella citt\u00e0 di Minneapolis, Minnesota. Il Minneapolis Institute of Arts \u00e8 un museo gratuito, fatta eccezione per mostre speciali, e consente di fotografare le opere esposte per uso personale o accademico.\nLa missione del museo \u00e8 di arricchire la comunit\u00e0 attraverso la raccolta, conservazione ed esposizione di importanti opere d'arte, provenienti dalle culture di tutto il mondo.\nL'aspetto didattico-educativo \u00e8 molto importante e molte sono le attivit\u00e0 per i bambini e le famiglie, tra cui programmi multimediali e interattivi che hanno contribuito ad ampliare e approfondire le radici del museo nella sua comunit\u00e0, con un ritorno di pi\u00f9 di mezzo milione di visitatori ogni anno.\nIl MIA \u00e8 in parte finanziato dal \"Park Board Museum Fund\", con i cittadini di Hennepin County e da una sovvenzione da parte del \"Minnesota State Arts Board\", in seguito all'appropriazione da parte della Minnesota State Legislature dei fondi per il patrimonio artistico e culturale del Minnesota. L'annuale contributo finanziario principale per le attivit\u00e0 e i progetti del museo \u00e8 fornito da singoli, famiglie e organizzazioni, che ogni anno sostengono il museo attraverso membership e donazioni.\nLa storia.\nNel 1883, venticinque cittadini di Minneapolis fondarono la \"Minneapolis Society of Fine Arts\", con l'impegno di portare l'arte nella vita della comunit\u00e0. Questo gruppo, composto da imprenditori, dirigenti e professionisti del tempo, organizz\u00f2 mostre d'arte per tutto il decennio e nel 1889 la Societ\u00e0, da qui nota con il nome di \"Minneapolis Institute of Arts\", si stabil\u00ec nel suo primo spazio permanente all'interno dell'appena costruita Minneapolis Public Library. Il nuovo edificio, progettato dallo studio di architettura McKim, Mead &amp; White, ha aperto le porte nel 1915. Costruito su un terreno donato dalla famiglia Clinton Morrison, precedentemente occupato da un loro palazzo, noto con il nome di Villa Rosa, il MIA \u00e8 divenuto un punto di riferimento neoclassico nelle citt\u00e0 di Minneapolis e Saint Paul, riconosciuto come uno dei migliori esempi di architettura Beaux-Arts in Minnesota.\nNel 1974 l'edificio \u00e8 stato interessato da un ampliamento ad opera dell'architetto giapponese Kenz\u014d Tange.\nNel giugno del 2006, una nuova ala \u00e8 stata aggiunta al museo, progettata questa volta dall'architetto Michael Graves. La nuova sezione, chiamata Target Wing in onore del principale donatore, la Target Corporation, \u00e8 stata il risultato di un importante intervento di restauro e ampliamento, che ha visto l'aggiunta di trentaquattro nuove gallerie, aumentando lo spazio espositivo di circa il 40%. L'architetto Graves ha saputo unire l'eleganza neoclassica dell'edificio originale del 1915, con il minimalismo dell'aggiunta di Tange del 1974.\nLa collezione.\nLa collezione permanente del MIA \u00e8 cresciuta da 800 a circa di 100000 opere, alcune di queste di fama mondiale, che coprono 5000 anni di storia e rappresentano le diverse culture del mondo ed i pi\u00f9 alti livelli di realizzazione artistica.\nIl MIA comprende sette dipartimenti: arte africana e delle americhe; arte asiatica; arte contemporanea; arti decorative, tessile e scultura; fotografia e nuovi media; pittura e stampe e disegni.\nIl museo possiede anche la Purcell-Cutts House, opera di Purcell &amp; Elmslie, un capolavoro di architettura della Prairie School. L'edificio \u00e8 stato donato al museo da Anson B. Cutts Jr., il figlio del suo secondo proprietario.\nLa casa \u00e8 disponibile per visite guidate il secondo fine settimana di ogni mese.\nArte africana e delle Americhe.\nIl dipartimento di arte africana e delle Americhe \u00e8 dedicato all'attivit\u00e0 creativa dei popoli indigeni del mondo, dalla preistoria ai giorni nostri. La collezione \u00e8 cresciuta notevolmente da quando il dipartimento \u00e8 stato fondato pi\u00f9 di trent'anni fa e ora conta pi\u00f9 di 3500 pezzi, tra cui capolavori di scultura, ceramica, lavorazione dei metalli e altri materiali, pittura e arte tessile, che riflettono la diversit\u00e0 di queste regioni e culture.\nPezzi forti della collezione di arte africana comprendono una testa in ceramica dall'antica civilt\u00e0 di Ife (Nigeria), un cavallo con fantino in legno di circa settecento anni, da Djenn\u00e9 (Mali), un leopardo in bronzo fuso e una zanna d'avorio scolpita, entrambi del XVIII secolo, durante il regno del Benin (Nigeria). Altri pezzi importanti sono una maschera rara del regno di Luba (Congo), una delle poche note al mondo, una maschera drammatica di danza dalla Costa d'Avorio e la porta di un palazzo creato dal famoso artista Yoruba (popolo), Areogun di Osi .\nLe gallerie di arte dei native americani sono allo stesso modo ricche di esempi di arte di grande qualit\u00e0, come la maschera di giada della civilt\u00e0 degli Olmechi, risalente a pi\u00f9 di tremila anni fa, un'eccezionale maschera del Sole del XVIII secolo proveniente dalla costa nord-occidentale e una pipa monumentale in forma di prigioniero legato, realizzata nel sud degli Stati Uniti, intorno al 1200. Altri capolavori includono anelli per orecchie d'oro finemente lavorati dell'antica Ade e una borsa da spalla per uomo in perline, fatta in Minnesota agli inizi del 1800.\nArte asiatica.\nLa collezione di arte asiatica rappresenta ben 17 culture che abbracciano quasi 5000 anni. Il dipartimento ha beneficiato di generose donazioni di collezionisti esperti che negli anni hanno dotato il MIA di opere di grande prestigio e fama mondiale. L'obiettivo \u00e8 quello di fornire al pubblico un'ampia panoramica di arte asiatica.\nLa collezione cinese spazia da antichi bronzi cinesi, a giada antica e post-Song, da ceramiche a stampe cinesi, a mobili classici. Sono presenti anche esemplari di tessuti speciali, come seta della dinastia Qing (o Ch'ing) e tessuti Miao.\nLa collezione di arte giapponese e coreana conta pi\u00f9 di 7000 opere, coprendo un raggio temporale che va dall'antichit\u00e0 ai giorni nostri ed \u00e8 tra le cinque maggiori collezioni negli Stati Uniti.\nLa raccolta comprende esempi di scultura buddista, xilografie, vernici, lacche, opere di bamb\u00f9 e ceramica ed \u00e8 particolarmente ricca di opere del periodo Edo (1610-1868). Due sale storiche, una sala formale di accoglienza (shoin) e una sala da t\u00e8 (chashitsu) consentono installazioni di grande visibilit\u00e0 all'interno delle gallerie permanenti e servono per aumentare la consapevolezza del rapporto tra arte e architettura.\nEsponendo l'arte sia cronologicamente che in base alle tecniche e materiali usati, le gallerie mostrano la storia non solo degli oggetti stessi, ma anche di un processo di creazione artistica della raccolta. Questo pu\u00f2 essere visto, ad esempio, nella raccolta di ceramiche, che va dai primi utensili a sculture contemporanee.\nDi forza notevole \u00e8 la raccolta di quadri e stampe ukiyo-e, popolarmente conosciuta come \u201cimmagini del mondo fluttuante\u201d.\nUn altro punto di forza \u00e8 la collezione di Otsu-e, dipinti popolari prodotti nella citt\u00e0 di \u014ctsu durante il periodo Edo.\nArte contemporanea.\nDal 2008 il MIA ha lanciato la sfida di occuparsi anche dell'arte del nostro tempo, con l'apertura di un dipartimento dedicato all'arte contemporanea e all'esposizione di opera di artisti viventi. In collaborazione con le altre aree curatoriali del museo, il dipartimento di arte contemporanea cerca di promuovere la produzione di opere d'arte, e in particolare opere site-specific, coinvolgendo artisti locali e internazionali.\nIl lavoro di artisti contemporanei locali \u00e8 inoltre promosso dal progetto \"Minnesota Artists Exhibition Program\" (MAEP)\nArti decorative, tessili e scultura.\nOriginariamente nato per concentrarsi sulla collezione di mobili, opere in metallo, ceramica e vetro, il dipartimento oggi comprende oltre 18000 pezzi prodotti in diversi materiali e con diverse tecniche, provenienti dall'Europa e dall'America, dal Medioevo fino ai giorni nostri.\nMolti collezionisti e donatori hanno contribuito alla raccolta di porcellane e ceramiche, che comprende porcellane francesi del XVIII secolo, maioliche inglesi del XVII e XVIII secolo e raffinate porcellane cinesi. Interni domestici e arredi che abbracciano quattro secoli sono presentati in nove sale d'epoca.\nLa collezione tessile del dipartimento ha guadagnato una reputazione internazionale per i suoi tesori, come notevoli esemplari di arazzi europei, antichi pizzi italiani, splendidi esempi di passamaneria, scialli provenienti da Kashmir e ricami turchi. Non mancano capolavori di arte tessile del XX secolo.\nUn particolare punto di forza della collezione \u00e8 l'argenteria inglese, americana e dell'Europa continentale, con lavori estremamente preziosi, tra cui una magnifica coppa per il vino settecentesca, opera dell'argentiere inglese Paul de Lamerie e il pi\u00f9 completo servizio da t\u00e8 conosciuto al mondo, in stile neoclassico, di Paul Revere, Jr.\nLa collezione di scultura spazia dal Medioevo al 1960 e comprende importanti opere di Amedeo Modigliani, Jacob Epstein, John Bernard Flannagan, Constantin Br\u00e2ncu\u0219i, Henri Matisse e Henry Moore. Recenti acquisizioni in questo settore comprendono \"Testa di Baudelaire\" (1911) opera di Raymond Duchamp-Villon, e \"Diego\" di Alberto Giacometti (1960).\nIl MIA dispone di una delle pi\u00f9 complete collezioni permanenti di oggettistica rituale ebraica presente in un museo americano. La raccolta comprende anche stampe, fotografie e tessuti.\nIl dipartimento presenta un punto di forza nel design. La collezione Norwest Modernism \u00e8 una componente importante della raccolta, che comprende circa 500 oggetti risalenti al periodo tra il 1880 e il 1940.\nNegli ultimi decenni, il dipartimento ha accumulato una significativa collezione di ceramiche contemporanee, vetro e legno. Un focus attuale \u00e8 il design dei paesi scandinavi e nordici.\nFotografia e nuovi media.\nFondata nel 1960, la collezione di fotografia del MIA copre un lasso temporale che va dal 1860 ai giorni nostri. Con pi\u00f9 di 11500 opere, la collezione rappresenta oltre 800 fotografi e presenta straordinari esempi di fotografia americana del XX secolo, con un'attenzione particolare per il fotoreporter, la fotografia documentaria e il pittorialismo.\nDal 2008 il dipartimento si \u00e8 focalizzato sull'incremento della sezione di fotografia contemporanea e nuovi media, provenienti da tutto il mondo. Questa iniziativa ha contribuito ad elevare la portata e l'importanza della collezione e a rafforzare i collegamenti internazionali del museo.\nLa collezione \u00e8 in continua crescita grazie al supporto di numerosi fedeli donatori, che sin dall'inizio hanno permesso la creazione di una raccolta di notevole prestigio e la realizzazione di gallerie dedicate alla collezione permanente e altre che a rotazione mostrano le nuove acquisizioni.\nPittura.\nDi fama internazionale, la collezione di dipinti del MIA conta circa 900 opere europee e americane dal XIV secolo ad oggi. Essa offre una rassegna completa sia di botteghe celebri che di singoli artisti ed \u00e8 notevole il numero di grandi capolavori.\nUna delle prime acquisizioni \u00e8 stato \"Cervo in una foresta\" di Gustave Courbet, donato nel 1914 da James J. Hill, grande collezionista del Romanticismo e Realismo francese, le cui opere sono state in seguito lasciate in eredit\u00e0 al museo. Tra queste ricordiamo \"I fanatici di Tangeri\" di Eug\u00e8ne Delacroix.\nLa collezione \u00e8 stata notevolmente ampliata negli anni, grazie ad acquisizioni mirate e generose donazioni. Tra le opere di maggior pregio ricordiamo \"Paesaggio bucolico\" di Claude Lorrain, del 1638; \"Morte del Germanico\" di Nicolas Poussin, del 1627, \"Lucrezia\" di Rembrandt van Rijn, del 1666 e \"La Trinit\u00e0 con le anime del Purgatorio\" di Corrado Giaquinto, del 1740. Inoltre il museo possiede una bella raccolta di pittura francese dell'Ottocento, del barocco italiano, del Seicento olandese, del cubismo, dei Fauves e dell'espressionismo tedesco. La sezione americana presenta una selezione notevole di opere da Gilbert Stuart a Larry Rivers, con capolavori di John Singer Sargent e Georgia O'Keeffe.\nStampe e disegni.\nIl dipartimento di stampe e disegni mantiene attivo un programma di mostre tematiche, ma \u00e8 anche uno scrigno di tesori nascosti. La collezione conta quasi 40000 stampe, 3000 disegni e 1500 libri d'artista, di cui solo una piccola sezione \u00e8 in mostra nelle gallerie, mentre la maggior parte \u00e8 custodita nella \"Herschel V. Jones Print Study Room\", sala a disposizione del pubblico su appuntamento.\nMolti grandi artisti europei e americani, dal Rinascimento ad oggi, sono rappresentati dalla collezione, con opere di alta qualit\u00e0. Capolavori di spicco comprendono stampe di Albrecht D\u00fcrer e Rembrandt van Rijn, una splendida mappa a volo d'uccello di Venezia di Jacopo de' Barbari, una rara copia de i \"Capricci\" di Francisco Goya e un monotipo a colori di William Blake. La collezione presenta inoltre una ricca rassegna di stampe e disegni francesi ed inglesi del XIX secolo, con artisti come James McNeill Whistler, Edgar Degas, e Pierre Bonnard, e straordinari disegni del XX secolo, opera di artisti della levatura di Lovis Corinth, Egon Schiele, Ernst Ludwig Kirchner, K\u00e4the Kollwitz, Erich Heckel, Piet Mondrian, Georges Rouault, Henri Matisse, Jasper Johns, Andy Warhol, Roy Lichtenstein, Jim Dine, Ed Ruscha, May Stevens, Nicola Hicks e molti altri. Il dipartimento sta inoltre incrementando la collezione di opere del XXI secolo, con opere non solo dall'America e dall'Europa, ma da tutto il mondo, assicurandosi lavori di William Kentridge, Julie Mehretu, Mequitta Ahuja, Jaune Quick-to-See Smith, Chuck Close, Luis Jimenez, Cynthia Lin, Carlos Amorales, Diane Victor e molti altri.\nCi sono poi affascinanti piccole collezioni all'interno della collezione: raccolte di stampe di botanica, zoologia, moda, una vasta gamma di lavori di artisti locali e una preziosa rassegna di libri progettati e illustrati da artisti (libro d'arte)."}
{"id": "1324679", "revid": "1870123", "url": "https://it.wikipedia.org/wiki?curid=1324679", "title": "James Milner", "text": "Ha giocato, precedentemente, per il , Swindon Town, Newcastle United, Aston Villa e Manchester City. Mentre \u00e8 rimasto sotto contratto con il Leeds, ha trascorso del tempo in prestito allo Swindon Town, per guadagnare esperienza da titolare. In seguito al suo passaggio al Newcastle United, \u00e8 stato prestato all'Aston Villa per una stagione. Si \u00e8 poi imposto come calciatore importante per i \"Magpies\". Ha totalizzato pi\u00f9 di cento presenze con il Newcastle, con l'Aston Villa, con il Manchester City e con il Liverpool. Primatista di presenze (46) con la maglia dell', ha vestito per 61 volte la maglia della nazionale inglese.\nCaratteristiche tecniche.\nBuon lettore di gioco, \u00e8 un calciatore molto rapido. Classica ala inglese, simile ai grandi atleti del passato come Stanley Matthews, non segna molte reti ma ha all'attivo un buon numero di assist vincenti, potendo essere schierato su entrambe le fasce. Dopo il passaggio al Newcastle, Milner viene impiegato spesso come ala. Dalla stagione 2009-2010, dopo la partenza di Gareth Barry, l'allenatore Martin O'Neill l'ha utilizzato spesso come centrocampista centrale, con ottimi risultati. Grazie alla sua estrema duttilit\u00e0, nella stagione 2016-2017 viene spesso schierato dall'allenatore J\u00fcrgen Klopp come terzino sinistro in una difesa a 4.\nMilner \u00e8 in grado di effettuare lanci precisi e di segnare reti da grandi distanze: spesso \u00e8 lui ad occuparsi della battuta di calci d'angolo e di punizioni. L'opinione pubblica \u00e8 divisa sull'abilit\u00e0 di crossare il pallone di Milner: mentre alcuni hanno criticato i suoi cross, altri invece hanno detto che \u00e8 capace di colpire la palla e di imprimere una traiettoria precisa.\nOttimo rigorista, \u00e8 stato il tiratore designato nella sua ultima stagione all'Aston Villa e nel Liverpool a partire dalla stagione 2015-2016; in carriera ha messo a segno 30 penalty dal dischetto su 35 tentativi calciati.\nCarriera.\nClub.\nInizi e Leeds.\nIl suo talento sportivo nel calcio e nel cricket \u00e8 stato scoperto da bambino. Ha rappresentato la sua scuola in queste discipline e ha giocato a calcio a livello amatoriale per le squadre di Rawdon e Horsforth. \u00c8 stato un sostenitore del Leeds United gi\u00e0 da giovane et\u00e0 ed \u00e8 stato un abbonato allo stadio. Milner ha iniziato la sua carriera nell\"'Academy\" del Leeds, nel 1996: \u00e8 stato successivamente scelto come apprendista. Ha debuttato in prima squadra nel 2002, a sedici anni, e ha guadagnato popolarit\u00e0 quando \u00e8 diventato il pi\u00f9 giovane calciatore a segnare in Premier League.\nMilner ha debuttato per il Leeds United il 10 novembre 2002, entrando a partita in corso nella partita contro il West Ham United, al posto di Jason Wilcox per gli ultimi sei minuti. \u00c8 cos\u00ec diventato il secondo calciatore pi\u00f9 giovane a debuttare in Premier League, a sedici anni e trecentonove giorni. Il 26 dicembre dello stesso anno \u00e8 diventato il pi\u00f9 giovane calciatore a segnare in Premier League, nella vittoria per 2-1 del Leeds sul . In una partita contro il Chelsea, un mese dopo, Milner ha segnato nuovamente, grazie ad un veloce tocco del pallone con cui ha evitato l'intervento in scivolata di Marcel Desailly, in un'azione lodata dai commentatori. Questa giocata gli ha permesso di andare al tiro da circa sedici metri.\nI giornalisti sono rimasti impressionati dalla prestazione complessiva di Milner in quella partita ed anche l'allora allenatore del Chelsea, Claudio Ranieri, ha fatto i complimenti al calciatore. La performance ha causato paragoni con quelle di Michael Owen e Wayne Rooney, che sono diventati famosi gi\u00e0 in giovanissima et\u00e0. Dopo altre presenze con il Leeds, Milner ha rinnovato il contratto, firmando un quinquennale il 10 febbraio 2003. All'inizio del campionato 2003-2004 Milner \u00e8 stato mandato in prestito allo Swindon Town per un mese, nella Football League One. Milner si \u00e8 detto favorevole a questa decisione, in modo che potesse ottenere altra esperienza. Durante il periodo in prestito, ha giocato 6 partite e ha segnato 2 reti.\nNel frattempo, per il Leeds \u00e8 iniziato un periodo di crisi Milner ha dichiarato che questa esperienza l'avrebbe reso pi\u00f9 forte e gli avrebbe insegnato a gestire meglio i problemi con la squadra. I successivi problemi economici del Leeds hanno forzato il club a cedere il giocatore al Newcastle United, in cambio di 3,6 milioni di sterline. Bench\u00e9 Milner non sia stato felice di lasciare il club per cui ha fatto il tifo fin da bambino, ha dichiarato di aver fatto ci\u00f2 che \u00e8 stato meglio per il Leeds. e, a luglio 2004, ha firmato un contratto quinquennale per il Newcastle.\nNewcastle.\nIl giocatore ha subito dichiarato che la vicinanza con persone come Shearer gli ha indicato come muoversi in questo campo. L'esordio in Premier League \u00e8 arrivato contro il Middlesbrough, il 18 agosto 2004. \u00c8 stato impiegato, in quella partita, da ala destra, nonostante fosse stato utilizzato regolarmente sulla fascia sinistra dal Leeds. Al termine della gara, intervistato, ha dichiarato di non avere preferenze riguardo alla fascia in cui giocare. Un mese dopo ha debuttato in Coppa UEFA, contro gli israeliani del Bnei Sakhnin, dopo aver sostituito Shola Ameobi. Nello stesso mese, ha siglato la prima rete in competizioni ufficiali, entrando sempre da sostituto, nella vittoria per 3-1 sul West Bromwich Albion.\nDopo il licenziamento dell'allenatore Bobby Robson e l'ingaggio di Graeme Souness \u00e8 partito da titolare in tredici partite, ma non \u00e8 mai riuscito a giocarne una per interno fino ad aprile 2005. Al termine della stagione \u00e8 stato impiegato in 41 partite e ha segnato una rete. Souness non lo ha mai considerato un calciatore titolare del Newcastle e ha rimarcato che il club non avrebbe potuto vincere \u00abcon una squadra di James Milner\u00bb. La risposta di Milner a questa dichiarazione \u00e8 stata definita matura. Ha comunque dichiarato di essere frustrato per non essere mai stato considerato un titolare per buona parte della stagione.\nNella stagione seguente Milner ha segnato nella vittoria in trasferta per 3-1 contro il Dubnica, in Coppa Intertoto. Ha anche partecipato all'azione che ha portato Shearer a realizzare il terzo gol della squadra. Il buon periodo di forma del calciatore \u00e8 continuato e ha segnato una rete al Deportivo La Coru\u00f1a nel turno successivo. Nonostante questi gol una clausola del trasferimento di Solano dall'Aston Villa al Newcastle ha previsto il prestito di Milner ai \"Villans\" per tutta la stagione. Il tecnico dell'Aston Villa, David O'Leary, che aveva allenato Milner anche al Leeds, si \u00e8 detto felice del suo arrivo e si \u00e8 augurato di poterlo far migliorare come calciatore. Milner ha fatto il suo debutto con il Villa il 12 settembre 2005, in una partita di Premiership contro il West Ham United. Cinque giorni dopo ha segnato la prima rete in un pareggio per 1-1 contro il Tottenham Hotspur.\nMeno di una settimana dopo ha aiutato la sua squadra a ribaltare l'esito di una partita contro i Wycombe Wanderers, in una gara di Coppa di Lega. Milner \u00e8 stato uno dei migliori giocatori della stagione dei \"Villans\". Anche Milner \u00e8 rimasto soddisfatto del prestito all'Aston Villa e ha dichiarato che gli sarebbe piaciuto restare a Birmingham, per avere pi\u00f9 possibilit\u00e0 di giocare, ma ha aggiunto che la possibilit\u00e0 di rimanere non sarebbe dipesa da lui. David O'Leary ha dichiarato pi\u00f9 volte, durante la stagione, di voler tenere Milner in squadra, pur dubitando di avere le possibilit\u00e0 per farlo. Poco dopo la fine del prestito, le negoziazioni tra Aston Villa e Newcastle United sono iniziate.\nIl nuovo allenatore del Newcastle, Glenn Roeder, ha sembrato apprezzare maggiormente, rispetto a Souness, le abilit\u00e0 di Milner e ha dichiarato che avrebbe avuto piacere se il calciatore fosse rimasto a St James' Park. Questo, oltre alle scarse capacit\u00e0 economiche dell'Aston Villa e la partenza del tecnico O'Leary, hanno fatto sembrare subito molto remota la possibilit\u00e0 che i \"Villans\" acquistassero Milner. Nel mese di giugno, il trasferimento \u00e8 diventato ancora meno probabile, quando l'Aston Villa ha rifiutato James Milner come parte di uno scambio per Gareth Barry. Comunque, le possibilit\u00e0 d'acquisto del calciatore si sono alzate quando il milionario statunitense Randy Lerner ha preso il controllo dell'Aston Villa e Martin O'Neill \u00e8 stato scelto come manager.\nGlenn Roeder e i calciatori del Newcastle hanno avuto una reazione positiva al ritorno di Milner all'inizio del campionato 2006-2007. Roeder ha lodato come Milner ha gestito il mancato trasferimento all'Aston Villa, ma proprio l'allenatore \u00e8 stato criticato per come ha manipolato la trattativa. Roeder ha confermato anche che avrebbe impiegato Milner in molte partite della stagione. Questo \u00e8 stato poi dimostrato in campo, con Milner che \u00e8 partito titolare in diverse partite del campionato.\nIl 1\u00ba gennaio 2007, Milner ha segnato la prima rete stagionale, nel pareggio per 2-2 contro il Manchester United. La rete \u00e8 arrivata dopo un tiro da circa 23 metri di distanza. Durante la stagione Roeder ha lodato nuovamente l'atteggiamento di Milner, soprattutto durante gli allenamenti. Anche durante la stagione, Milner ha dimostrato la sua duttilit\u00e0 tattica: \u00e8 riuscito a segnare o a fornire assist con entrambi i piedi e da entrambe le fasce. In seguito Milner ha rinnovato il suo contratto con i \"Magpies\" fino al 2011. Ha firmato poi un altro contratto quadriennale a maggio 2007, quando Sam Allardyce \u00e8 stato nominato nuovo allenatore del Newcastle United. Milner ha dichiarato, successivamente, che \u00e8 stato molto felice durante la stagione, dicendo anche che le sessioni di allenamento sono state le migliori, da quando ha indossato la maglia del Newcastle. Nella prima parte della stagione Milner \u00e8 stato impiegato prevalentemente da sostituto.\nAd ottobre 2007 ha segnato il 500\u00ba gol nelle gare casalinge in Premier League del Newcastle, nella vittoria per 3-1 sul Tottenham. Allardyce si \u00e8 complimentato diverse volte con Milner, nel corso della stagione. Ha perso le ultime nove gare della stagione a causa di un infortunio. Nonostante l'inizio di stagione con il Newcastle e la rete in Coppa di Lega contro il Coventry City, \u00e8 stato rivelato che Milner ha presentato una richiesta di cessione alla societ\u00e0 una settimana prima. Il 29 agosto 2008 ha firmato per l'Aston Villa un contratto quadriennale. Al Newcastle sono andati 12 milioni di sterline.\nAston Villa.\nMilner ha debuttato con l'Aston Villa il 31 agosto 2008 come sostituto nella sfida contro il Liverpool, terminata 0-0.. Globalmente in tutte le competizioni colleziona con i \"Villans\" 126 presenze e 22 reti.\nManchester City.\nIl 18 agosto 2010 viene acquistato dal , che in cambio cede il cartellino di Stephen Ireland. Con i \"Citizens\" Milner firma un contratto quinquennale.\nSegna il suo primo gol con la maglia dei Citizens il 15 ottobre 2011 contro l', sua ex-squadra, firmando la quarta marcatura del . In cinque stagioni disputate con la maglia dei \"Citizens\" colleziona globalmente tra tutte le competizioni; 203 presenze e 18 reti.\nLiverpool.\nIl 4 giugno 2015 si accorda con il Liverpool per trasferirsi ai \"Reds\" a partire dal 1\u00ba luglio seguente. \nSegna il suo primo gol con la nuova maglia il 26 settembre 2015, aprendo le marcature nella vittoria per 3-2 contro l'Aston Villa, sua ex squadra. Si ripete il 29 novembre, siglando su rigore il gol decisivo per la vittoria contro lo Swansea (1-0). Nella sua prima stagione con i \"Reds\", perde la finale di Coppa di Lega contro il Manchester City e la finale di Europa League contro il .\nNella nuova stagione trova la prima presenza alla seconda giornata di campionato, nella sconfitta per 2-0 contro il Burnley, giocando in un ruolo insolito, ovvero quello di terzino sinistro. Realizza il primo gol stagionale su rigore nella partita pareggiata 1-1 in casa del Tottenham. Il 24 settembre segna una doppietta, entrambi i gol sono su calcio di rigore, nella partita vinta 5-1 in casa contro l'Hull City. L'11 febbraio 2017 nella vittoria interna contro il Tottenham per 2-0 raggiunge quota 600 presenze in carriera. Il 19 marzo segna il gol su rigore contro la sua ex squadra il Manchester City nella partita pareggiata 1-1. L'8 dicembre 2018, nella partita di campionato vinta per 4-0 in trasferta contro il , taglia il traguardo delle 500 presenze in Premier League. Il 2 giugno 2019 vince, allo stadio Wanda Metropolitano di Madrid, contro i rivali del Tottenham, la sua prima Champions League, la sesta nella storia del Liverpool. Ormai a scadenza di contratto, il 13 dicembre dello stesso anno, rinnova il proprio contratto con i \"Reds\" fino al giugno del 2022.\nNazionale.\nMilner ha partecipato al Mondiale Under-20 2003 con la sua nazionale. Poco dopo \u00e8 stato convocato da Peter John Taylor in nazionale Under-21. Ha debuttato contro la il 30 marzo 2004. Ha segnato la prima rete per l'Inghilterra Under-21 contro il , nelle qualificazioni per l'Europeo Under-21 2007, vincendo per 2-0. Il suo gol alla , quello del 3-2, ha assicurato agli inglesi un posto nei play-off per gli Europei Under-21 2007.\nA giugno 2007 ha partecipato al campionato europeo Under-21 giocando tutte le quattro partite degli inglesi alla manifestazione. \u00c8 stato ammonito nella semifinale contro i , il che avrebbe significato che non sarebbe potuto essere utilizzato in finale. La partita si \u00e8 decisa ai calci di rigore, dove Milner ha segnato due volte, ma la sua squadra ha perso 13-12. Dopo aver giocato contro la (1-1), un mese dopo ha raggiunto il record di presenze con l'Under-21 inglese, durante la trentesima apparizione nella vittoria per 3-0 contro il . Durante l'incontro, ha segnato la sua prima rete direttamente da calcio d'angolo. Ad ottobre ha segnato un'altra rete, nella vittoria per 3-0 sull'. Ha segnato anche nel ritorno della partita, disputato quattro mesi dopo.\nEsordisce con la nazionale maggiore, il 12 agosto 2009 sotto la guida di Fabio Capello in amichevole contro i , subentrando al 68\u00ba minuto al posto di Ashley Young. Il 7 settembre 2012 segna il suo primo goal in nazionale contro la . Il 29 marzo 2016 indossa per la prima volta la fascia da capitano dei \"tre leoni\", in occasione dell'amichevole disputata a Wembley, contro i . Convocato per gli Europei 2016 in Francia, scende in campo in una sola occasione nella manifestazione continentale. Il 5 agosto 2016, Milner ha annunciato il suo ritiro dalla nazionale dopo un colloquio con il CT Sam Allardyce.\nStatistiche.\nPresenze e reti nei club.\n\"Statistiche aggiornate al 16 dicembre 2021.\""}
{"id": "1324690", "revid": "599013", "url": "https://it.wikipedia.org/wiki?curid=1324690", "title": "Societ\u00e0 ad azionariato diffuso", "text": "Una societ\u00e0 ad azionariato diffuso ( in acronimo \"S.a.d.\", in lingua inglese \"public company\") \u00e8 un'impresa che suddivide il proprio capitale sociale tra moltissimi azionisti. \nNonostante in inglese sia presente l'aggettivo \"public\" (pubblico) le societ\u00e0 ad azionariato diffuso sono societ\u00e0 di diritto e propriet\u00e0 privata, che devono per\u00f2 tenere obbligatoriamente pubblici i propri bilanci. Per indicare quindi una societ\u00e0 pubblica (quindi propriet\u00e0 dello Stato o di un ente statale) si utilizza la locuzione \"government-owned\".\nStoria.\nLe societ\u00e0 ad azionariato diffuso sono state, a partire dal XVIII secolo, strumenti ideali per la raccolta di grandi capitali, sia per la possibilit\u00e0 di partecipazione da parte di un vastissimo bacino di piccoli azionisti sia per la disponibilit\u00e0 di strumenti di pagamento diversi dal denaro a chi offre servizi alla compagnia (dai dipendenti ai fornitori) detti \"security\", ovvero partecipazioni azionarie, derivati, obbligazioni, eccetera.\nNegli Stati Uniti l'interesse che esse suscitano riguardo una valutazione precisa e veritiera del loro investimento viene garantito dal fatto che il prezzo dei titoli viene controllato dalla SEC (Securities and Exchange Commission) anno per anno con vari rapporti che rendono noti a tutti i rendimenti della societ\u00e0. Alcuni detrattori ritengono che questa misura di trasparenza rechi dei vantaggi alle imprese che non hanno l'obbligo di rendere pubblici tali dati (come le aziende private), dato che si rendono ad esse chiare le linee strategiche dei concorrenti ad azionariato diffuso.\nCaratteristiche.\nLe S.a.d., hanno una struttura polverizzata, infatti il capitale di rischio \u00e8 suddiviso in modo tale da impedire ai soci di possedere un numero di azioni superiore ad una percentuale minima del totale (tipicamente dal 3 al 5%), questo comporta che non sia presente un gruppo di controllo tra gli azionisti, sar\u00e0 invece il gruppo dirigente a prendere le decisioni, si configura quindi come una'impresa gestoinale che delega la dirigenza a dei professionisti formati che non ne diventano i proprietari.\nI piccoli azionisti vengono chiamati anche \"speculatori\" in quanto essi non sono interessati al controllo della societ\u00e0, bens\u00ec alla distribuzione di dividendi e alla compravendita dei relativi diritti (sulla quale, appunto, speculano al variare della valutazione del titolo), fungendo pi\u00f9 da prestatori di denaro che veri proprietari. \nQuesta forma di societ\u00e0 ha una grande capacit\u00e0 di attirare investimenti e risorse (grazie ad un'ottima gestione ed affluenza di capitale) ma manca di progettualit\u00e0: gli azionisti vogliono guadagnare sul proprio investimento e nel caso in cui ci\u00f2 non avvenga sono disposti a vendere le proprie azioni, facendo calare il prezzo e il capital gain. Per questo motivo la dirigenza, al fine di conservare il valore dell'azienda (e il proprio posto di lavoro) mantengono massimo il numero di azionisti remunerandoli anno per anno, ci\u00f2 impedisce tuttavia di avviare progetti a lungo termine.\nAnalisi.\nLa societ\u00e0 ad azionariato diffuso \u00e8 spesso caratterizzata dal dominio di un numero ristretto di azionisti che detengono una quota pari al 10-20% del capitale azionario e governano con la maggioranza relativa dei voti. Il fatto che non rappresentino il 50% delle quote azionarie fa s\u00ec che si affermi un meccanismo di governo per il quale \"chi decide \u00e8 chi rischia meno\", incentivando operazioni spericolate nelle quali gli affari e la beneficenza sono essenzialmente portati a termine con i soldi degli altri. Esistono strumenti di tutela dei piccoli risparmiatori che per\u00f2 rischiano di non essere attivati per il disinteresse di chi dovrebbe azionarli.\nSebbene l'adozione di un gruppo dirigente libero da vincoli finanziari porti innegabili vantaggi sul versante della reattivit\u00e0 (con un capitale aperto l'azienda pu\u00f2 cogliere al volo le opportunit\u00e0 di investimento), tuttavia ci si chiede come pu\u00f2 la gestione di un non proprietario (un soggetto quindi pi\u00f9 di altri propenso ad effettuare atti di opportunismo) quale \u00e8 il dirigente, essere efficace ed efficiente. \nSono noti, nel mondo aziendale, gli scontri tra le due compagini: \nUn potenziale conflitto pu\u00f2 manifestarsi, dunque, in sede di distribuzione del reddito d'esercizio: gli azionisti sono interessati a percepire per intero le quote di utili, l'alta direzione invece opterebbe per reinvestire tali capitali in autofinanziamento, al fine di potenziare la crescita d'impresa.\nRimane sempre inoltre il rischio che il gruppo dirigente, il cui mandato \u00e8 a termine, si presti a trame e giochi di altre compagnie, che in futuro li gratificheranno adeguatamente.\nIl tipo di gestione degli organi societari adottato dalle societ\u00e0 ad azionariato diffuso tende dunque verso un'illimitata fiducia nei confronti del gruppo dirigente, sul quale incombe una minaccia sufficientemente forte: esso risponde dei risultati conseguiti, e non ha garanzie di rimanere in carica se fa perdere soldi al pubblico azionista. D'altra parte le direzioni che contemplano una gestione attiva (cio\u00e8 in cui i soci prendono le decisioni), tipiche delle imprese tedesche e giapponesi (le cosiddette \"imprese consociative\"), hanno svantaggi speculari: un'eccessiva burocratizzazione aumenta il rischio di conflitti d'interesse, la \"leadership\" deve mantenersi sempre ben salda pur nelle inevitabili difficolt\u00e0. Infine le imprese padronali, tipicamente italiane, possiedono una compagine azionaria unitaria e stabile, che vincola finanziariamente e gestionalmente l'attivit\u00e0 economica, il che assicura rapidit\u00e0 decisionale ma trascura la qualit\u00e0 e la rapidit\u00e0 della direzione.\nIl processo di trasformazione.\nIl processo di conversione di una compagnia, da privata a societ\u00e0 ad azionariato diffuso (pi\u00f9 raro, ma non impossibile, il caso contrario), \u00e8 determinato da una serie di eventi che abbassano sensibilmente la rosa di possibili candidate a questo \"salto\". Innanzitutto \u00e8 necessario che l'impresa abbia conseguito negli anni un rafforzamento significativo della liquidit\u00e0 e dei profitti, a cui segue un'offerta pubblica iniziale, che disperde le quote di capitale. In realt\u00e0 questo \u00e8 un passo tutt'altro che obbligato.\nDati statistici.\nQuella delle societ\u00e0 ad azionariato diffuso \u00e8 una tipologia di impresa poco sviluppata in Europa (ad es. in Italia nel 2006 le societ\u00e0 a propriet\u00e0 diffusa sono il 17,7% sul totale), mentre negli Stati Uniti sono diffuse e spesso quotate in borsa."}
{"id": "1324691", "revid": "2136684", "url": "https://it.wikipedia.org/wiki?curid=1324691", "title": "Ferrovia Torino-Ceres", "text": "La ferrovia Torino-Ceres \u00e8 una linea ferroviaria regionale della citt\u00e0 metropolitana di Torino che collega il capoluogo piemontese a Ceres passando per l'aeroporto di Caselle, la reggia di Venaria e le valli di Lanzo; fu aperta per tratti successivi dal 1868 al 1916. Dal 2003 \u00e8 gestita dal Gruppo Torinese Trasporti, mentre in passato fu gestita dalla Societ\u00e0 Anonima Canavese per la Ferrovia Torino-Ciri\u00e8 (SACFTC), dalla Ferrovia Torino-Ciri\u00e8-Valli di Lanzo (FTCL), dalle Ferrovie Torino Nord (FTN), dalla Gestione Commissariale Governativa della Ferrovia Torino-Ceres (FTC) e dalla Societ\u00e0 per Azioni Torinese Trasporti Intercomunali (SATTI).\nStoria.\nLa linea fu costruita poco per volta: partendo dal capoluogo, il 18 aprile 1868 venne inaugurato il primo tratto di ferrovia tra la stazione di Torino Ponte Mosca e Venaria Reale, mentre il 1\u00ba dicembre 1868 si arriv\u00f2 fino a Caselle e il 28 febbraio 1869 si raggiunse Ciri\u00e9, per un totale di circa 21\u00a0km comprendente le stazioni di Madonna di Campagna, Venaria, Caselle, San Maurizio e Stazione di Ciri\u00e9; la stazione di Borgaro venne costruita solo nel 1870, in quanto il comune di Borgaro Torinese non aveva inizialmente pagato i contributi di costruzione della linea, mentre la stazione di Torino Dora era solo una fermata.\nIl 6 agosto 1876 la linea venne portata fino a Lanzo Torinese, alla presenza del presidente del Consiglio dei ministri Depretis e di don Bosco; nel collegio salesiano ebbe luogo il rinfresco per le autorit\u00e0.\nNel 1913 l'ing. Alberto Scotti mise a punto il progetto della ferrovia fino a Ceres; grazie anche allo sfruttamento della manodopera dei prigionieri di guerra austriaci, nel giugno 1915 la ferrovia arriv\u00f2 a Germagnano ed il 17 giugno 1916 venne completata l'intera linea montana con tratti in pendenza massima al 35\u2030, curve di 200\u00a0m di raggio e lunghezza complessiva di circa 44\u00a0km.\nNegli stessi anni prese forma il progetto di elettrificazione della linea per diminuire i costi di esercizio gravati dall'aumento del costo del carbone; all'inizio del 1918 il Tecnomasio Italiano-Brown-Boveri venne incaricato dell'esecuzione dei lavori che portarono, il 6 ottobre 1920, all'inaugurazione del nuovo sistema di trazione. In seguito a ci\u00f2 la Torino-Ceres divenne la prima ferrovia al mondo ad aver adottato la corrente continua ad alta tensione (4 kV CC). Per l'esercizio vennero fornite 5 locomotive elettriche di rodiggio Bo'Bo', coadiuvate successivamente da 2 automotrici elettriche di rodiggio (1A)(A1) realizzate dalle Officine Moncenisio, che gi\u00e0 avevano fornito parte del materiale rimorchiato. Queste locomotive sono state le pi\u00f9 antiche locomotive elettriche in corrente continua in servizio in Italia in quanto al tempo della loro immissione in servizio, le FS erano ancora in trazione trifase.\nUna particolare caratteristica della linea ferroviaria \u00e8 che tutte le stazioni della tratta montana, da quella di Lanzo a quella di Ceres, sono state costruite tra il 1913 ed il 1916 in tipico stile svizzero (si prese spunto, per la loro progettazione, dalle stazioni della Bodensee-Toggenburg-Bahn) con pianta rettangolare, sale d'attesa di prima e seconda classe, alloggio per il custode al primo e secondo piano e tetto a quattro spioventi.\nQuattro stazioni sono pi\u00f9 grandi (Lanzo, Germagnano, Pessinetto e Ceres), mentre le altre quattro (Funghera, Traves, Losa e Mezzenile) hanno dimensioni minori, pur mantenendo le stesse caratteristiche per quanto riguarda la forma (senza la doppia sala d'attesa), la facciata e i tetti.\nUn'altra peculiarit\u00e0 della linea \u00e8 il viadotto con un'unica luce di 50\u00a0m in cemento armato sulla Stura di Valgrande a Ceres, lungo 190 metri.\nLa ferrovia era caratterizzata da un grande numero di raccordi industriali. Gi\u00e0 nel tratto cittadino si dipartivano svariati raccordi ferroviari per le aziende: quello per l'Arsenale in piazza Borgo Dora era all'ingresso della stazione capolinea.\nIl raccordo industriale urbano pi\u00f9 lungo (circa tre chilometri) si distaccava dallo scalo merci Vercelli, situato tra corso Vercelli, corso Emilia e via Carmagnola, e correva tra le case di Borgata Aurora le vie Carmagnola, Lodi e Aosta, per poi superare la Dora Riparia tramite un ponte, tuttora esistente e pedonalizzato; quando il raccordo fu costruito nel 1870, inizialmente terminava nell'antistante \"gazometro\" presso l'odierno corso XI Febbraio, ma fu poi prolungato gi\u00e0 verso la fine dell'Ottocento, seguendo il lungo Dora fino all'area dei nuovi impianti delle officine del gas (attuale campus Einaudi). Oltre a trasportare il carbone per la fabbricazione del gas, esso serviva diversi altri stabilimenti, tra cui le Officine Moncenisio di corso Tortona, poi deposito ATM, e le Officine Gilardini di via Aosta. Questo raccordo verr\u00e0 dismesso il 5 febbraio 1968 e smantellato a pezzi fino al 1985.\nPi\u00f9 in periferia vi furono raccordi per le Officine Savigliano di corso Mortara e per le Ferriere FIAT, nell'area della stazione Dora. Nel 1967 venne inoltre costruito un raccordo che, staccandosi poco oltre la stazione di Madonna di Campagna, conduceva al Mattatoio Comunale di via Traves.\nFuori Torino vi erano altri raccordi industriali: subito prima del ponte sulla Stura, per la Snia Viscosa e le Manifatture Martiny di Venaria Reale; per la Manifattura San Maurizio a San Maurizio Canavese; per la cartiera Bosso di Mathi; per l'Amiantifera di Balangero; per la cartiera di Germagnano; e infine quello, sopra Pessinetto, per la miniera di talco del Fragn\u00e8. Il trasporto merci cessa definitivamente verso la met\u00e0 degli anni ottanta e quindi, da quella data, la linea \u00e8 percorsa unicamente da convogli passeggeri.\nNel 1933 il gestore FTCL si fuse con quello della ferrovia Canavesana nella neonata societ\u00e0 Ferrovie Torino Nord. Il progetto prevedeva di collegare direttamente le due ferrovie con una bretella tra Volpiano, Lein\u00ec e Borgaro, elettrificando la Canavesana e unificando le due gestioni, ma non fu mai realizzato. Nel 1958 le due ferrovie vennero dunque nuovamente divise, cedendo la Canavesana alla SATTI, di propriet\u00e0 del Comune di Torino.\nL'8 novembre 1962 una forte piena della Stura distrusse il ponte originale tra Venaria e Borgaro, interrompendo permanentemente il servizio tra Borgaro e Torino, che venne gestito con autobus sostitutivi. La FTN non era in grado di affrontare la ricostruzione del ponte, per cui nel febbraio 1963 il governo le revoc\u00f2 la concessione, prendendo la linea in gestione commissariale governativa, e inizi\u00f2 i lavori; il nuovo ponte fu inaugurato il 7 novembre 1964.\nA partire dal 1965 furono anche attivate due nuove fermate lungo la linea, Caselle Molinotto e Caselle Nord, quest'ultima a servizio dei lavoratori dello stabilimento Aeritalia, ma potenzialmente utilizzabile anche per raggiungere a piedi l'aeroporto di Caselle (inaugurato nel 1953). Tuttavia, il servizio per queste fermate fu sempre sporadico, limitandosi a un paio di treni al giorno negli orari degli operai e a qualche evento speciale.\nNel 1967 con Decreto Ministeriale la gestione commissariale divenne definitiva e il 1 aprile 1981 la linea pass\u00f2 in gestione alla SATTI. In questo periodo ritorn\u00f2 in discussione l'idea del collegamento diretto con la Canavesana, ma esso rimase ancora una volta irrealizzato.\nNel 1984 fu sospeso temporaneamente l'esercizio a trazione elettrica a causa delle condizioni della linea aerea di contatto che necessitava di essere rifatta tra Torino e Borgaro e per la trasformazione della trazione elettrica da 4kV CC a 3kV CC, di conseguenza, la trazione dei treni di materiale ordinario venne affidata alle Locomotiva FS D.341 diesel noleggiate dalle FS&lt;ref name=\"iT41/7\"&gt;.&lt;/ref&gt;. Nella stessa occasione vennero messe fuori servizio le ultime otto carrozze con cassa di legno.\nNegli anni '80 il tratto torinese, che cento anni prima era in aperta campagna, si svolgeva in superficie attraverso quartieri completamente urbanizzati, creando notevoli problemi. Si decise dunque di cogliere l'occasione dei fondi stanziati per i Mondiali di calcio Italia '90 per raddoppiare i binari fino a Borgaro e interrarli fino al confine comunale, dato che la linea passava non lontano dall'area scelta per il nuovo Stadio delle Alpi. Il progetto venne giustificato anche con l'obiettivo di collegare via treno, tramite una nuova stazione prospiciente il nuovo terminal allora in costruzione, l'aeroporto di Caselle alle stazioni ferroviarie centrali di Torino. I lavori iniziarono nel giugno 1987, sospendendo il servizio e sostituendolo con autobus tra Torino e Borgaro per quasi quattro anni, costarono 102 miliardi di lire e si conclusero nell'ottobre 1990, anche se il servizio ferroviario riprese pienamente solo nel febbraio 1991.\nIn occasione di questi lavori fu dismessa la stazione di Torino Porta Milano, abbandonando definitivamente il tratto urbano tra essa e piazza Baldissera (compreso il ponte sulla Dora Riparia) e arretrando il capolinea nella nuova e ricostruita stazione di Torino Dora (GTT), sita in superficie all'incrocio con la ferrovia FS Torino-Milano, verso la quale esisteva un raccordo diretto per l'instradamento dei futuri treni dall'aeroporto verso Torino Porta Susa. Per ospitare il restante tratto urbano, lungo le vie Stradella, Cesalpino e Badini Confalonieri, fu costruito un nuovo tunnel interrato, inclusa una nuova stazione di Madonna di Campagna sotterranea al posto di quella vecchia in superficie; sopra il tratto centrale del tunnel venne costruita una nuova passeggiata pedonale denominata \"Spina Reale\". All'uscita nord del nuovo tunnel fu costruita ex novo la stazione di Rigola-Stadio, a servizio del nuovo stadio e del quartiere circostante. Infine, fu demolita e ricostruita la stazione di Venaria per permettere il raddoppio del binario. Tuttavia, nonostante i tre anni e mezzo di fermo, non fu realizzato il collegamento aeroportuale e nemmeno risolto il problema dell'attraversamento a raso del centro abitato di Caselle.\nNel maggio 1993 vi fu il primo collegamento ufficiale alla rete FS, con il prolungamento di due coppie di treni Ceres-Torino Dora fino a Torino Porta Susa, effettuati dalle automotrici ALN 668.\nL'alluvione del 22 settembre 1993 interruppe per\u00f2 il percorso al di l\u00e0 della Stazione di Germagnano, abbattendo il ponte del Cornal\u00e8 di Pessinetto e danneggiando gravemente quelli di Sabbione a Mezzenile e quello in prossimit\u00e0 del cimitero di Pessinetto. Il ripristino fu terminato solo nel 2008.\nNel corso degli anni '90 la SATTI cerc\u00f2 di promuovere il progetto di prolungamento della linea in sotterranea attraverso il centro di Torino, con stazioni a Porta Palazzo, piazza Castello e Porta Nuova, ma l'ambiziosa idea non vide mai la luce.\nDopo altre lunghe discussioni, nell'aprile 1999 inizi\u00f2 una seconda grande fase di lavori, con l'interramento in sede del tratto interno all'abitato di Caselle e la realizzazione della stazione a quattro binari di Caselle Aeroporto. I treni vennero soppressi tra Torino e Caselle Nord, sostituiti da autobus per l'ennesima volta, fino alla conclusione dei lavori nell'aprile 2001, con una spesa di oltre 200 miliardi di lire. Oltre alla stazione dell'aeroporto, gi\u00e0 realizzata con due binari tronchi per attestarvi servizi di tipo metropolitano, venne inaugurata anche la nuova fermata sotterranea di Caselle, abbandonando il percorso in superficie; le altre fermate di Caselle furono definitivamente dismesse. Fu anche ripristinato per la seconda volta il ponte sulla Stura, danneggiato dall'alluvione dell'ottobre 2000.\nSfortunatamente, pochi mesi dopo la fine dei lavori, una revisione del progetto del passante ferroviario di Torino fortemente voluta dal nuovo sindaco Chiamparino, con l'abbassamento del suo percorso sotto il letto della Dora Riparia, rese impossibile il futuro collegamento tra esso e il tunnel urbano della Torino-Ceres, pur inaugurato solo dieci anni prima, frustrando nuovamente l'idea di un collegamento ferroviario diretto dell'aeroporto e della linea alle stazioni centrali di Torino.\nIl tanto agognato servizio diretto, per il quale erano stati spesi dal 1987 al 2001 centinaia di miliardi di lire, fu quindi istituito solo durante le Olimpiadi invernali di Torino 2006, dal 9 al 27 febbraio 2006; 18 coppie orarie, con rinforzi semiorari, percorsero la tratta Caselle Aeroporto-Torino Lingotto in 30 minuti fermando solo a Torino Dora e Torino Porta Susa, usando i primi 10 nuovi Minuetti TTR appena consegnati sui 19 previsti. Nel 2007, in seguito all'avanzamento dei lavori del passante, il raccordo tra la rete FS e la linea per Ceres fu smantellato, lasciando la linea isolata dal resto della rete ferroviaria nazionale.\nPer ripristinare il collegamento col passante e il servizio diretto per l'aeroporto, nel 2009 si decise dunque di investire oltre 160 milioni di euro per collegare le stazioni di Torino Rebaudengo e Rigola-Stadio con un nuovo tunnel sotterraneo sotto corso Grosseto, di quasi tre chilometri di lunghezza, abbandonando quello costruito sotto via Stradella. La nuova fermata intermedia \"Grosseto\" sostituir\u00e0 inoltre la vicina ed attuale Madonna di Campagna. La gestione della gara d'appalto per questa interconnessione \u00e8 stata affidata dalla Regione Piemonte il 26 luglio 2012 a Scr (Societ\u00e0 di Committenza Regione Piemonte SpA). I lavori hanno preso il via nell'ottobre 2017 e sono in corso.\nAl termine dei lavori, previsti entro la fine del 2022, la SFMA, che proviene dalle valli di Lanzo, passa dall\u2019Aeroporto di\nCaselle e dall\u2019Allianz Stadium, sar\u00e0 collegata direttamente con il centro di Torino (stazione di Porta Susa) e la stazione Lingotto e quindi direttamente connessa al Sistema Ferroviario Metropolitano. Le stazioni di Madonna di Campagna e Torino Dora GTT sono state chiuse in via definitiva il 25 agosto 2020, dato che i lavori per il tunnel di corso Grosseto ora interessano direttamente il tracciato sotterraneo tra Rigola e Madonna di Campagna. Il capolinea \u00e8 stato attestato prima a Venaria e poi a Borgaro.\nNel 2023, la linea passer\u00e0 in gestione a Trenitalia e RFI, che prenderanno il posto di GTT.\nCaratteristiche.\nPercorso.\nIl percorso si estende inizialmente su un territorio pianeggiante e nella gran parte rettilineo per la maggior parte del tragitto, Dal km 32, alla base della valle a Germagnano, il percorso cambia notevolmente, assumendo tutte le caratteristiche di una linea di montagna, quali il tracciato tortuoso e ricco di curve strette (che rende le agili ALn668 le pi\u00f9 adatte a questo tipo di tracciato) e il raggiungimento di elevate pendenze, che nel tratto finale tra Pessinetto e Ceres superano il 28\u2030.\nDal 9 dicembre 2012 il tracciato fa parte della linea A del servizio ferroviario metropolitano di Torino, il cui esercizio \u00e8 affidato al GTT.\nTutta la linea, nel 2020, risulta essere senza la copertura dell'SCMT per il controllo della marcia dei treni. Viene utilizzato il distanziamento a spola tra Germagnano e Ceres.\nTraffico.\nIl servizio partiva dalla stazione di Torino Dora (GTT), situata nei pressi della storica stazione di Torino Dora, per fare capolinea alla stazione di Ceres. Dal 25 agosto 2020 il capolinea \u00e8 arretrato provvisoriamente alla stazione di Venaria per la chiusura di Torino Dora GTT e Madonna di Campagna. Tale percorso, lungo 42,880 km, \u00e8 interamente percorribile dai convogli dal 14 novembre 2008, in seguito al completo rifacimento della linea ferroviaria negli ultimi 10\u00a0km da Germagnano a Ceres. Tale rinnovamento, iniziato col rifacimento dei tre ponti sulla Stura di Lanzo danneggiati dalle alluvioni del settembre 1993 e con l'abbassamento e l'adeguamento delle gallerie presenti in quel tratto e costato complessivamente circa 28 milioni di euro, ha permesso di portare la ferrovia a livelli di tecnologia e sicurezza molto elevati (tutti i passaggi a livello sono automatizzati e sono stati eliminati quasi tutti quelli incustoditi) e consente il transito anche dei moderni convogli TTR fino a Ceres. Permane l'isolamento della linea da qualsiasi altra linea ferroviaria italiana a causa dei lavori di interramento ferroviario sotto il capoluogo. La linea \u00e8 a doppio binario da Torino Dora fino a Ciri\u00e8. La linea \u00e8 attrezzata con il blocco elettrico conta assi da Torino Dora a Ciri\u00e8. Il tratto da Germagnano a Ceres viene effettuato col sistema dell'esercizio ferroviario a spola. Nel 2020 sono arrivati i fondi per attrezzare l'intera linea con il Sistema Controllo Marcia Treno (SCMT), in quanto ne \u00e8 sprovvista per tutto il tracciato.\nSulla linea sono impiegati TTR, elettromotrici ALe56 \"ex-Belghe\" e automotrici Diesel Automotrice FS ALn 668.\nA Ceres, fino agli anni '80, il personale arrivato con l'ultimo treno della giornata faceva riposo notturno fuori residenza, per ripartire la mattina successiva verso Torino."}
{"id": "1324692", "revid": "1514393", "url": "https://it.wikipedia.org/wiki?curid=1324692", "title": "58\u00aa Divisione Legnano", "text": ""}
{"id": "1324694", "revid": "547992", "url": "https://it.wikipedia.org/wiki?curid=1324694", "title": "Felice Gasperi", "text": "Carriera.\nClub.\nAssieme a Mario Gianni ed Eraldo Monzeglio costitu\u00ec negli anni venti e trenta il reparto difensivo nel Bologna. Gioc\u00f2 sempre nella squadra rossoblu senza mai cambiare casacca nel corso della sua carriera; con 401 presenze (di cui 382 ufficiali) \u00e8 il sesto giocatore del Bologna di tutti i tempi.\nInizi\u00f2 la carriera come mezzala sinistra, totalizzando due reti. Fu con l'arrivo dell'allenatore viennese Hermann Felsner che, dal 1922, divenne terzino sinistro con la maglia numero 3 collocandosi, da quel momento in poi, tra i pilastri pressoch\u00e9 insostituibili della formazione.\nNazionale.\nEsord\u00ec in Nazionale maggiore nel 1928, ad Porto, ma poich\u00e9 veniva preferito in quel periodo il terzetto difensivo della formato da Gianpiero Combi, Virginio Rosetta e Umberto Caligaris, Gasperi pot\u00e9 vantare solo presenze sporadiche in maglia azzurra. Ebbe comunque modo di vincere una medaglia di bronzo alle Olimpiadi di Amsterdam, nel 1928. Riport\u00f2 inoltre un secondo posto nel 1932 nella Coppa Internazionale."}
{"id": "1324700", "revid": "950720", "url": "https://it.wikipedia.org/wiki?curid=1324700", "title": "Armoriale dell'Aeronautica Militare italiana", "text": "Armoriale dell'Aeronautica Militare italiana, ovvero stemmi, distintivi e coccarde delle aeronautiche militari italiane: Regia Aeronautica ed Aeronautica Militare."}
{"id": "1324705", "revid": "124735", "url": "https://it.wikipedia.org/wiki?curid=1324705", "title": "Franck Schleck", "text": ""}
{"id": "1324714", "revid": "400694", "url": "https://it.wikipedia.org/wiki?curid=1324714", "title": "Everything I Own", "text": "Everything I Own \u00e8 una canzone scritta da David Gates. Originariamente registrata dalla band dello stesso Gates, i Bread, per il loro album del 1972, \"Baby, I'm A Want You\", il brano \u00e8 diventato un classico famoso, di cui sono state realizzate numerose cover, sia da artisti solisti che da altri gruppi musicali, tra cui il cantante Jack Jones, Ken Boothe, Olivia Newton-John, Boy George, la boy band 'N Sync, Jude e Rod Stewart. La versione originale di David Gates &amp; Bread ha raggiunto la posizione numero 5 della Billboard Hot 100.\nLa versione di Ken Boothe \u00e8 arrivata invece fino alla prima posizione della Official Singles Chart nel mese di ottobre del 1974, restandovi per tre settimane.\nVersione di Boy George.\nIl cantante anglo-irlandese Boy George ha realizzato nel 1987 una cover del brano, inserendolo nel suo album di debutto \"Sold\" e pubblicandolo come singolo. Il singolo, che ha rappresentato il primo successo solista per l'ex leader dei Culture Club, raggiunse la vetta della Official Singles Chart nel marzo del 1987 e il primo posto nella classifica generale europea, rimanendovi per due settimane."}
{"id": "1324716", "revid": "1543377", "url": "https://it.wikipedia.org/wiki?curid=1324716", "title": "Dialogo dei massimi sistemi", "text": "Dialogo dei massimi sistemi (1937) \u00e8 la prima opera pubblicata in volume dello scrittore Tommaso Landolfi e contiene, per lo pi\u00f9, racconti precedentemente pubblicati su riviste. L'opera, seppur decisamente originale, \u00e8 rimasta poco nota poich\u00e9 dapprima stampata in poco pi\u00f9 di 200 copie dall'editore Parenti. La ristampa successiva \u00e8 avvenuta solo nel 1961, all'interno della raccolta \"Opere\". Successive ristampe: Milano, Rizzoli, 1975; poi, a cura di Idolina Landolfi, Milano: Adelphi, 1996.\nRacconti.\nIl racconto pi\u00f9 originale \u00e8 probabilmente quello che d\u00e0 il titolo alla raccolta. Tutti i racconti trattano comunque di manie ed ossessioni, a volte al limite della paranoia.\nDialogo dei massimi sistemi.\nNel racconto \"Dialogo dei massimi sistemi\" un giovane poeta, chiamato semplicemente Y, seguendo sue teorie estetiche, si dichiara convinto che la miglior poesia si possa realizzare solo in una lingua poco nota. Prende perci\u00f2 lezioni di persiano da un capitano appena conosciuto; inizia quindi a scrivere tre poesie in questa lingua appena imparata. Dopo poco, per\u00f2, Y si rende drammaticamente conto che il capitano non gli aveva insegnato il vero persiano, ma una lingua da lui inventata di volta in volta sul momento. Il poeta Y si confessa con un amico, che si rende conto che si tratta di \u00abun problema estetico spaventosamente originale\u00bb.\nI due amici vanno perci\u00f2 a trovare un \"grande critico\". I tre iniziano quindi una approfondita discussione su fondamentali problemi di estetica, sulla possibilit\u00e0 di considerare come \"lingua\" anche quella parlata e compresa da una sola persona, sulla possibilit\u00e0 o meno della traduzione di un'opera d'arte da una lingua all'altra, eccetera. Alla fine di questo dialogo, il \"grande critico\", a mal partito, \u00abscherzava acutamente, ma si sentiva che sudava freddo\u00bb. Invece il poeta Y si convince che \u00abun'opera d'arte pu\u00f2 anche non avere un senso comune; pu\u00f2 essere solo fatta di suggestione musicale e suggerire a centomila lettori centomila cose differenti\u00bb. Coerentemente con questo suo \"credo\", per\u00f2, Y finisce per ostinarsi \u00aba portare in giro per le redazioni delle strane poesie senza n\u00e9 capo n\u00e9 coda, pretendendone pubblicazione e compenso: tutti lo conoscono ormai, e lo mettono senz'altre cerimonie alla porta.\u00bb Il grande critico, per liberarsi delle sue insistenze, \u00e8 stato costretto a farlo ruzzolare gi\u00f9 per le scale.\nIl racconto fa evidente riferimento alle poetiche di alcune avanguardie letterarie dei primi del novecento e, forse, costituisce anche una velata presa in giro del crocianesimo allora imperante.\nMaria Giuseppa.\nIn \"Maria Giuseppa\" un ozioso e solitario padrone di casa maltratta senza motivo una sua devota serva, fino a farla morire di crepacuore. Italo Calvino indica questo come il racconto che rivel\u00f2 nel 1929 alla critica il talento di Landolfi.\nSettimana di sole.\nIn \"Settimana di sole\" (indicata in nota come \"Maria Giuseppa II\") un individuo solitario ed ozioso fantastica di un fantomatico tesoro nascosto dai suoi antenati, i quali lo vengono a trovare (probabilmente in sogno); nel contempo viene talvolta a trovarlo anche una misteriosa donna semplicemente indicata come \"Ella\", mentre il protagonista afferma di essere innamorato di una ragazzina di dieci anni che ha assunto come serva.\nMani.\nIn \"Mani\" un brillante avvocato resta talmente impressionato dalla lotta di una sua cagnetta con un topo, che successivamente organizza il funerale del povero roditore e, per il resto della sua vita, non riesce a trattenersi dal parlare agli altri topi."}
{"id": "1324719", "revid": "1543377", "url": "https://it.wikipedia.org/wiki?curid=1324719", "title": "Parco nazionale di Do\u00f1ana", "text": "Il parco nazionale di Do\u00f1ana (spagnolo: \"Parque Nacional de Do\u00f1ana\"), noto anche come Coto de Do\u00f1ana, \u00e8 un'area naturale protetta della Spagna sud-occidentale.\nDescrizione.\nSi trova in Andalusia, tra le provincie di Huelva, Cadice e Siviglia, e copre 540\u00a0km\u00b2, di cui 135\u00a0km\u00b2 costituiscono l'area protetta.\nIl parco, la cui biodiversit\u00e0 \u00e8 unica in Europa, contiene una grande variet\u00e0 di ecosistemi e di specie animali, comprese migliaia di uccelli, daini, cervi europei, cinghiali, tassi, manguste, e specie a rischio quali l'aquila imperiale spagnola, il nono andaluso e la lince pardina, tutti animali tipici dell'Europa e del Nordafrica.\nIl parco venne minacciato nel 1988 da un massiccio scarico di materiale minerario operato da una riserva mineraria nel fiume Guadiamar, che attraversa il parco; in seguito lo scarico venne spostato nel fiume Guadalquivir, limitando il danno nel parco.\nDal 1985 il parco \u00e8 insignito del Diploma europeo delle aree protette."}
{"id": "1324723", "revid": "486946", "url": "https://it.wikipedia.org/wiki?curid=1324723", "title": "Risorse rinnovabili", "text": ""}
{"id": "1324724", "revid": "729019", "url": "https://it.wikipedia.org/wiki?curid=1324724", "title": "67\u00ba Reggimento fanteria &quot;Legnano&quot;", "text": "Il 67\u00ba Reggimento fanteria \"Legnano\" \u00e8 stato un reparto del Regio Esercito Italiano e poi dell'Esercito Italiano costituito il 1\u00ba agosto 1862, che insieme al \"gemello\" 68\u00ba Reggimento fanteria, and\u00f2 a costituire la Brigata \"Palermo\".\nStoria.\nNel Regio Esercito.\nDalla nascita alla Guerra italo-turca.\nDopo l'unificazione italiana, il nuovo ministro della guerra, generale Manfredo Fanti, nell'ambito della generale ristrutturazione della vecchia Armata Sarda, trasformata, l'anno prima, in Regio Esercito Italiano, aveva progettato, nell'ottica della creazione del \"\"nuovo esercito nazionale\", la costituzione di numerosi nuovi reparti. Tra questi, v'era, appunto, il 67\u00ba Reggimento fanteria, che doveva essere formato con elementi tratti da altri reparti preesistenti.\nEsso fu dunque costituito il 1\u00ba agosto 1862, nella citt\u00e0 di Torino, per poi essere trasferito a Genova ove, il 27 settembre successivo, ricevette la bandiera di guerra. Al comando del nuovo reparto fu posto il colonnello Federico Manassero, conte di Costigliole.\nIl reparto fu poi trasferito ad Alessandria e, nel 1865, a Siracusa.\nNel 1866, il reparto partecip\u00f2 alla terza guerra di indipendenza, e, in particolare, inquadrato nell\"'Armata del Mincio\", prese parte alla sfortunata battaglia di Custoza (1866). Successivamente, fu trasferito a Catanzaro, ove prese parte alle operazioni di repressione del brigantaggio.\nNel 1867, sviluppatasi una vasta epidemia di colera nel comune di Longobucco, il reparto si impegn\u00f2 attivamente nelle operazioni di soccorso agli abitanti.\nSuccessivamente, nell'inverno del 1868, alcuni elementi del reggimento, posti al comando del colonnello Bernardino Milon, si impegnarono nella caccia alla banda del celebre brigante Domenico Straface alias \"Palma\", che raggiunsero nei pressi del villaggio di Zinga. Dopo un violento conflitto a fuoco, la banda fu quasi completamente annientata, anche se \"Palma\"\" riusc\u00ec a darsi alla fuga. Sarebbe poi stato catturato, e ucciso, solo un anno pi\u00f9 tardi.\nNel 1869, il reparto fu poi trasferito a Verona, ove rimase sino all'anno successivo, quando fu destinato a Piacenza. Negli anni successivi, il reggimento fu poi ancora trasferito, prima a Salerno, poi a Napoli, a Chieti e infine, nel 1883, nuovamente a Verona.\nNell'ottobre dello stesso anno, la citt\u00e0 di Verona veniva investita da un'eccezionale piena del fiume Adige, che causava una grave inondazione. I fanti del 67\u00ba, insieme alle altre truppe della guarnigione, si prodigarono quindi nell'opera di soccorso alla popolazione, dedicandosi poi alla ricostruzione degli argini del fiume, devastati dalla forza delle acque.\nNel 1887, una compagnia del reggimento, forte di 155 uomini e 5 ufficiali, venne aggregata al Corpo di Spedizione speciale che, al comando del generale Asinari di San Marzano, fu inviato in Eritrea a rinforzo delle truppe gi\u00e0 ivi operanti, dopo la sfortunata Battaglia di Dogali.\nNel 1888, il reparto venne trasferito ad Agrigento per poi tornare, nel 1892, a Firenze.\nNegli anni 1895 e 1896, il reggimento forn\u00ec aliquote di propri uomini per la costituzione del 21\u00ba e 33\u00ba Battaglione Cacciatori d'Africa, che presero poi parte alla successiva Guerra di Abissinia.\nSuccessivamente, nel 1898, vari elementi del 67\u00ba furono inviati in distaccamento di ordine pubblico in vari centri delle Marche, tra i quali Ancona, Senigallia, Osimo e Loreto, per sedare le virulente proteste popolari scatenatesi in quell'anno.\nDue anni dopo, nell'estate del 1900, il reggimento fu poi trasferito a Treviso, ove rimase per gli otto anni successivi, impiegato nei consueti servizi di guarnigione. Nel 1908, infine, un nuovo trasferimento port\u00f2 il reparto a Como, citt\u00e0 nella quale esso avrebbe trascorso il periodo pi\u00f9 lungo e denso di avvenimenti della propria storia.\nDurante la Guerra italo-turca, il reparto, pur non facendo parte del contingente inviato in Tripolitania e Cirenaica, invi\u00f2 propri uomini in rinforzo di altre unit\u00e0 operanti in Africa. A partire dal 1914, il 67\u00ba Reggimento trov\u00f2 la propria sede nella nuova caserma di Como, intitolata al capitano Carlo De Cristoforis, caduto nella Battaglia di San Fermo.\nLa Prima guerra mondiale.\nAnno 1915.\nCon l'approssimarsi dell'entrata in guerra del Regno d'Italia, nel gennaio del 1915, il reggimento complet\u00f2 i propri organici, in vista della mobilitazione. In primavera, il reparto fu inviato nella zona tra la Valtellina e la Valle Camonica, ove, insieme al reggimento gemello, il 68\u00ba, costitu\u00ec la Brigata \"Palermo\".\nDopo lo scoppio delle ostilit\u00e0, il 24 maggio 1915, il reparto partecip\u00f2 ad azioni offensive e difensive nel settore dell'Adamello e del Passo del Tonale, restando in tale settore sino al mese di ottobre. In seguito fu trasferito sul fronte carsico, ove giunse nei primi giorni di novembre. I battaglioni del reggimento furono poi schierati nelle trincee del Monte San Michele, e da qui scattarono all'attacco, l'11 novembre, allo scoppio della Quarta battaglia dell'Isonzo. Negli scontri, furibondi, dei giorni successivi, persero la vita innumerevoli soldati e ufficiali, tra i quali il capitano Enrico d'Oncieu de Chaffardon.\nNel febbraio del 1916, il 67\u00ba reggimento fu trasferito sul fronte isontino, ove partecip\u00f2 alla Quinta battaglia dell'Isonzo. Combatt\u00e9 poi sulle alture del Vodil e del Mrzli, partecipando alla costruzione di una poderosa linea difensiva in cemento armato.\nDopo aver trascorso il turno di riposo in retrovia, nel marzo del 1917 il reparto oper\u00f2 contro le alture situate ad est di Gorizia, sino al mese di maggio, quando partecip\u00f2 alla Decima battaglia dell'Isonzo. Nel corso di questa sanguinosa battaglia, il reggimento, dal 20 maggio, sferr\u00f2 ripetuti assalti contro la vetta del Monte Santo di Gorizia: il 23 maggio, i fanti del 67\u00ba riuscirono a conquistare la vetta, issandovi la bandiera del reggimento. A causa del violentissimo contrattacco nemico, la cima dovette poi, per\u00f2, essere abbandonata. Per questa azione, la bandiera del reparto fu decorata con la medaglia di bronzo al valor militare.\nAlla fine del mese di giugno, il reparto oper\u00f2 contro il Monte San Gabriele, riuscendo, con continui, sanguinosi assalti, nella conquista di importanti posizioni. Alla met\u00e0 di agosto, allo scattare dell'offensiva che avrebbe dato luogo all'Undicesima battaglia dell'Isonzo, il 67\u00ba Reggimento Fanteria fu inviato nella zona della Sella di Dol, con l'obbiettivo di attaccare il caposaldo del Veliki Hrib. In tali circostanze, perse la vita il tenente Corrado Mazzoni, poi decorato con la Medaglia d\u2019oro al valor militare alla memoria.\nIl reggimento fu poi inviato in zona di riposo, ove fu sorpreso dalla notizia del ripiegamento generale del Regio esercito, susseguente alla Battaglia di Caporetto. Nelle drammatiche giornate della fine di ottobre, il 67\u00ba fanteria, inquadrato nel XXIV Corpo d'armata al comando del generale Enrico Caviglia, rimase saldo e compatto, schierandosi sul Monte Corada, e contribuendo a trattenere il nemico, permettendo cos\u00ec la ritirata di altri reparti. Negli stessi giorni, cadde anche il comandante del reggimento, colonnello Pietro Boldi.\nIn seguito, anche il 67\u00ba reggimento fu costretto a ripiegare sulla linea del Piave, dovendo poi dedicarsi alla propria riorganizzazione, a causa delle pesanti perdite subite.\nNel gennaio del 1918, il reparto fu poi schierato sul Monte Grappa, dove contribu\u00ec a respingere i ripetuti, e violentissimi, attacchi sferrati dall'esercito austro-ungarico.\nIn primavera, la Brigata \"Palermo\" fu trasferita sul Piave, in vista dell'offensiva austriaca che sarebbe sfociata nella Battaglia del solstizio. Dal 18 giugno, il reggimento combatt\u00e9 aspramente sul Piave, sino al termine della battaglia. Durante l'estate, il reparto fu sottoposto a una profonda riorganizzazione, in vista del trasferimento oltremare: nel mese di settembre, la brigata venne trasferita, via mare, in Albania, dove si stavano consumando gli ultimi atti del conflitto in quelle regioni.\nTra il mese di ottobre e i primi di novembre, i reparti italiani procedettero all'occupazione di vari centri della regione, sino a quando, il 4 novembre 1918, per l'Italia il conflitto si concluse, con l'armistizio firmato a Villa Giusti.\nTra le due guerre.\nNel 1918 fino al 1920 oper\u00f2 nei Balcani, motivo per cui, unico reparto di fanteria, ebbe dopo questa missione l'uso del colbacco con piuma d'aquila sulla alta uniforme (in ricordo della missione nei paesi slavi dove oper\u00f2). Il 4\u00ba battaglione fece parte del Corpo di spedizione italiano in Murmania, che combatt\u00e9 prima contro i tedeschi, poi contro i bolscevichi.\nCon l'applicazione della legge 11 marzo 1926 sull'ordinamento del Regio Esercito, a seguito della formazione delle Brigate su tre reggimenti venne assegnato alla VI Brigata di Fanteria articolato su due battaglioni.\nNel 1936 mobilit\u00f2 i suoi uomini per la campagna d'Etiopia, fornendo a reggimenti e reparti vari mobilitati 32 ufficiali e 1088 soldati. Il 24 maggio 1939 il reggimento fanteria \u201cPalermo\u201d assunse la denominazione 67\u00ba reggimento fanteria \"Legnano\" (con il Comando nella caserma Cadorna a Legnano) e, con il 68\u00ba reggimento fanteria \u201cLegnano\u201d (con il comando a Como) e il 58\u00ba reggimento artiglieria, conflu\u00ec nella 58\u00aa Divisione Fanteria Legnano.\nNella seconda guerra mondiale segu\u00ec la divisione Legnano, operando nel 1940 sul fronte francese e nel 1941 su quello greco-albanese. Nel 1942 fu inviato nuovamente in Francia e nei primi mesi del 1943 fu trasferito in Puglia.\nDopo l'armistizio dell'8 settembre, il 28 settembre entr\u00f2 a far parte del I Raggruppamento Motorizzato, prima grande unit\u00e0 militare dell'Esercito Cobelligerante Italiano a prendere parte alle operazioni della Campagna d'Italia accanto alle forze alleate dopo i fatti seguiti alla proclamazione dell'armistizio dell'8 settembre 1943 costituita a livello di brigata a San Pietro Vernotico in provincia di Brindisi sulla base del Comando fanteria della Divisione \"Legnano\", il 26 settembre 1943. cambiando la denominazione in 67\u00ba Reggimento fanteria motorizzato con il seguente configurazione: comando (comando del 67\u00b0), battaglione bersaglieri motorizzato (LI battaglione d'istruzione), battaglione fucilieri, (II battaglione del 67\u00b0). Il Raggruppamento prese parte nel dicembre dello stesso anno alla Battaglia di Montelungo in seguito alla quale la bandiera del 67\u00ba Reggimento sarebbe stata decorata di medaglia d'oro al valor militare.\nNell'agosto 1944 venne inserito nella 210\u00aa Divisione costiera.\nNell'Esercito Italiano.\nAl termine del conflitto il 67\u00ba Reggimento entr\u00f2 a far parte dell'Esercito Italiano, nuova denominazione assunta dal Regio Esercito dopo la proclamazione della Repubblica, inquadrato nella ricostruita Divisione fanteria \"Legnano\"\nNel 1970 alcuni reparti del 67\u00ba di stanza a Montorio Veronese e del gemello 68\u00ba di stanza a Bergamo, sono stati costituiti in \"Gruppo tattico Legnano\" ed hanno partecipato alle operazioni di O.P. in Calabria con sede operativa nel comune di Palmi Calabro.\n67\u00ba Battaglione meccanizzato \"Montelungo\".\nCon la ristrutturazione dell'Esercito Italiano del 1975, che aboliva il livello reggimentale, il reggimento \u00e8 stato ridotto a \"67\u00ba Battaglione meccanizzato \"Montelungo\"\" con sede a Monza, che ne ha ereditato le tradizioni e la bandiera di guerra, mentre le tradizioni e la bandiera del 68\u00ba Reggimento fanteria \"Legnano\" vennero ereditati dal \"68\u00ba Battaglione meccanizzato \"Palermo\"\".\nNel 1983 il \"67\u00ba Battaglione meccanizzato \"Montelungo\"\", al comando del Tenente colonnello Luigi Gaviraghi, prese parte in Libano, con il contingente italiano alla missione di pace \"Libano 2\" rinforzato da una Compagnia bersaglieri del 6\u00ba Battaglione bersaglieri \"Palestro\", comandata dal Capitano Paolo Leotta, dal 9 giugno ai primi di ottobre, quando venne sostituito dal 3\u00ba Battaglione bersaglieri \"Cernaia\".\n67\u00ba Reggimento fanteria corazzato \"Legnano\".\nCon il ripristino, nel 1991, del livello reggimentale nell'Esercito Italiano il 27 agosto 1992 il \"67\u00ba Battaglione meccanizzato \"Montelungo\"\" venne sciolto e, sulla base del 4\u00ba Battaglione carri \"M.O. Passalacqua\" viene ricostituito, nella sede di Solbiate Olona, il 67\u00ba Reggimento fanteria corazzato \"Legnano\", che, nel 1993-1994, prese parte alla Missione Ibis in Somalia, prima di essere sciolto definitivamente il 5 ottobre 1995 a Solbiate Olona.\nIl 67\u00b0 fu uno dei reparti pi\u00f9 gloriosi della storia dell'Italia unita, per il ruolo svolto nel Risorgimento e nelle due Guerre Mondiali. Fu il \"reggimento che fece l'Italia due volte\", ma questo non bast\u00f2 a farlo sopravvivere almeno in un reparto di rappresentanza. \u00c8 l'unico reparto citato nel discorso del 25 aprile 2009 dal presidente della repubblica Giorgio Napolitano.\nLe bandiere di guerra sono oggi conservate nel Sacrario delle bandiere, sito a Roma presso il Vittoriano.\nOnorificenze.\nNella sua storia il 67\u00ba Reggimento fanteria \"Legnano\" ha meritato le seguenti onorificenze alla bandiera:\nDecorati.\nGuerra 1915-1918\nMed. d'Oro al V.M.: 2 Ufficiali\nMed. d'Argento al V.M.: 14 ufficiali, 3 truppa\nMed. di Bronzo al V.M.: 27 ufficiali e truppa\nGuerra 1940-1945\nMed. d'Oro al V.M.: 1 Ufficiale (Ten. Giuseppe Cederle)\nMed. d'Argento al V.M.: 7 di cui 5 alla memoria\nMed. di Bronzo al V.M.: 16 di cui 10 alla memoria\ncroci di guerra al V.M.: 35\nGuerra del Golfo 1990-1991\nmerito militare: 1 (ONU)\nSomalia 1992-1993\nmerito militare: 20 (ONU)\nSimboli e tradizioni.\nMotto.\n\"\" il cui significato \u00e8: \"Sono l\u00e0 dove \u00e8 la gloria\"."}
{"id": "1324725", "revid": "767487", "url": "https://it.wikipedia.org/wiki?curid=1324725", "title": "Hirax", "text": "Gli Hirax sono una band thrash metal formata a Cypress in California nel 1984.\nIl gruppo fu formato dal cantante Katon DePena, unico membro originale rimasto.\nLa band prese piede nella prospera scena metal underground di San Francisco, dove fiorirono band come Metallica, Testament, Megadeth, Exodus e molte altre.\nLa band fu uno dei primi esempi di thrash/speed metal.\nGli Hirax sono tuttora in attivit\u00e0 e il loro ultimo lavoro in studio, \"Immortal Legacy\", risale al 2014.\nStoria.\nLa scalata al successo (1984-1989).\nDopo la pubblicazione di qualche demo, gli Hirax firmarono con l'etichetta Metal Blade e debuttarono col loro primo full-length, \"Raging Violence\" nel 1985. La band era composta da Katon W. De Pena (voce), Scott Owen (chitarra), Gary Monardo (basso) e John Tabares (batteria). \nNel 1986, John Tabares lasci\u00f2 la band e venne rimpiazzato da Eric Brecht (fratello di Kurt Brecht, cantante dei D.R.I.). Dopo questo cambio pubblicarono un EP, titolato \"Hate, Fear and Power\" sotto pressione dell'etichetta (aveva solo 16 minuti di durata per 8 canzoni).\nDopo questo episodio la band lasci\u00f2 l'etichetta e pubblic\u00f2 un demo autoprodotto chiamato \"Blasted In Bangkok\" nel 1987.\nMa con tensioni e delusione nella band, De Pena decise di lasciare e form\u00f2 una band con Gene Hoglan (ex batterista dei Dark Angel), e Ron McGovney (ex bassista dei Metallica).\nSi chiamarono Phantasm e pubblicarono un demo di 6 pezzi nel 1988, ristampato poi nel 2002 come CD con l'aggiunta di tracce live. Dopo un breve tour con i Nuclear Assault, si sciolsero.\nIntanto nel 1989 il rimpiazzo per De Pena fu trovato in Paul Baloff (ex cantante degli Exodus). Ma poco dopo la band si sciolse.\nReunion (2000-oggi).\nDe Pena rimase coinvolto nella scena musicale locale e trov\u00f2 un lavoro in un negozio di dischi. Decise di riunire gli Hirax nel 2000, incoraggiato dal grande interesse riscontrato tra i fan quando nelle sue esibizioni proponeva dei loro vecchi pezzi. Richiam\u00f2 quindi i membri originali con Scott Owen, Gary Monardo, e John Tabares, e pubblicarono l'EP \"El Diablo Negro\".\nSuccessivamente la formazione cambi\u00f2 completamente, ad eccezione di De Pena, e gli Hirax pubblicarono l'album \"Barrage of Noise\" nel 2001 con James Joseph Hubler, Justin Lent (Clusterfux), e Nick Sellinger. Ma anche questa formazione ebbe vita breve.\nNel 2003, la band suon\u00f2 al Bang Your Head Festival, a Balingen, in Germania ma poco dopo De Pena reclut\u00f2 altri membri pubblicando l'album \"The New Age of Terror\" nel 2004 con i chitarristi Dave Watson e Glenn Rogers (ex Deliverance), il bassista Angelo Espino, e il batterista Jorge Iacobellis.\nMa anche questa formazione fece la fine delle precedenti.\nLa band pubblic\u00f2 il quarto album \"El Rostro de la Muerte\" nella primavera del 2009, mentre il quinto usc\u00ec nel 2014 con titolo di \"Immortal Legacy\"."}
{"id": "1324726", "revid": "438678", "url": "https://it.wikipedia.org/wiki?curid=1324726", "title": "Un giorno in pretura (film)", "text": "Un giorno in pretura \u00e8 un film commedia del 1953, diretto da Steno.\nLe varie vicende narrano la giornata tipo all'interno di una pretura e trovano il loro filo conduttore nel vero protagonista, il pretore Salomone Lo Russo, interpretato da Peppino De Filippo.\nTrama.\nNella seconda sezione della pretura romana, davanti al giudice Salomone Lo Russo, si presentano gli imputati di diversi, piccoli reati. Lo Russo \u00e8 ben conosciuto nell'ambiente soprattutto per la sua durezza e per la rigidit\u00e0 nell'applicazione del codice penale, ma finisce, poco alla volta, per lasciarsi conquistare dalla dimensione umana dei casi a lui sottoposti. \u00c8 in particolar modo nel giudicare l'ultimo caso, quello dell'imputata Luisa Ceccarelli, sua vecchia conoscenza, che il pretore decide di non infierire sulla povera donna non applicando il codice \"alla lettera\", ma giudicando con la propria coscienza. Arrivato a queste conclusioni dopo 20 anni di onorato e puntuale servizio, Lo Russo si \"confessa\" con il suo maestro: un busto in marmo di Marco Tullio Cicerone. Una \"confessione\" che rappresenta al contempo la voce morale della giustizia cosiddetta \"minore\", quella cio\u00e8 chiamata a confrontarsi quotidianamente con le vicende umane pi\u00f9 comuni e disparate.\nEpisodi.\nTra un episodio e l'altro assistiamo alle vicissitudini di Leopoldo (Leopoldo Trieste), figlio bigotto di un ex deputato democristiano, accusato di essere stato sorpreso di notte a Villa Borghese in atteggiamenti equivoci, mentre si trovava in auto insieme alla fidanzata Teresa (Armenia Balducci). La ragazza si innamora a prima vista, ricambiata, del giovane avvocato difensore, fino al punto di fuggire con lui dopo essere stata assolta."}
{"id": "1324727", "revid": "33689", "url": "https://it.wikipedia.org/wiki?curid=1324727", "title": "BAP Carvajal (FM-51)", "text": ""}
{"id": "1324732", "revid": "767487", "url": "https://it.wikipedia.org/wiki?curid=1324732", "title": "Una vita non basta", "text": "Una vita non basta (\"Itin\u00e9raire d'un enfant g\u00e2t\u00e9\") \u00e8 un film del 1988 diretto da Claude Lelouch.\nTrama.\nSam Lion \u00e8 un uomo che ha passato una vita propriamente piena, dopo aver vissuto nel mondo del circo diviene un vincente uomo d'affari fondando e affermando una ditta di pulizie. Ad un certo punto, stanco di quella vita, decide di abbandonare tutto, fingendosi morto in un naufragio. Dopo, fornito di documenti falsi, viaggia per il mondo.\nViene riconosciuto da un suo ex dipendente, Al Duvivier, che lo informa della crisi in cui si trova l'impero economico che i figli non sono in grado di gestire. Sentendo la notizia Sam rientra con Al a Parigi, e facendosi aiutare da questi, salva l'azienda, rimanendo sempre e comunque in incognito. Quando la situazione si risolve, Lion torna alla vita in Africa, insieme ai leoni."}
{"id": "1324735", "revid": "767487", "url": "https://it.wikipedia.org/wiki?curid=1324735", "title": "Peter Luccin", "text": "Carriera.\nInizia la carriera con il , prima di passare al Bordeaux, all'Olympique Marsiglia e al Paris Saint-Germain. Nel 2001 passa in Primera Divisi\u00f3n con il Celta Vigo, prima di trasferirsi nel 2004 all'Atl\u00e9tico Madrid. Nelle ultime fasi della sessione estiva del calciomercato 2007 passa dall'Atl\u00e9tico Madrid al per 2,8 milioni di euro. Nella stagione successiva passa in prestito annuale al Racing Santander, quindi a fine anno ritorna al Saragozza. Il 27 settembre 2011 firma per il Losanna, riprendendo cos\u00ec la competizione agonistica. A fine stagione rimane svincolato.\nL'11 dicembre 2012 il centrocampista francese firma un contratto biennale con il Dallas. Milita nel club statunitense fino al 2014, anno in cui si ritira dal calcio."}
{"id": "1324737", "revid": "131011", "url": "https://it.wikipedia.org/wiki?curid=1324737", "title": "Il cane dei Baskerville", "text": ""}
{"id": "1324738", "revid": "28592", "url": "https://it.wikipedia.org/wiki?curid=1324738", "title": "Monumento alla Vittoria di Bolzano", "text": ""}
{"id": "1324747", "revid": "729795", "url": "https://it.wikipedia.org/wiki?curid=1324747", "title": "Brigata meccanizzata &quot;Legnano&quot;", "text": ""}
{"id": "1324748", "revid": "729795", "url": "https://it.wikipedia.org/wiki?curid=1324748", "title": "Divisione legnano", "text": ""}
{"id": "1324749", "revid": "7", "url": "https://it.wikipedia.org/wiki?curid=1324749", "title": "Castello Ducale di Agli\u00e8", "text": ""}
{"id": "1324754", "revid": "33921", "url": "https://it.wikipedia.org/wiki?curid=1324754", "title": "Rapid Spanning Tree", "text": ""}
{"id": "1324759", "revid": "1649", "url": "https://it.wikipedia.org/wiki?curid=1324759", "title": "IH870", "text": ""}
{"id": "1324761", "revid": "648716", "url": "https://it.wikipedia.org/wiki?curid=1324761", "title": "Sentiero europeo E4", "text": "Il sentiero europeo E4 \u00e8 un sentiero europeo che inizia a Tarifa in Spagna, nel punto pi\u00f9 a sud del continente europeo e si sviluppa attraverso la Francia, la Svizzera, la Germania, l'Austria, l'Ungheria, la Romania, la Bulgaria, la Grecia e termina a Larnaca, nell'isola di Cipro.\nCaratteristiche tecniche.\nLa lunghezza totale del percorso \u00e8 di circa chilometri.\nItinerario.\nL'itinerario non \u00e8 ancora stato del tutto realizzato, mancano i tratti in Romania, parzialmente in Bulgaria."}
{"id": "1324764", "revid": "339392", "url": "https://it.wikipedia.org/wiki?curid=1324764", "title": "BAP Villavisencio (FM-52)", "text": ""}
{"id": "1324766", "revid": "767487", "url": "https://it.wikipedia.org/wiki?curid=1324766", "title": "Natural City", "text": "Natural City \u00e8 un film sudcoreano del 2003 del regista Min Byung-chun, distribuito dalla Moviemax e nelle sale italiane dal 28 gennaio 2005. Il sottotitolo della locandina recita: \"Finisce l'era di Blade Runner, inizia il mito di Natural City\".\nTrama.\nDue poliziotti, R e Noma, sono cacciatori di cyborg ribelli. I cyborg effettuano nella societ\u00e0 una vasta gamma di compiti, dai cyborg militari alle \"bambole\", cyborg donna progettati per la compagnia. I cyborg hanno una vita limitata a tre anni, ma sul mercato nero si sviluppa una tecnologia per trasferire l'intelligenza artificiale di un cyborg nella mente di un ospite umano.\nQuesta invenzione rivoluzionaria porta R a trovare Cyon, una giovane prostituta orfana, che potrebbe servire da ospite per la mente della sua bambola Ria, di cui \u00e8 profondamente innamorato e a cui restano solo pochi giorni di vita.\nAlla fine R dovr\u00e0 scegliere tra lasciare la colonia con Ria per passare gli ultimi giorni di lei insieme su un pianeta paradisiaco, o salvare i propri amici quando un cyborg da combattimento ribelle si impadronisce dei quartieri generali della polizia."}
{"id": "1324770", "revid": "228587", "url": "https://it.wikipedia.org/wiki?curid=1324770", "title": "Climatizzazione", "text": "La climatizzazione di un ambiente confinato consiste nell'insieme di operazioni effettuate per consentire condizioni termoigrometriche adeguate all'utilizzo di quell'ambiente da parte dell'uomo, a qualsiasi condizione climatica esterna, in ogni periodo dell'anno.\nLa climatizzazione di un ambiente comprende, in relazione alle caratteristiche del clima esterno e dell'attivit\u00e0 interna (con relativa produzione di calore endogeno), le seguenti funzioni: ricambio d'aria e ventilazione (con o senza filtraggio), riscaldamento / raffrescamento, umidificazione / deumidificazione; nella lingua inglese l'insieme di queste funzioni viene detto Heating, Ventilation and Air Conditioning (\"HVAC\").\nIn caso di ambienti pressurizzati, come ad esempio nelle cabine degli aerei, la climatizzazione comprende anche dispositivi sensori ed attuativi utili a rendere la pressione atmosferica interna similare alle condizioni ideali, e cio\u00e8 vicina a quella generalmente presente al livello del mare.\nDescrizione.\nI sistemi di climatizzazione sono composti, in linea generale, dai seguenti sottosistemi:\nLe caratteristiche e le efficienze di tali sottosistemi dipendono dalla funzione e dalle dimensioni dell'impianto.\nDal punto di vista distributivo-funzionale, si distinguono:\nDal punto di vista delle fonti energetiche utilizzate e dell'approccio rispetto alla sostenibilit\u00e0 ambientale, la climatizzazione pu\u00f2 essere:"}
{"id": "1324771", "revid": "98077", "url": "https://it.wikipedia.org/wiki?curid=1324771", "title": "Alto Commissariato per le Sanzioni contro il Fascismo", "text": ""}
{"id": "1324772", "revid": "124759967", "url": "https://it.wikipedia.org/wiki?curid=1324772", "title": "Nicholas Green", "text": "Vicenda.\nL'automobile su cui viaggiava insieme ai genitori il 29 settembre 1994, una Autobianchi Y10, fu accidentalmente scambiata per quella di un gioielliere da alcuni rapinatori, che tentarono un furto, degenerato poi in omicidio. Colpito alla testa mentre dormiva sul sedile posteriore, Nicholas fu ricoverato al centro neurochirurgico del Policlinico di Messina, dove mor\u00ec pochi giorni dopo, il 1\u00ba ottobre 1994. Alla sua morte, i genitori autorizzarono il prelievo e la donazione degli organi: ne beneficiarono sette italiani, di cui tre adolescenti e due adulti, mentre altri due riceventi riacquistarono la vista grazie al trapianto delle cornee.\nL'evento fece molto scalpore perch\u00e9 all'epoca la donazione degli organi non era una prassi comune in Italia e questo gesto contribu\u00ec a sensibilizzare l'opinione pubblica e a far aumentare gli episodi di donazione in tutto il Paese. I genitori di Nicholas, in seguito alla tragica perdita del figlio, sono diventati attivi sostenitori della donazione di organi, promuovendo numerose iniziative in tal senso. Il padre di Nicholas, Reginald Green, ha scritto due libri: \"Il dono di Nicholas\" ('The Nicholas Effect', in inglese) sulla storia che ha visto protagonista la sua famiglia, e \"Il dono che guarisce\" ('The Gift that Heals', in inglese), che contiene storie di persone comuni e professionisti ad ogni stadio di un trapianto. Dalla vicenda, nel 1998 fu tratto un film per la televisione dal nome \"Il dono di Nicholas\", con Jamie Lee Curtis e Alan Bates. Il film \u00e8 stato trasmesso in Italia, Stati Uniti e in molti altri Paesi, e complessivamente \u00e8 stato visto da pi\u00f9 di 100 milioni di telespettatori.\nI coniugi Green vennero ricevuti al Quirinale dal Presidente Scalfaro e al Campidoglio dal sindaco Rutelli. In seguito, Reginald e Margaret Green ricevettero la medaglia d'oro al merito civile con la seguente motivazione:\nNel 1996 i coniugi Green hanno avuto due gemelli, Martin e Laura.\nNel 2019, in occasione dei venticinque anni dalla morte di Nicholas, i genitori sono tornati in Calabria, dove sono stati accolti con nuove manifestazioni di affetto e hanno ricevuto, dal sindaco di Polistena, una targa in memoria del loro gesto di generosit\u00e0. Il 1\u00ba ottobre 2019 \u00e8 stato dedicato a Nicholas Green il nuovo reparto di rianimazione del Policlinico di Messina, alla presenza dei dirigenti della struttura e dei vertici dell'Assessorato alla Salute della Regione Siciliana.\nProcesso.\nPer il delitto di Nicholas Green vennero indagati e rinviati a giudizio nel 1995: Francesco Mesiano (di 22 anni) e Michele Iannello (di 27 anni), entrambi originari di Mileto (VV); nel 1997 furono assolti dalla corte d'assise di Catanzaro, mentre nel 1998 la corte d'assise d'appello di Catanzaro condann\u00f2 Mesiano a 20 anni di reclusione e Iannello (in qualit\u00e0 di autore materiale dell'omicidio) all'ergastolo, sentenza poi confermata in Cassazione. I due si sono dichiarati sempre innocenti; Iannello, ex affiliato alla 'ndrangheta, decise in seguito di collaborare con la giustizia, confessando vari delitti, ma professandosi sempre innocente riguardo al delitto del bambino statunitense, chiedendo la revisione del processo e accusando suo fratello dell'omicidio. Un'inchiesta aperta dalla Procura della Repubblica di Vibo Valentia in base a tali dichiarazioni ha portato tuttavia all'archiviazione del caso.\nTributi.\nNel 1996 i coniugi Green hanno costruito a Bodega Bay la \"Children's Bell Tower\", un monumento dedicato a Nicholas e a tutti i bambini, opera dello scultore americano Bruce Hasson. Il monumento ha pi\u00f9 di 140 campane, la maggior parte donate da individui e famiglie italiane. La grande campana centrale fu realizzata dalla Fonderia Marinelli di Agnone e benedetta da Papa Giovanni Paolo II prima di essere spedita in California.\nLa Fonderia Marinelli di Agnone ha poi costruito una seconda campana dedicata al suo sacrificio, con i nomi dei sette beneficiari dei trapianti.\nIn Italia a Nicholas sono state intitolate numerose strade, piazze, giardini ed alcuni edifici pubblici, tra cui:"}
{"id": "1324773", "revid": "155634", "url": "https://it.wikipedia.org/wiki?curid=1324773", "title": "Serie A2 1998-1999 (pallacanestro maschile)", "text": "Il campionato di A2 di pallacanestro maschile 1998-1999 \u00e8 composto di 14 societ\u00e0. Le squadre giocano un girone di andata ed uno di ritorno. La vittoria vale 2 punti, la sconfitta 0.\nLa prima classificata \u00e8 automaticamente promossa in serie A1.\nLe squadre classificate dal 2\u00ba all'11\u00ba posto si giocano ai play-off le altre 2 promozioni.\nRetrocedono le ultime due classificate.\nStagione regolare.\nRisultati.\nLega Basket Serie A2 Tabellone gare"}
{"id": "1324774", "revid": "1305772", "url": "https://it.wikipedia.org/wiki?curid=1324774", "title": "All for You (album Janet Jackson)", "text": "All for You \u00e8 il settimo album di inediti della cantante statunitense Janet Jackson, pubblicato dalla Virgin Records il 24 aprile 2001.\n\u00c8 diventato il quinto album consecutivo della cantante a raggiungere la numero 1 della classifica statunitense Billboard 200 superando il record stesso della cantante per il maggior numero di copie vendute nella sua prima settimana (605.128 copie). L'album ha ricevuto 3 nomination ai Grammy Award, tra cui \"Miglior album pop vocale\", vincendo un Grammy come \"Miglior registrazione di musica dance\" per la title track, \"All for You\".\nL'album raggiunse la top 5 della maggior parte dei paesi a livello internazionale e fu l'album pop internazionale pi\u00f9 venduto dell'anno in Giappone. \u00c8 stato inoltre certificato doppio disco di platino dalla Recording Industry Association of America (RIAA).\nDescrizione.\nDopo le profondit\u00e0 tematiche e musicali di \"The Velvet Rope\", la cantante decise di sterzare verso sonorit\u00e0 pi\u00f9 allegre e argomenti pi\u00f9 edonistici. Il lavoro fu coprodotto, come d'abitudine, da Jimmy Jam &amp; Terry Lewis, che con la cantante realizzarono tracce che mescolano una variet\u00e0 di generi: nella prima parte del disco e per la prima volta nella carriera della Jackson, compaiono canzoni che trattano in maniera esplicita del sesso (\"China Love\", \"Love Scene\", \"When We ooh\" e \"Would You Mind\"), caratterizzate da un andamento lento, un cantato sensuale e sussurrato e atmosfere languide (saranno seguite negli album a venire da brani analoghi come \"Moist\" e \"Warmth\" in \"Damita Jo\", \"Take Care\" e \"Love2love\" in \"20 Y.O.\" e \"Discipline\" nell'album omonimo); un gruppo di brani, invece, abbraccia con energia suoni danzerecci, come \"Come on Get Up\" e il singolo di lancio, la title track \"All for You\", che alla sua uscita rest\u00f2 alla posizione numero 1 della classifica statunitense dei singoli per sette settimane consecutive; un'altra serie di canzoni ha un sapore maggiormente rock, come \"Trust a Try\" e il terzo singolo estratto \"Son of a Gun\", un duetto con Carly Simon dal suono molto aggressivo che contiene anche una campionatura della sua \"You're So Vain\"; presenti delle ballate classiche come \"Truth\", riflessione sugli aspetti pi\u00f9 amari e duri del successo, e \"Better Days\", un invito ad affrontare le difficolt\u00e0 dell'esistenza; infine il secondo singolo \"Someone to Call My Lover\", dalle sonorit\u00e0 pop-country, che riscosse ampi consensi a livello mondiale, e una versione remixata del successo \"Doesn't Really Matter\", uscito un anno prima estratto come singolo principale dalla colonna sonora del film \"La famiglia del professore matto\".\nPromozione.\nSingoli e videoclip.\nIl singolo di lancio fu la title track \"All for You\", un pezzo pop-dance (che campiona \"The Glow of Love\" del gruppo musicale italiano Change) che divenne presto un successo internazionale trascinando l'album verso le vette delle classifiche e vinse un Grammy come \"Miglior brano dance\" nel 2001. Il videoclip che lo accompagna, diretto da Dave Meyers, raffigura la cantante in una metropolitana, che si invaghisce di un ragazzo e, scesa dal vagone, comincia a ballare con le sue amiche cantando della sua infatuazione. \nIl secondo estratto fu \"Someone to Call My Lover\", una canzone country-pop che campiona \"Ventura Highway\" degli America e parla della voglia di intraprendere una nuova relazione amorosa nel momento in cui una vecchia storia \u00e8 finita. Il videoclip relativo, diretto da Francis Lawrence, sottolinea questa voglia di libert\u00e0 e di un inizio nuovo, mostrando la protagonista in un viaggio lontano dalla citt\u00e0, alla guida di un'auto, per le campagne statunitensi.\nIl terzo e ultimo singolo estratto fu \"Son of a Gun (I Betcha This Song Is About You)\", cantato assieme a Carly Simon, che contiene anche una campionatura della sua \"You're So Vain\", brano dalle sonorit\u00e0 marcatamente rock, atto d'accusa contro la prepotenza maschile nei confronti delle donne. Per il relativo videoclip, diretto ancora da Lawrence, fu realizzata una versione della traccia con la partecipazione di Missy Elliot. Nel video figurano delle streghe del giorno d'oggi che inseguono in un parcheggio sotterraneo un giovane ragazzo, probabilmente reo di prepotenze nei confronti di una donna, del quale, una volta raggiuntolo, le donne si vendicano, umiliandolo.\nGrazie al successo che l'album ebbe in Giappone, a fine 2002 venne pubblicato un ultimo singolo, promozionale, solo nel paese: \"Come on Get Up\", senza per\u00f2 un video ad accompagnarlo.\nProgrammi TV.\nLa cantante si esib\u00ec in vari programmi televisivi per promuovere l'album in tutto il mondo. Tra le maggiori spicca la partecipazione nel marzo 2001 al primo \"MTV Icon\", uno speciale per celebrare la sua carriera dove parteciparono molti artisti che si esibirono in suo tributo eseguendo sue canzoni, che si concluse con una esecuzione della Jackson e delle sue ballerine in \"All for You\". In Italia partecip\u00f2 alla puntata di \"Quelli che il calcio\" l'8 aprile 2001, cantando ancora \"All for You\" accompagnata dal suo corpo di ballo.\n\"All for You Tour\".\nA sostegno dell'album la Jackson intraprese il suo quarto tour mondiale, l\"'All for You Tour\", che part\u00ec il 7 luglio 2001 da Portland, Stati Uniti, e si concluse, prima del tempo, il 16 febbraio 2002 a Honolulu, Hawaii. Il tour avrebbe dovuto toccare anche l'Europa, ma venne interrotto anticipatamente a causa dei problemi di sicurezza dovuti agli attentati dell'11 settembre 2001. Sempre per lo stesso motivo, fu cancellata anche una partecipazione della cantante agli \"MTV Europe Music Awards 2001\".\nAccoglienza.\nIl disco venne accolto positivamente quasi da tutta la critica musicale, anche se alcuni critici lamentarono per\u00f2 l'eccessiva sensualit\u00e0 dei brani pi\u00f9 esplicitamente sessuali, ritenendoli eccessivamente costruiti, poco spontanei e noiosi.\nSu \"Metacritic\" l'album ebbe una valutazione favorevole con un punteggio di 73 su 100.\nIl critico musicale Anthony DeCurtis di \"Rolling Stone\" dichiar\u00f2: \u00abA trentacinque anni Jackson \u00e8 diventata una veterana dell'R&amp;B e ha guadagnato la sua statura non attraverso l'innovazione ma attraverso la coerenza\u00bb, lodando i produttori Jimmy Jam e Terry Lewis (con un aiuto occasionale dal produttore di hip hop Rockwilder) che \u00abrinfrescano il suono a sufficienza da renderlo attuale mentre onorano le radici di una delle prime famiglie del soul\u00bb, definendolo un album che \u00abnon sonda un terreno molto nuovo, ma \u00e8 fresco, familiare e attraente come ci si sarebbe aspettati dalla Jackson, e non \u00e8 un piccolo risultato\u00bb.\nAnche \"AllMusic\" lod\u00f2 l'album dichiarando: \u00abHa creato un disco lussurioso e sensuale, che si dipana piacevolmente in settanta minuti\u00bb. Mentre il critico Robert Christgau scrisse una critica pi\u00f9 aspra, dischiarando: \u00abuna volta Janet era una giovane repressa che scopriva la sua sessualit\u00e0, e questo era divertente per tutti; ora \u00e8 una ricca 35enne che chiede sesso... il brivido \u00e8 sparito\u00bb.\nIl \"New York Times\" descrisse l'album come \u00abnon immediatamente melodico come i precedenti album della Jackson\u00bb, ma scrisse che compensava l'orecchiabilit\u00e0 perduta con una sfacciata stranezza.\nL'album ha continuato ad essere lodato da molti critici nel corso degli anni; nel 2021, in una retrospettiva per i 20 anni dalla sua pubblicazione, il sito \"Vulture\" lo ha definito \u00abun risveglio\u00bb aggiungendo che esso \u00e8 stato \u00abla rivendicazione della Jackson di un erotismo senza traumi, che invece privilegiava la passione, il romanticismo, l'entusiasmo e la disinvoltura\u00bb.\nTracce.\nEdizioni speciali.\nLa versione giapponese del CD contiene la traccia extra \"Who\", prodotta dai Neptunes.\nIl 20 novembre 2001, fu pubblicata un'edizione speciale a tiratura limitata dell'album comprendente un DVD e con una scaletta leggermente modificata: il brano \"Would You Mind\" \u00e8 sostituito da due bonus track, che sono due remix di \"Son of a Gun\", quello con la partecipazione di Missy Elliot e uno prodotto da P. Diddy.\nIl DVD contiene i videoclip della cantante del \"periodo Virgin Records\", ovvero quelli usciti tra il 1993 e il 2001, alcuni filmati sulla realizzazione dei video di \"janet.\", \"The Velvet Rope\" e \"All for You\" e l'esecuzione dal vivo di \"All for You\" durante lo speciale dedicatole da MTV, \"MTV Icon\".\nSuccesso commerciale.\nIl disco fu accolto abbastanza bene internazionalmente. Negli Stati Uniti nella prima settimana l'album vendette ben 605.128 copie, le vendite della prima settimana pi\u00f9 alte di un disco di Janet Jackson, per un totale di circa tre milioni a fine promozione. Nel Regno Unito l'album vendette 150.000 copie circa e ricevette un Disco d'oro, cos\u00ec come in Italia e altri paesi. Entr\u00f2 nei primi dieci posti in classifica in diversi dei pi\u00f9 importanti mercati mondiali e raggiunse la vetta in nove, totalizzando circa 7 milioni e mezzo di copie. \"All for You\" \u00e8 stato il dodicesimo album pi\u00f9 venduto dell'anno 2001 in tutto il mondo ed \u00e8 stato uno degli album pi\u00f9 venduti del decennio 2000 negli Stati Uniti e il quinto album pi\u00f9 venduto della Jackson."}
{"id": "1324778", "revid": "1444396", "url": "https://it.wikipedia.org/wiki?curid=1324778", "title": "Santa Maria a Vico", "text": "Santa Maria a Vico \u00e8 un comune italiano di abitanti della provincia di Caserta, in Campania.\nGeografia fisica.\nSanta Maria a Vico \u00e8 posizionata a 83 metri sul livello del mare e confina a Nord con i Colli Tifatini, a Sud con San Felice a Cancello, ad Est con Arienzo, ad Ovest con Cervino e Maddaloni e a Nord, anche se per un breve tratto, con il Comune di Durazzano. Il comune dista dal capoluogo della provincia 16\u00a0km, appartiene alla Regione Agraria n. 5 - Colline di Caserta ed \u00e8 sviluppato completamente sull'Appia (Antica e Nuova).\nStoria.\nLa citt\u00e0 fu costruita dai romani in piena seconda guerra sannitica, con scopo militare.\nTerminata la funzione di citt\u00e0 militare, l'Appia venne aperta al traffico pubblico e, per soddisfare le esigenze dei viaggiatori e degli abitanti, la citt\u00e0 si arricch\u00ec di nuove case e di locali di ristoro.\nIl nuovo borgo venne chiamato \"Vicus Novanensis\".\nCon la venuta dei barbari, il Vicus fu distrutto, e gli abitanti sparsi sulle colline. In seguito la citt\u00e0 venne ricostruita e pass\u00f2 nelle mani del circondario di Nola e Arienzo; questa dipendenza si concluse con la venuta in Italia dei francesi che la fecero diventare un comune autonomo.\nCon gli Aragonesi, Santa Maria a Vico ebbe un notevole sviluppo come piazza commerciale dell'Italia meridionale. Oggi Santa Maria a Vico funge da centro tra le province di Benevento, Caserta e Napoli.\nSociet\u00e0.\nLa citt\u00e0 ha una densit\u00e0 abitativa di 1.250 persone per km quadrato, tra le pi\u00f9 elevate della provincia di Caserta.\nFeste e ricorrenze.\nOgni anno nel periodo estivo si svolgono diverse feste rionali, principalmente in onore di personaggi religiosi. La pi\u00f9 importante \u00e8 la festa del 15 agosto in onore della Madonna Assunta, durante la quale \u00e8 possibile assistere a sfilate di carri votivi, i quali fanno il giro della citt\u00e0. Ogni 25 anni viene portata in giro per il paese (trainata da buoi bianchi) la statua della Madonna Assunta, sita nella Basilica di Maria SS. Assunta. L'evento si ripete in occasioni speciali (ad esempio in occasione del Giubileo o della centenaria incoronazione della vergine). \nIn occasione del Venerd\u00ec santo si organizza ogni anno una processione per le vie del paese.\nIl 14 agosto \u00e8 possibile assistere al caratteristico corteo storico, dove dei figuranti sfilano in costumi d'epoca aragonese, seguiti dagli sbandieratori. La sera dello stesso giorno si rid\u00e0 vita alla centenaria tradizione del Mastro Mercato.\nCultura.\nScuole.\nLa citt\u00e0 \u00e8 sede di un unico istituto superiore, l'Istituto Statale Istruzione Secondaria Superiore (I.S.I.S.S.) \u201cMajorana-Bachelet\u201d. Tale istituto presenta tre strutture didattiche che costituiscono l'intera offerta formativa: istituto professionale, istituto tecnico, liceo scientifico \"scienze applicate\" e il corso serale \"Sirio\". Gli indirizzi disponibili sono molteplici. \nIl panorama scolastico santamariano \u00e8 completato dall'Istituto Comprensivo Statale \"Giovanni XXIII\" costituito da 5 plessi di Scuola dell'Infanzia, 5 plessi di Scuola Primaria e 1 plesso di Scuola Secondaria di Primo Grado.\nEconomia.\nSanta Maria a Vico \u00e8 un comune dall'economia prevalentemente agricola. Grazie alla sua favorevole posizione geografica e alla sua importante rete stradale ha instaurato un'economia basata anche sul commercio. Ultimamente si \u00e8 dato anche un po' di impulso all'industria, risultano aperte circa 60 attivit\u00e0 industriali. Ci sono inoltre complessi bancari e uno postale.\nA Santa Maria a Vico sono occupati complessivamente circa 4.073 abitanti, pari a quasi il 30% del numero degli abitanti del comune.\nGeografia antropica.\nFrazioni/localit\u00e0:\nCellaio, Ruotoli, Rosciano, San Marco, Loreto, Mandre, Papi, Priori, Figliarini, Maielli, Schiavetti, Migliori, Botteghelle.\nInfrastrutture e trasporti.\nSanta Maria a Vico si sviluppa completamente sulla Strada Statale 7; questo comporta un grave problema per la viabilit\u00e0, perch\u00e9 oltre alla statale non ci sono altre importanti vie di sbocco tranne quella che porta a San Felice a Cancello. Inoltre, la citt\u00e0 possiede un gran numero di strade private e vichi.\nFerrovie.\nLa cittadina \u00e8 servita dalla ferrovia Benevento-Cancello, gestita dall'azienda EAV (in precedenza era MetroCampania NordEst a gestire la ferrovia, fino alla fusione con EAV). \nDalla stazione di Santa Maria a Vico \u00e8 possibile raggiungere Napoli in circa 40 minuti, mentre per Benevento occorre poco pi\u00f9 di un'ora.\nMobilit\u00e0 urbana.\nEAV ha gestito fino al 2017 anche una parte del trasporto su gomma, provvedendo al collegamento del comune con Benevento, Napoli e Caserta, servendo per\u00f2 il capoluogo di provincia con poche corse. Il servizio \u00e8 stato trasferito ad AIR MOBILIT\u00c0 S.r.l., che tuttora lo gestisce.\nCaserta resta tuttavia facilmente raggiungibile da Santa Maria a Vico grazie alla ditta Laudato Trasporti Pubblici (LTP) che collega il comune di San Felice a Cancello col capoluogo di provincia. Frequenti sono le fermate di questa autolinea lungo la principale arteria stradale del comune.\nEAV e AIR aderiscono al Consorzio Unico Campania, a differenza di LTP.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1324790", "revid": "4462", "url": "https://it.wikipedia.org/wiki?curid=1324790", "title": "Julius Baer", "text": ""}
{"id": "1324793", "revid": "1442080", "url": "https://it.wikipedia.org/wiki?curid=1324793", "title": "Terror in America", "text": "Terror in America \u00e8 un tour dei The Murder Junkies &amp; GG Allin del 1993, pubblicato in DVD nel 2006.\nStoria del Tour.\nIl tour si svolge negli Stati Uniti in tre date: la prima ad Asbury Park (New York), la seconda ad Atlanta (Georgia) e la terza ed ultima ad Austin, in (Texas).\nIl tour inizia il 4 aprile 1993, poco dopo la pubblicazione del primo album in studio del gruppo, \"Brutality and Bloodshed for All\" con la partecipazione di GG Allin, appena uscito dal carcere.\nI componenti della band che hanno partecipato a \"Terror in America\" sono stati: Merle Allin al basso; GG Allin alla voce; Dino Sexx alla batteria e William Weber alla chitarra."}
{"id": "1324795", "revid": "466539", "url": "https://it.wikipedia.org/wiki?curid=1324795", "title": "Quattro Giorni di Dunkerque", "text": "La Quattro Giorni di Dunkerque () \u00e8 una corsa a tappe maschile di ciclismo su strada che si svolge nei dintorni di Dunkerque, nella regione francese dell'Alta Francia, ogni anno in maggio. Storicamente riservata ai professionisti, nel 2005 \u00e8 stata inserita nel calendario dell'UCI Europe Tour come prova di classe 2.HC, mentre dal 2020 \u00e8 parte del circuito UCI ProSeries come prova di classe 2.Pro.\nStoria.\nSpesso accompagnata da sfavorevoli condizioni atmosferiche, come solitamente accade nelle regioni del nord Europa durante il periodo di maggio, la corsa, giunta a oltre 60 edizioni, ha visto primeggiare tra gli altri Jacques Anquetil, Roger De Vlaeminck e Bernard Hinault, ed in epoca pi\u00f9 recente ciclisti come Stephen Roche, Johan Museeuw ed Aleksandr Vinokurov.\nIl corridore che pu\u00f2 vantare il maggior numero di successi in classifica generale in questa competizione rimane ad ogni modo il belga Freddy Maertens, capace di ottenere ben quattro vittorie: 1973, 1975, 1976 e 1978.\nAlbo d'oro.\n\"Aggiornato all'edizione 2019.\""}
{"id": "1324798", "revid": "767487", "url": "https://it.wikipedia.org/wiki?curid=1324798", "title": "Musa Ero\u011flu", "text": "Il suo genere musicale pu\u00f2 essere associato alla tipica musica folk turca, la cosiddetta T\u00fcrk Halk M\u00fczi\u011fi.\nNel corso della sua carriera ha pubblicato 21 album:"}
{"id": "1324801", "revid": "287204", "url": "https://it.wikipedia.org/wiki?curid=1324801", "title": "Stregoneria (romanzo)", "text": "Stregoneria (in inglese \"Sourcery\") \u00e8 il quinto romanzo della serie del Mondo Disco, un ciclo fantasy comico dello scrittore britannico Terry Pratchett. \u00c8 anche il terzo romanzo del \"sottociclo\" di Scuotivento.\nUscito nel 1988, il libro \u00e8 stato tradotto in italiano da Antonella Pieretti ed \u00e8 stato pubblicato per la prima volta nel 1992 all'interno della trilogia \"Il mondo del Disco\", edita da Arnoldo Mondadori Editore sulla collana Biblioteca di Fantasy. Nel 2002 \u00e8 stato pubblicato dalla Tea sulla collana Teadue.\nLa trama.\nNel \"Mondo Disco\" il numero 8 ha un significato magico. Ipslore, ottavo figlio di un ottavo figlio, \u00e8 di conseguenza un mago e sa che il proprio ottavo figlio, il neonato Coin, \u00e8 destinato a diventare un potente stregone. In punto di morte Ipslore riesce a consegnare al figlio un bastone da mago, in cui racchiude la propria anima.\nManovrato dal padre, Coin raggiunge l'Universit\u00e0 Invisibile, la scuola dei maghi, con l'intanto di autoproclamarsi Arcicancelliere e lanciare i maghi alla conquista del Disco. Gli si oppongono il cappello dell'Arcicancelliere e, suo malgrado, Scuotivento.\nAlla fine Coin rinuncia al proprio bastone per pensare con la propria testa e lascia il Disco per non rischiare di scatenare distruzione. Scuotivento resta intrappolato nelle \"Dimensioni Sotterranee\".\nEdizione italiana.\nNella traduzione italiana del romanzo si perde il gioco di parole tra \"source\", \"fonte\", e \"sorcery\", \"stregoneria\": nel romanzo il \"so\"u\"rcerer\" \u00e8 un potente mago tramite il quale nuova magia entra nel mondo."}
{"id": "1324803", "revid": "109100387", "url": "https://it.wikipedia.org/wiki?curid=1324803", "title": "Eid Qurbani", "text": "Eid Qurbani () \u00e8 un termine turco indicante il sacrificio (\"kurban\") annuale di animali non impuri secondo la religione islamica (quali cammelli, mucche, capre ecc.) eseguito nel nome di Allah nei giorni 10, 11 e 12 del mese del calendario islamico, di dhu l-Hijja. In arabo l'espressione usata \u00e8 \"\u02bf\u012ad al-kab\u012br\", ossia \"Festa grande\", distinta dalla \"\u02bf\u012ad al-\u1e63agh\u012br\" (\"Festa piccola\") che viene celebrata alla fine del mese di digiuno del Ramadan, e che in turco viene chiamata \"Bayram\".\nCon questo rito, praticato in tutto il mondo islamico, la carne macellata viene successivamente distribuita ai pi\u00f9 bisognosi della comunit\u00e0.\nLa cerimonia \u00e8 considerata come la pi\u00f9 importante festivit\u00e0 islamica."}
{"id": "1324810", "revid": "767487", "url": "https://it.wikipedia.org/wiki?curid=1324810", "title": "Snakes on a Plane", "text": "Snakes on a Plane \u00e8 un film statunitense del 2006 del regista David R. Ellis.\nTrama.\nSean Jones \u00e8 stato testimone oculare di un brutale assassinio commesso dallo spietato gangster Eddie Kim e viene scortato dagli agenti dell'FBI Neville Flynn e John Sanders su un volo da Honolulu a Los Angeles per testimoniare al processo. Per eliminarlo, Kim riesce a far introdurre nell'aereo dei contenitori pieni di serpenti velenosi con un meccanismo di apertura a tempo. Le tipiche ghirlande di fiori che vengono date dai membri dell'equipaggio ai passeggeri sono state in precedenza segretamente spruzzate con feromoni per far diventare i serpenti pi\u00f9 feroci e aggressivi: il suo scopo \u00e8 far precipitare l'aereo ed uccidere chi deve incriminarlo prima che giunga a destinazione.\nSean e la sua scorta viaggiano da soli in prima classe; fra gli altri passeggeri in classe turistica vi sono il rapper Three Gs, il quale \u00e8 un maniaco dell'igiene alla maniera del celebre regista Howard Hughes, con le sue due guardie del corpo Troy e Big Leroy; una ricca ragazza di nome Mercedes che viaggia con il suo cane, Mary Kate; una donna ispanica, Maria, con sua figlia neonata; due bambini, Curtis e Tommy Brown, che viaggiano per la prima volta da soli; Chen Leong, un campione di kickboxing; Tyler, che ha paura di volare, e la moglie Ashley, di ritorno dalla luna di miele; Paul, uomo d'affari britannico, molto seccato per aver dovuto spostarsi dalla prima classe. L'equipaggio \u00e8 composto dalle hostess Claire Miller, Grace, al suo ultimo volo, Tiffany, giovane e carina, che \u00e8 subito attratta da Sean, e dallo steward Ken, dai modi alquanto effeminati.\nCirca a met\u00e0 del tragitto, le gabbie dei serpenti si aprono e gli animali si fanno strada fino alle cabine. La loro presenza non viene subito notata, in quanto le prime vittime sono uccise nei bagni dell'aereo. I serpenti uccidono il pilota e infine irrompono fra i passeggeri; anche l'agente Sanders viene ucciso e nella confusione Tommy, Il pi\u00f9 piccolo dei due bambini, viene morso da un cobra. I sopravvissuti fuggono verso la parte anteriore dell'aereo, erigendo tra loro e gli animali una barriera con i bagagli. Mercedes (assieme al cane Mary Kate) e Maria con la bambina, Isabella, rimangono indietro prive di sensi: Mercedes si riprende ma \u00e8 paralizzata dal terrore e viene poi salvata insieme al cane da Chen Leong; poco dopo anche Maria si riprende ma non vede pi\u00f9 la sua bambina. Grace, sopraggiunta in quanto richiamata dai lamenti di Maria, trova la piccola Isabella viva e incolume, ma un terribile crotalo adamantino le si avvicina; Grace salva la bambina ma viene morsa e morir\u00e0 dopo una lunga agonia. Pi\u00f9 tardi, Maria salva Tommy succhiandogli il veleno. Anche il copilota, rimasto da solo alla guida dell'aeroplano, viene attaccato dai serpenti, e nella turbolenza che ne segue gli animali riescono a superare la barriera: i passeggeri fuggono allora verso la prima classe, dove finora era stato loro bloccato l'accesso per garantire la massima sicurezza a Sean. Nel farlo, per\u00f2, il cane Mary Kate e Paul vengono divorati da un pitone birmano. Anche Tyler ed Ashley vengono uccisi.\nL'agente Flynn prende il controllo della situazione e si mette in contatto con il suo superiore, Hank Harris, a terra, che immediatamente convoca il dottor Steven Price, esperto di serpenti. Questi, per poter preparare gli antidoti da somministrare prontamente ai feriti al momento dell'atterraggio, deve sapere precisamente da quali specie di serpenti vengono morsi. Grazie allo smartphone di Mercedes, Flynn invia le foto degli animali; stupito, Price comunica che si tratta di serpenti provenienti da ogni parte del mondo, e che l'unica persona nell'area di Los Angeles in grado di procurarseli \u00e8 un uomo di nome Kraitler. Questi viene subito rintracciato e arrestato, e gli viene estorta la confessione che ad architettare tutto questo piano \u00e8 stato Kim.\nNel frattempo, sull'aeroplano, Flynn si inoltra all'interno del motore per rimettere in funzione il sistema dell'aria condizionata, senza il quale l'aria sta diventando irrespirabile. Con i passeggeri al sicuro in prima classe e le dosi di antidoto pronte ad attenderli all'aeroporto di Los Angeles, sembrerebbe che il peggio sia passato: a questo punto, per\u00f2, si scopre che anche il copilota Rick \u00e8 morto e che la cabina di pilotaggio \u00e8 piena di serpenti. Claire chiede disperata se qualcuno dei passeggeri \u00e8 in grado di pilotare un aereo: Three Gs risponde che pu\u00f2 farlo la sua guardia del corpo, Troy, che accetta, sostenendo di avere esperienza di volo. \u00c8 necessario prima per\u00f2 liberare la cabina di pilotaggio dagli animali; Flynn pronuncia la battuta pi\u00f9 celebre del film, \u00abIo sono stanco di questi fottuti serpenti su questo fottutissimo aereo!\u00bb (\u00ab\"I have had it with these motherfucking snakes on this motherfucking plane!\"\u00bb) e, dopo aver ordinato a tutti di reggersi molto forte, usa la propria pistola per rompere i vetri di due finestrini, facendo cos\u00ec che l'aeroplano perda rapidamente pressione: i serpenti vengono risucchiati e lanciati all'esterno dell'aereo.\nFlynn e Troy si mettono ai comandi dell'aereo: si scopre ora che tutta l'esperienza di volo di Troy consiste nell'aver giocato a un videogioco di simulazione di volo sulla PlayStation 2. Nessun altro per\u00f2 sa comunque fare meglio di lui, perci\u00f2 i due iniziano le procedure di atterraggio. Dopo alcuni momenti drammatici, il volo finalmente atterra senza danni. Ai sopravvissuti vengono subito prestate le necessarie cure e vengono loro somministrati gli antidoti al veleno. Un ultimo serpente rimasto attacca Sean, e Flynn estrae la pistola e gli spara, colpendo per\u00f2 Sean al petto: fortunatamente, il ragazzo indossava fin dall'inizio un giubbotto antiproiettile, perci\u00f2 non \u00e8 stato ferito. Flynn offre a Claire di ripagarla per l'aiuto che gli ha dato con un invito a cena, mentre Tiffany e Sean si baciano.\nProduzione e distribuzione.\nIl soggetto iniziale \u00e8 di David Dalessandro, che ebbe l'idea nel 1992 con il titolo originario \"Venom\". Il soggetto di Dalessandro fu scartato da pi\u00f9 di 30 studi hollywoodiani nel 1995. Solo nel 1999, la Paramount Pictures e la New Line Cinema, che poi si aggiudic\u00f2 i diritti, mostrarono interesse.\nGrazie al titolo, gi\u00e0 prima della sua uscita nelle sale il film attir\u00f2 l'attenzione del pubblico, divenendo un fenomeno di Internet. La New Line Cinema accolse suggerimenti sui forum on line e protrasse le riprese di cinque giorni. Tuttavia il film fece incassi modesti al botteghino: 62 milioni di dollari in patria. Prima e dopo l'uscita nelle sale, fu oggetto di parodia in televisione, in altri film, in video amatoriali, in videogiochi e in album musicali."}
{"id": "1324814", "revid": "120876514", "url": "https://it.wikipedia.org/wiki?curid=1324814", "title": "Stemma dell'Ecuador", "text": "Lo stemma dell'Ecuador \u00e8 stato creato dal congresso nell'anno 1900, durante la presidenza del generale Eloy Alfaro.\nDescrizione.\n\u00c8 uno scudo ovale. Nella parte interna superiore appare una rappresentazione del sole, in mezzo ad alcuni segni zodiacali che sono l'ariete, il toro, i gemelli e il cancro. Questi segni corrispondono rispettivamente ai mesi storici di marzo, aprile, maggio e giugno, durante i quali si svolse la lotta tra gli ecuadoriani e il generale Juan Jos\u00e9 Flores che manteneva con la forza il potere.\nNella parte inferiore, tagliando l'orizzonte, si erge il Chimborazo, la montagna pi\u00f9 alta delle Ande ecuadoriane, sotto il cielo blu. Dalle nevi del Chimborazo nasce il fiume Guayas che simboleggia la fratellanza di tutti gli ecuadoriani.\nUn battello a vapore solca la parte larga del fiume. \u00c8 un'allusione alla prima nave a vapore costruita nella costa pacifica, nei cantieri navali di Guayaquil, nel 1831, e ha come albero un caduceo, simboleggiante la navigazione e il commercio.\nLo scudo \u00e8 adagiato su un fascio di verghe con ascia consolare, emblema dell'autorit\u00e0 repubblicana. Quattro bandiere nazionali circondano lo scudo, e in mezzo a loro, spuntano due rami: uno \u00e8 di palma e simboleggia la gloria, e l'altro \u00e8 di alloro che rappresenta il trionfo.\nSopra lo scudo si erge il Condor, con le sue ali aperte pronto a scagliarsi sul nemico, che simboleggia il dominio, la grandezza e il valore degli ecuadoriani."}
{"id": "1324821", "revid": "399", "url": "https://it.wikipedia.org/wiki?curid=1324821", "title": "Facolt\u00e0 teologica dell'Emilia-Romagna", "text": "La Facolt\u00e0 teologica dell'Emilia-Romagna (FTER) \u00e8 una facolt\u00e0 ecclesiastica nonch\u00e9 un'universit\u00e0 della Chiesa cattolica che ha sede a Bologna.\nStoria.\nLa prima facolt\u00e0 teologica a Bologna fu eretta da papa Innocenzo VI con la Bolla \"Quasi lignum vitae\" (Avignone, 21 giugno 1360). Nella citt\u00e0 erano allora presenti altri affermati studi teologici, in particolare quello domenicano, istituito nel 1248. Nel 1799 questa prima facolt\u00e0 fu soppressa dagli occupanti francesi.\nFu ripristinata nel corso del XIX secolo, ma cess\u00f2 il 24 marzo 1931 con la promulgazione di nuove norme accademiche ecclesiastiche, che trovarono la struttura debole e impreparata alle esigenze di una legislazione pi\u00f9 severa. Gli studi teologici continuarono prevalentemente ad uso della formazione dei presbiteri. La struttura era denominata Studio teologico accademico bolognese (STAB).\nLa facolt\u00e0 fu ripristinata per la terza volta, in seguito all'operato di Ermenegildo Manicardi; l'iter presso la Congregazione per l'educazione cattolica inizi\u00f2 ufficialmente il 31 gennaio 2000 e termin\u00f2 il 29 marzo 2004, con la proclamazione della facolt\u00e0.\nIl 25 luglio 2017 la Facolt\u00e0 teologica dell'Emilia-Romagna ha ricevuto il riconoscimento da parte del Ministero dell'Istruzione per la formazione degli insegnanti di ogni ordine, grado e disciplina.\nStruttura.\n\u00c8 organizzata in tre dipartimenti:\nBiblioteca.\nLa biblioteca della si trova nella porzione posteriore di villa Revedin. Fin dal XVI secolo l\u2019edificio fu sede del convento di S. Croce dei padri cappuccini, ma dopo la soppressione dell\u2019ordine in epoca napoleonica (1810) fu convertito in villa e mut\u00f2 diverse volte proprietari. La villa deve il suo nome al conte Pietro Revedin, che l\u2019acquist\u00f2 nel 1857. Furono i suoi eredi a venderla, nel 1929, al cardinale Nasalli Rocca, che intendeva erigere nel grande parco sulla collina il nuovo seminario arcivescovile di Bologna, inaugurato nel 1932; l'edificio ospita le aule della Facolt\u00e0 teologica dell\u2019Emilia Romagna.\nLa biblioteca \u00e8 specializzata in teologia, filosofia, scienze bibliche, patrologia, spiritualit\u00e0, bioetica, diritto canonico, liturgia, dialogo interreligioso, scienze sociali, storia dell\u2019arte cristiana, storia della Chiesa, delle chiese locali e delle diocesi emiliano-romagnole. Conserva libri moderni e antichi (compresi alcuni incunaboli, Cinquecentine e Seicentine), riviste, strumenti e risorse digitali.\nLa biblioteca \u00e8 aperta al pubblico e fa parte del polo delle biblioteche ecclesiastiche (PBE) e dal 2010 il suo catalogo \u00e8 interamente disponibile online a partire dal Servizio bibliotecario nazionale (SBN).\n\u00c8 inoltre entrata nel censimento sistematico del patrimonio artistico, architettonico, archivistico e librario delle diocesi e degli istituti culturali ecclesiastici italiani (BeWeb). \nDal luglio 2018 fa parte della rete \"specialmente in biblioteca\", costituita da sedici biblioteche specialistiche del territorio bolognese.\nAffiliazioni e convenzioni.\nAlla facolt\u00e0 teologica sono affiliati i seguenti studi teologici:\nSono ad essa collegati quattro istituti superiori di scienze religiose:\nIn convenzione vi sono anche le seguenti fondazioni e istituzioni accademiche:"}
{"id": "1324826", "revid": "38120", "url": "https://it.wikipedia.org/wiki?curid=1324826", "title": "Reda (personaggio)", "text": ""}
{"id": "1324829", "revid": "79968", "url": "https://it.wikipedia.org/wiki?curid=1324829", "title": "Brian Samuel Epstein", "text": ""}
{"id": "1324831", "revid": "1833487", "url": "https://it.wikipedia.org/wiki?curid=1324831", "title": "Granma (giornale)", "text": "Granma \u00e8 il giornale ufficiale del Comitato centrale del Partito Comunista di Cuba.\nIl nome deriva dall'imbarcazione \"Granma\" che trasport\u00f2 Fidel Castro e altri 81 ribelli sulle spiagge di Cuba nel 1956, lanciando la rivoluzione cubana.\nEdizioni.\n\u00c8 uno dei due quotidiani diffusi a Cuba. Il Granma Internacional, invece, conta di 4 edizioni settimanali (in inglese, spagnolo, francese e portoghese) che vengono distribuite anche all'estero. Le edizioni in italiano e in tedesco del Granma Internacional sono pubblicate con cadenza mensile. Il \"Granma\" riporta regolarmente i discorsi di Fidel Castro e dei dirigenti del governo cubano, i comunicati ufficiali del governo cubano, nonch\u00e9 gli sviluppi politici in America Latina e nel mondo.\nIl quotidiano viene pubblicato sei giorni alla settimana (non alla domenica), e consta di otto pagine, pi\u00f9 supplementi occasionali. L'edizione in lingua italiana (sia quotidiana web, sia cartacea mensile) \u00e8 diretta dalla giornalista italiana Gioia Minuti."}
{"id": "1324833", "revid": "780783", "url": "https://it.wikipedia.org/wiki?curid=1324833", "title": "Freccia del Brabante", "text": "La Freccia del Brabante (in fiammingo \"Brabantse Pijl\") \u00e8 una corsa in linea maschile di ciclismo su strada che si svolge annualmente in Belgio, nella provincia del Brabante.\nSi svolge dal 1961, e dal 2005 fa parte del circuito UCI Europe Tour come gara di classe 1.HC (classe 1.1 fino al 2010).\nStoria.\nLa corsa \u00e8 nata nel 1961, e negli anni ha visto imporsi tra gli altri Eddy Merckx, Roger De Vlaeminck, Michele Bartoli, Michael Boogerd e \u00d3scar Freire (tre vittorie consecutive fra il 2005 e 2007).\nIl record di successi appartiene al ciclista belga Edwig Van Hooydonck che si \u00e8 imposto per ben quattro volte in questa classica, nel 1987, 1991, 1993 e 1995. La nazione con pi\u00f9 successi \u00e8 il Belgio con 38 vittorie, seguito dall'Olanda con 7 vittorie e dall'Italia con 6 vittorie.\nPercorso.\nDal 2011 la corsa parte da Lovanio e termina a Overijse dopo un circuito finale di circa 20 km. Il percorso \u00e8 caratterizzato da 16 c\u00f4tes, di cui cinque nel circuito finale.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornato al 2021\""}
{"id": "1324844", "revid": "256896", "url": "https://it.wikipedia.org/wiki?curid=1324844", "title": "Facolt\u00e0 Teologica dell'Emilia Romagna", "text": ""}
{"id": "1324845", "revid": "256896", "url": "https://it.wikipedia.org/wiki?curid=1324845", "title": "Studio Teologico Accademico Bolognese", "text": ""}
{"id": "1324850", "revid": "155634", "url": "https://it.wikipedia.org/wiki?curid=1324850", "title": "Serie A2 1997-1998 (pallacanestro maschile)", "text": "Il campionato di A2 di pallacanestro maschile 1997-1998 \u00e8 composto di 13 societ\u00e0, dopo l'esclusione di Battipaglia avvenuta a stagione in corso.\nLe squadre giocano un girone di andata ed uno di ritorno seguito da una fase ad orologio dove ogni squadra incontra in casa le 3 squadre che la seguono in classifica e fuori casa le 3 che la precedono. La vittoria vale 2 punti, la sconfitta 0.\nLe prime 10 classificate vanno ai play-off dove si contendono le 2 promozioni in A1.\nRetrocede l'ultima classificata.\nAi play-off partecipano le prime 10 classificate della regular season. Le squadre classificate tra il 7\u00ba ed il 10\u00ba posto si incontrano (7 vs 10 - 8 vs 9) in un turno preliminare (quarti) che si gioca al meglio delle 3 partite.\nA seguire ci sono i 2 turni di semifinale e le relative finali con incontri al meglio delle 5 partite.\nStagione regolare.\nRisultati.\nLega Basket Serie A2 Tabellone Gare"}
{"id": "1324851", "revid": "125641112", "url": "https://it.wikipedia.org/wiki?curid=1324851", "title": "Anastasia (film 1997)", "text": "Anastasia \u00e8 un film d'animazione del 1997, prodotto e diretto da Don Bluth e Gary Goldman ai Fox Animation Studios, in onore della dinastia Romanov morta durante la Rivoluzione Russa.\nDistribuito dalla 20th Century Fox nei cinema statunitensi il 14 novembre 1997, il film \u00e8 stato generalmente ben accolto dai critici, che ne hanno elogiato l'animazione, le esibizioni vocali e la colonna sonora (anche grazie alle canzoni tema \"Journey to the Past\" e \"Once Upon a December\", eseguite da Aaliyah e Liz Callaway, cantate nel doppiaggio italiano da Tosca, la voce di Anastasia.), sebbene abbia attirato critiche da parte di alcuni storici per aver intrattenuto una tale rivisitazione della Granduchessa. Il film ha incassato 140 milioni di dollari in tutto il mondo, rendendolo il film pi\u00f9 redditizio di Bluth e Fox Animation Studios. Nelle sale italiane, il lungometraggio \u00e8 arrivato il 17 marzo 1998. Disney ha acquisito i diritti di distribuzione del film ma non possiede i diritti per realizzare merce nuova inerente al film o eventuali sequel e/o live action,i diritti della storia del film di Anastasia appartengono tutt'ora a Don Bluth e con essi quelli inerenti a tutti i suoi film.\nTrama.\nNel 1916, lo zar Nicola II indice un ballo per festeggiare il trecentesimo anniversario dell'ascesa al potere dei Romanov, presso il Palazzo di Caterina a San Pietroburgo. L'imperatrice madre Maria F\u00ebdorovna decide di fare un regalo a sua nipote, la granduchessa Anastasia: un carillon, la cui chiave \u00e8 un ciondolo con l'incisione \"Insieme a Parigi\". Il ballo viene interrotto dall'arrivo del malvagio stregone Rasputin, un monaco corrotto ed ex confidente reale che ha venduto l'anima al diavolo in cambio di poteri magici contenuti in un reliquiario. Vedendosi rifiutato dai Romanov, scaglia su di essi una maledizione promettendo loro la morte: approfittando del malcontento popolare, favorisce lo scatenarsi della rivoluzione russa. Un giovane sguattero, Dimitri, riesce a salvare l'imperatrice Maria e Anastasia tramite un passaggio segreto. Mentre nonna e nipote fuggono sul ghiacciato fiume Neva, Rasputin tenta di uccidere Anastasia, ma il ghiaccio cede e il malvagio viene inghiottito dal fiume, perdendo il reliquiario. Le due reali raggiungono un treno per la Francia; Maria vi sale, ma non riesce a tenere la mano di Anastasia, che cade con il ciondolo donatole dalla nonna e sbatte la testa perdendo la memoria, mentre il treno si allontana.\nDieci anni dopo, nel 1926, la Russia \u00e8 sotto il regime comunista. L'imperatrice Maria, in esilio a Parigi, offre una cospicua ricompensa a chi le riporter\u00e0 la nipote perduta. Vicino a San Pietroburgo, un'orfana di nome Anya, simile ad Anastasia, esce dall'orfanotrofio che l'ha ospitata per un decennio e, avendo il ciondolo con la scritta \"Insieme a Parigi\", pur non ricordando niente della sua infanzia, decide di andare a Parigi. Mentre si sta dirigendo a San Pietroburgo, la giovane incontra e adotta un cagnolino che chiama Pooka; una volta arrivata in citt\u00e0, cercando un modo per andare a Parigi, in quanto priva di visto d'uscita, la ragazza raggiunge il vecchio e abbandonato palazzo dei Romanov, dove lentamente inizia a ricordare alcuni dettagli della sua vita passata. Inaspettatamente per\u00f2, la ragazza incontra Dimitri e Vladimir, due bigliettai truffatori tornati da Parigi alla ricerca di una sosia della granduchessa Anastasia, i quali, guardando un quadro, notano subito la sua somiglianza con Anya. I tre si mettono in viaggio, durante il quale gli uomini insegneranno ad Anya l'etichetta di corte e lei, pur non volendo, accetta di essere Anastasia per poco tempo, per poter poi andare a cercare la sua famiglia, sfruttando il fatto di riuscire almeno ad arrivare a Parigi. Dopo non molto, Dimitri e Anya iniziano a provare qualcosa l'uno per l'altra, anche se lo nascondono coi litigi. A causa di una svista nei documenti di viaggio, sono costretti a nascondersi nel vagone bagagli vicino alla locomotiva.\nRasputin per\u00f2 non \u00e8 morto: la sua maledizione non si \u00e8 mai completata, lasciandolo cos\u00ec intrappolato nel limbo, da cui per\u00f2 riesce a liberarsi grazie al suo svitato servo Bartok, un pipistrello albino, che gli riporta il suo magico reliquiario, illuminatosi dopo anni di inattivit\u00e0, ci\u00f2 significava che Anastasia era ancora viva, cos\u00ec Rasputin evoca le forze dell'inferno per tentare di uccidere Anya. La carrozza su cui lei e i suoi compagni si trovavano, viene separata dal resto del treno da un'orda di spiritelli demoniaci, che mandano la locomotiva a folle velocit\u00e0 verso un ponte distrutto, ma loro riescono a salvarsi gettandosi nella neve. Durante il successivo viaggio in nave, Rasputin entra nella mente di Anya addormentata. Nel sonno le appaiono immagini sulla sua precedente vita e persone a lei familiari, che si trasformano poi nei demoni di Rasputin, intenzionato a far saltare la ragazza nel mare in tempesta, dopo averla condotta sonnambula sul ponte esterno della nave. Fortunatamente Dimitri, svegliato da Pooka, interviene in tempo e la salva.\nGiunti a Parigi, Vladimir e Dimitri presentano Anya a Sophie, cugina dell'imperatrice, sperando di ottenere un incontro con quest'ultima. Quando Anya riceve delle domande da Sofia, risponde correttamente ad una in particolare su come \u00e8 fuggita dal palazzo, dettaglio mai accennato dai due uomini, quindi Dimitri capisce che la ragazza \u00e8 veramente Anastasia e non una qualunque sosia come pensava. Decidono cos\u00ec di andare al Teatro dell'Opera a parlare con l'imperatrice. Anya, accompagnata da Dimitri, aspetta che egli la presenti a Maria, ma sente la conversazione tra i due: l'imperatrice riconosce Dimitri come un truffatore che ingaggiava fanciulle che si fingessero Anastasia e lo fa cacciare via. Disgustata da ci\u00f2, Anya se ne va. Dimitri per\u00f2 non si arrende; rapisce Maria e la porta alla casa dove Anya sta facendo le valigie. Dopodich\u00e9 mostra all'imperatrice il carillon, che Anastasia aveva perso durante la fuga dieci anni prima, da lui recuperato. Maria finalmente incontra Anya, rimanendo diffidente fin quando la ragazza non mostra la collana \"Insieme a Parigi\", che aveva sempre avuto, e canta con la nonna la canzone della ninnananna. Nonna e nipote, dopo le varie avversit\u00e0, si ricongiungono. Intanto Rasputin e Bartok arrivano in un lampo in Francia grazie al reliquiario. Nonostante il pipistrello tenti di dissuadere il suo padrone, Rasputin pianifica di uccidere Anastasia alla festa di incoronazione. Anastasia, pur continuando a farsi chiamare Anya, ora vive con Maria e rincontra Dimitri, chiamato dall'imperatrice per riscuotere la ricompensa, che lui per\u00f2 rifiuta, essendosi innamorato di Anya, sentendo comunque di doverla lasciare e sceglie di partire per la Russia. Maria alla festa rivela ad Anya la decisione di Dimitri, e le chiede se tutto ci\u00f2 che ora ha \u00e8 quello che desidera, affermandole infine che qualunque sia la sua decisione saranno sempre insieme.\nPoco dopo Anastasia e Pooka vengono attirati da Rasputin prima in un labirinto di siepi nel giardino del palazzo fino al Ponte Alessandro III dove lo stregone si fa riconoscere dalla ragazza come il responsabile dello sterminio della sua famiglia, per poi tentare di farla finire nella Senna sgretolando il ponte. Dimitri accorre ad aiutarla, ma viene tramortito dalla statua di un cavallo alato animata dal reliquiario, che alla fine Pooka strappa di mano a Rasputin, appena prima che egli finisca Anastasia, riuscita nel frattempo a salvarsi. Dopo un durissimo scontro Anastasia calpesta tre volte il reliquiario di Rasputin fino a romperlo, condannando Rasputin ad essere distrutto dai suoi stessi demoni.\nPoco tempo dopo Maria legge una lettera di Anastasia, nella quale la ragazza afferma di aver deciso di partire con Dimitri e che un giorno sarebbero tornati a trovarla. Sofia, leggendo la lettera, rimane colpita da tanto amore, sostenendo che quello era un finale perfetto, al che Maria nega replicando che \u00e8 stato un inizio perfetto. Anastasia e Dimitri si dichiarano infine il loro amore scambiandosi un lungo bacio, mentre Bartok, libero da Rasputin, si trova una compagna.\nAccoglienza.\nCritica.\nRotten Tomatoes assegna al film un punteggio dell'86% sulla base di 56 recensioni e una valutazione media di 7,11/10. Il consenso del sito web recita: \"La bella animazione, una versione affabile della storia russa e le forti interpretazioni vocali fanno di \"Anastasia\" un primo film vincente dei Fox Animation Studios\". Su Metacritic, il film ha un punteggio di 61 su 100 basato su 19 recensioni, indicando \"recensioni generalmente favorevoli\".\nRoger Ebert del \"Chicago Sun-Times\" ha assegnato al film tre stelle e mezzo su quattro, elogiando \"la qualit\u00e0 della storia\" e scrivendo il risultato come divertente e talvolta eccitante. Gene Siskel del \"Chicago Tribune\" ha assegnato al film tre stelle, definendo il personaggio principale \"carino e affascinante\" ma criticando il film per la mancanza di accuratezza storica. \"The Cincinnati Enquirer\" ha descritto il film come \"affascinante\" e \"divertente\", definendo \"Anastasia\" come una gustosa storia su una principessa delle fiabe. Premiando il film con tre stelle su cinque, Philip Thomas di \"Empire\" ha scritto che, nonostante le imprecisioni storiche, Anastasia riesce a essere un piccolo film affascinante.\nDiversi critici hanno tracciato confronti positivi tra \"Anastasia\" e i film Disney usciti durante il Rinascimento Disney, notando somiglianze nella loro storia e negli stili di animazione. Marjorie Baumgarten di \"The Austin Chronicle\" ha assegnato al film tre stelle su cinque. Paragonando la sua qualit\u00e0 a quella di un film d'animazione Disney, Baumgarten ha scritto che \"Anastasia\" \"potrebbe non battere la Disney al suo stesso gioco, ma sicuramente non sar\u00e0 per mancanza di tentativi\", e ha continuato dicendo che \"[l] suo film dall'aspetto sontuoso chiaramente non ha badato a spese nella sua resa visiva; i suoi svolazzi ottici e l'attenzione ai dettagli mirano al gold standard Disney e, per la maggior parte, si avvicinano maledettamente\". Jeffrey Gantz di \"The Phoenix\" ha dichiarato scherzosamente: \"[Se] l'imitazione \u00e8 davvero la forma pi\u00f9 sincera di adulazione, allora la gente della Disney dovrebbe sentirsi regalmente complimentata dal nuovo film d'animazione della Twentieth Century Fox sulla figlia pi\u00f9 giovane dello zar Nicola II\". Owen Gleiberman di \"Entertainment Weekly\" ha scritto che la Fox ha un musical meravigliosamente animato che pu\u00f2 sfidare il pari della Disney, ma ha anche affermato che \"Anastasia\" ha uno stile di animazione inferiore rispetto a quello della Disney e manca della sua magia.\nAnche l'accoglienza della critica in Russia \u00e8 stata, per la maggior parte, positiva nonostante le libert\u00e0 artistiche che il film si \u00e8 preso con la storia russa. \"Gemini Films\", il distributore russo del film, ha sottolineato il fatto che la storia \"non era storia\", ma piuttosto \"una fiaba ambientata sullo sfondo di veri eventi russi\" nella campagna di marketing russa del film in modo che il suo pubblico russo non potesse vedere Anastasia come film storico. Di conseguenza, molti russi hanno elogiato il film per la sua arte e narrazione e lo hanno visto non come un pezzo di storia ma un'altra importazione occidentale da consumare e apprezzare.\nAlcuni cristiani ortodossi russi, d'altra parte, trovarono \"Anastasia\" una rappresentazione offensiva della Granduchessa, che fu canonizzata come nuova martire nel 1981 dalla Chiesa ortodossa russa fuori dalla Russia. Molti storici hanno fatto eco ai loro sentimenti, criticando il film come una rielaborazione sterilizzata e ricoperta di zucchero della storia della figlia pi\u00f9 giovane dello zar. Mentre i realizzatori hanno riconosciuto il fatto che \"\"Anastasia\" usa la storia solo come punto di partenza\", altri si sono lamentati del fatto che il film avrebbe fornito al suo pubblico fatti fuorvianti sulla storia russa, che, secondo l'autrice e storica Suzanne Massie, \u00e8 stata falsificata per questo motivo molti anni. Allo stesso modo, lo storico dilettante Bob Atchison ha affermato che \"Anastasia\" era simile a qualcuno che gira un film in cui Anna Frank \"si trasferisce a Orlando e apre una fattoria di coccodrilli con un ragazzo di nome Mort\".\nAnche alcuni dei parenti contemporanei di Anastasia hanno ritenuto che il film fosse sgradevole, ma la maggior parte dei Romanov \u00e8 arrivata ad accettare il \"ripetuto sfruttamento del racconto romantico di Anastasia ... con equanimit\u00e0\".\nIncassi.\nUna versione limitata di \"Anastasia\" allo Ziegfeld Theatre di New York City nel fine settimana del 14 novembre 1997 ha incassato $ 120.541. La settimana successiva, l'ampia uscita di \"Anastasia\" negli Stati Uniti ha incassato $ 14,1 milioni (per una media di circa $ 5.692 da 2.478 sale), che lo ha posizionato come il film n. 2 (dietro \"Mortal Kombat - Distruzione totale\") per il fine settimana del 21 \u2013 23 novembre 1997. Alla fine della sua corsa teatrale, Anastasia aveva incassato 58,4 milioni di dollari al botteghino nordamericano e 81,4 milioni di dollari a livello internazionale. L'incasso mondiale \u00e8 ammontato a circa $ 139,8 milioni, rendendolo il film con il maggior incasso di Don Bluth fino ad oggi e battendo il suo successivo film con il maggior incasso, \"Fievel sbarca in America\", di circa $ 55 milioni. Questo \u00e8 stato il primo film di successo finanziario di Don Bluth dai tempi di \"Charlie - Anche i cani vanno in paradiso\".\nEdizione italiana.\nIl doppiaggio italiano del film \u00e8 stato effettuato presso la Royfilm e diretto da Renzo Stacchi su dialoghi di Andrea De Leonardis mentre la direzione musicale venne affidata a Ermavilo, autore dell'adattamento italiano delle canzoni del film.\nAltri media.\nVideogioco.\nQualche tempo dopo l'uscita del film, la Fox Interactive rilasci\u00f2 un gioco per PC basato su di esso, intitolato \"\", ovvero sia \"Anastasia: le avventure di Pooka e Bartok\". Scopo del gioco \u00e8 aiutare Anastasia nel suo viaggio verso Parigi risolvendo \"puzzle\" ed enigmi, controllando il cagnolino Pooka ed evitando le trappole di Bartok. Sono presenti scene tratte dal film e nuove ambientazioni dipinte a mano, create apposta per il gioco.\nSpin-off.\nIl film ha avuto uno \"spin-off\", \"Bartok il magnifico\", sempre con Don Bluth e Gary Goldman alla regia.\nMusical.\nNel 2015, il film \u00e8 diventato un musical, e nel 2017 ha approdato a Broadway con nuove canzoni, scene, ed una storia pi\u00f9 accurata: per esempio, gli abiti dei Romanov, nell'opera, sono molto simili a quelli veri, la rivoluzione del 1917 si svolge al palazzo d'inverno, e non al palazzo di Caterina, e il nemico principale non \u00e8 Rasputin, bens\u00ec un bolscevico.\nIl 16 dicembre 2017, la nota compagnia teatrale pavese \"I Balabiut\" ha messo in scena, sotto forma di musical, una versione riadattata del film."}
{"id": "1324852", "revid": "73843", "url": "https://it.wikipedia.org/wiki?curid=1324852", "title": "Impiombatura", "text": "L'impiombatura (o impalmatura) \u00e8 un metodo per unire le estremit\u00e0 libere di due cavi, siano essi di materiale vegetale (ad esempio canapa), sintetico o metallico.\nTipologie.\nL'impiombatura serve principalmente a due scopi:"}
{"id": "1324862", "revid": "2194416", "url": "https://it.wikipedia.org/wiki?curid=1324862", "title": "EUCIP", "text": "EUCIP (\"European Certification of Informatics Professionals\") \u00e8 un sistema completo di servizi e certificazioni, di riferimento nel mondo delle professioni dell'informatica, dell'impresa e della formazione.\nElaborato da CEPIS (\"Council of European Professional Informatics Societies\"), si tratta di un sistema - indipendente dai fornitori di sistemi informatici, hardware e software - . In Italia responsabile del progetto \u00e8 AICA, l\"'Associazione Italiana per l'Informatica ed il Calcolo Automatico\": per le certificazioni e per i servizi ci si pu\u00f2 rivolgere a Centri di competenza EUCIP riconosciuti da AICA.\nLo standard \u00e8 basato su di un \"Syllabus\" (catalogo) costituito da 3.000 unit\u00e0 elementari di conoscenza riferite ad un ventaglio di 21+1 profili professionali che raggruppano tutte le principali figure professionali operanti nell'ICT.\nDescrizione.\nUn sistema di certificazioni e un sistema di assessment.\nNato come sistema di certificazioni per i professionisti informatici, il sistema EUCIP ha dimostrato di non esaurirsi con quello. Si tratta, infatti, di un potente strumento di valutazione delle competenze che pu\u00f2 essere utilizzato sia a livello individuale che a livello aziendale.\nA livello individuale lo strumento ECCO-EUCIP permette un'autovalutazione delle proprie competenze con individuazione automatica del \"profilo di prossimit\u00e0\" e delle competenze mancanti/da acquisire rispetto ad esso o del proprio \"profilo obiettivo\".\nA livello aziendale una valutazione validata pu\u00f2 servire:\nI 21 + 1 profili EUCIP.\nIl cono dei 21 + 1 profili mostra l'insieme delle figure professionali previste dal sistema EUCIP.\nL'IT Administrator \u00e8 un profilo separato dagli altri e corrisponde all'amministratore di sistemi informatici in piccole aziende oppure in uffici decentrati di grandi organizzazioni (es. banche, poste, scuole, carabinieri, ...) dove \u00e8 richiesto ad una singola persona di disporre di un ampio spettro di competenze operative sull'infrastruttura IT.\nGli altri 21 profili sono caratterizzati da un'area comune di saperi (il cerchio centrale) e da competenze differenziate. Essi si possono raggruppare in 7 gruppi professionali:\nAree e macrocategorie del Syllabus.\nLe 3.000 unit\u00e0 elementari di conoscenza sono raggruppate in 152 categorie, a loro volta organizzate in 18 macrocategorie ed in 3 aree:\nLe certificazioni.\nEUCIP \u00e8 un sistema articolato di certificazioni.\nAnche le procedure di certificazione sono diversificate. La procedura per la certificazione IT Administrator \u00e8 diversa da quella degli altri 21 profili che richiedono, come primo passo, la certificazione Eucip base (\"EUCIP Core\").\nIT Administrator.\nChi intenda certificarsi deve sostenere una serie di esami presso un Centro di Competenza EUCIP.\nGli esami sono 5 e sono costituiti da una prova teorica (test automatizzato, disponibile in italiano o in inglese) e da una prova pratica (configurazione e attivit\u00e0 \"dal vivo\" sui sistemi):\nLa certificazione completa IT Administrator richiede il superamento dei 5 esami, ma ognuno di essi d\u00e0 luogo, comunque, ad una specifica certificazione.\nEUCIP Core.\nA differenza dell'IT Administrator, gli altri 21 profili professionali richiedono, come prerequisito, la certificazione EUCIP-Core, raggiungibile attraverso 3 esami costituiti da test automatizzati - al momento solo in inglese - e relativi alle tre aree:\nCome per l'IT Administrator, numerosi sono i centri di Competenza EUCIP a cui ci si pu\u00f2 rivolgere per sostenere gli esami.\nLivello professionale.\nL'esame di accertamento delle competenze per una delle 21 certificazioni professionali si basa su due passaggi:\nCertificazione associate.\n\u00e8 prevista una qualifica associate per i candidati che non siano in possesso dei requisiti di durata dell'esperienza lavorativa necessari per il conseguimento della certificazione del profilo professionale pieno. \u00c8 comunque richiesta un'esperienza minima pari ad almeno 300 ore (due mesi a tempo pieno) di esperienza professionale, anche stage, pertinente al profilo di certificazione.\nEUCIP in Italia.\nIl sistema di competenze e di certificazioni EUCIP sta affermandosi in Italia come standard:\nEUCIP nelle linee guida del CNIPA.\nIl CNIPA (Centro nazionale per l'informatica nella pubblica amministrazione) nel definire le \u201cLinee guida\u201d per i contratti ICT della Pubblica Amministrazione ha assunto come riferimento il modello EUCIP.\nLe Linee guida comprendono:\nProgetti centrati su EUCIP.\nSLOOP2desc.\nIl progetto Sloop2desc (\"Lifelong Learning Programme\" 2009, promotore l'I.T.D.-C.N.R. di Palermo) ha inteso trasferire l'innovazione rappresentata dal progetto SLOOP (Programma Leonardo da Vinci 2005, promotore ITSOS \"Marie Curie\") al terreno delle competenze informatiche. Il modello di formazione in rete e di produzione e condivisione di \"open learning object\" definito nel progetto SLOOP \u00e8 stato trasferito agli insegnanti degli indirizzi informatici coniugandolo con il sistema di competenze EUCIP.\nITACA.\nIl progetto (\"Lifelong Learning Programme\" 2012, promotore l'IS Giordani di Napoli e coordinatore AICA [Associazione Italiana Calcolo Automatico], intende trasferire il sistema di competenze e di certificazioni EUCIP IT Administrator dall'ambito aziendale al mondo della scuola e, dal punto di vista geografico, dall'Italia e dalla Spagna all'Ungheria."}
{"id": "1324863", "revid": "2128848", "url": "https://it.wikipedia.org/wiki?curid=1324863", "title": "Pizzolo (gastronomia)", "text": "Il pizzolo (pizz\u00f2lu in siciliano) \u00e8 un prodotto tipico della cucina siciliana, in particolare di quella di Sortino. \nConsiste in una pizza tonda di circa 29 cm di diametro ma leggermente pi\u00f9 spessa, per poter essere tagliata in mezzo, superficialmente condita con olio, origano, parmigiano e sale (a mo' di focaccia) e farcita con vari ingredienti, salati (in tal caso il ripieno sar\u00e0 a base di carne, verdure, formaggi o salumi) o dolci (con ripieno di crema al pistacchio, crema cioccolato, ricotta e miele).\nIncerte sono le sue origini. Si tratta, comunque, di un piatto tipico della tradizione contadina di Sortino - che nella sua ricetta originaria consisteva in una focaccia farcita con peperoni. Esisteva gi\u00e0 verso la prima met\u00e0 del 900\u2019 ma \u00e8 stato commercializzato negli anni novanta a Sortino, che ne detiene la De.Co.(Denominazione Comunale) e dal 2021 il marchio registrato d\u2019impresa, da un pizzaiolo del posto che ebbe l\u2019idea di farcirlo con salumi e formaggi e servirlo ai clienti che ne restarono molto soddisfatti."}
{"id": "1324865", "revid": "1833487", "url": "https://it.wikipedia.org/wiki?curid=1324865", "title": "York (Toronto)", "text": "York \u00e8 un distretto di Toronto, citt\u00e0 canadese nella provincia dell'Ontario.\nSi tratta di una delle sei ex municipalit\u00e0 accorpate a Toronto nel 1998.\nSociet\u00e0.\nEvoluzione demografica.\nSecondo le statistiche prese dal censimento canadese del 2001 la popolazione di York \u00e8 cos\u00ec composta:\nTra le minoranze etniche che rientrano nell'ultima categoria sono da annoverare un ragguardevole gruppo di europei dell'est (presso Humewood-Cedarvale) e tedeschi. La demografia religiosa di York spazia dalla religione cattolica nella met\u00e0 meridionale di Oakwood-Vaughan, a quella anglicana a Weston, all'ebraica a Humewood-Cedarvale fino a quella rastafariana a Little Jamaica nella met\u00e0 settentrionale di Oakwood-Vaughan, ad ovest lungo Eglinton Avenue e ad est di Keele Steret. \u00c8 presente, inoltre, un rilevante numero di avventisti del settimo giorno, pentecostali ed evangelici\nStoria.\nHumewood-Cedarvale si ampli\u00f2 negli anni dieci per attrarre sviluppo nella cittadina in crescita.\nAnche Oakwood-Vaughan si svilupp\u00f2 in questo periodo. Negli anni venti, le caratteristiche della citt\u00e0 cambiarono, quando la sua parte meridionale giunse al confine della citt\u00e0 di Toronto, prendendo un aspetto pi\u00f9 urbano, confrontato al carattere rurale della parte settentrionale."}
{"id": "1324868", "revid": "1162175", "url": "https://it.wikipedia.org/wiki?curid=1324868", "title": "Parco delle Cave", "text": "Il parco delle Cave \u00e8 il terzo parco di Milano per dimensioni, dopo il parco Nord e il parco Forlanini, con un'estensione pari a 135 ettari.\nSituato nella parte ovest della citt\u00e0, circondato dai quartieri di Baggio, Sella Nuova, Quarto Cagnino e Quinto Romano, \u00e8 caratterizzato da quattro bacini artificiali, uno stagno, boschi, corsi d'acqua, orti urbani, da un'area agricola con marcite e dalla cascina Linterno.\nInsieme al Boscoincitt\u00e0 e al parco Aldo Aniasi costituisce parte del parco agricolo Sud Milano.\nStoria del parco.\nA partire dagli anni Venti l'estrazione di ghiaia e sabbia, in un territorio di vaste aree agricole, provoca la nascita di cinque cave: Cabassi, Casati, Aurora, Ongari (o \"di Quinto Romano\") e Cerutti. Negli anni Sessanta, alla cessazione delle attivit\u00e0 estrattive e di molte attivit\u00e0 agricole, segue un lento abbandono della zona.\nLe prime associazioni di pescatori, \"U.P. Aurora Arci\" e \"Il Bersagliere\", si insediano rispettivamente nel 1929 presso la cava Aurora e nel 1933 presso la cava Casati. In seguito al recupero dell'area della cava Cabassi, nel 2000 si costituisce anche l'Associazione Pescatori Cava Cabassi.\n\u00c8 dalle stesse associazioni, con l'allora Consiglio di Zona 18, alcuni cittadini ed il primo Assessore all'Ambiente del Comune di Milano Ercole Ferrario, che si determin\u00f2 la volont\u00e0 di dare attuazione al piano regolatore del '76, che destinava l'area delle cave a parco. Si blocca il riempimento della cava Cabassi e si inizia il risanamento dell'area con l'immissione di acque del Ticino, tramite il Canale Villoresi.\nVoluto dall'allora assessore ai parchi del Comune di Milano Cinzia Barone, realizzato dagli architetti Reggio e Lodola di Milano, venne prodotto sul finire degli anni Ottanta il progetto \"Parco delle Cave\", tale progetto vide il coinvolgimento di tutte le associazioni della zona 18, che lo approvarono, sostenute dai cittadini unitisi in un grande movimento di protesta contro il degrado raggiunto, lo spaccio, gli omicidi e l'abbandono di veicoli rubati, in parte ritrovati poi sommersi nelle cave.\nSuddiviso in lotti, nei primi anni Novanta si dette inizio alla realizzazione del parco. Realizzati dal Comune di Milano i primi tre lotti, dal 1992 al 1994, la giunta Formentini nel 1997 decise di terminare la collaborazione con i sopracitati architetti e affidare la realizzazione dei successivi lotti e gestione del parco all'associazione Italia Nostra, gi\u00e0 gestore del Boscoincitt\u00e0.\nNel 2002, al termine di ingenti lavori di riqualificazione, una grande festa promossa dalle associazioni facenti parte dell'allora Comitato di Salvaguardia, presenta il parco alla citt\u00e0 e lo promuove come parco cittadino, parte della cintura verde che il Comune intende realizzare nella periferia ovest di Milano.\nItalia Nostra imprime al parco una gestione di tipo naturalistico, basata sull'ecosistema del bosco, con un intervento umano limitato, il minimo necessario per rendere fruibile l'area. Molti alberi morti o caduti non vengono rimossi, perch\u00e9 forniscono \"nicchie\" per il rinnovamento dell'ecosistema. Al contempo mobilita la partecipazione attiva della cittadinanza (associazioni, scuole, volontari) nella costruzione e manutenzione del parco. \nLa gestione di Italia Nostra \u00e8 terminata nel 2009, dopo la modifica della convenzione finalizzata a metterla sullo stesso piano gestionale delle altre associazioni del parco, voluta dall'Assessore Maurizio Cadeo su spinta del Consiglio della Zona 7.\nDa parte del Comune di Milano lo studio del parco fu affidato alla facolt\u00e0 di biologia della Statale, che lo present\u00f2 nel 2010 a Palazzo Marino.\nLa gestione del verde attorno alla cava Cabassi \u00e8 oggi affidata al consorzio che si occupa del servizio globale di manutenzione del verde pubblico di tutta la citt\u00e0, mentre la parte boschiva ed agricola \u00e8 affidata (in base alla legge 228 del 2001) a quattro aziende agricole di Milano ovest, raggruppate nell'Agriparco, con l'introduzione di prati fioriti, altri a fienagione e la cura delle ultime \"marcite\" (prati bagnati tutto l'anno con acque di fontanile).\nLe cascine.\nAll'interno del parco si trovano due cascine, la Linterno e la cascina Caldera. La prima, carica di storia, ha cessato l'attivit\u00e0 agricola nel 2002, la seconda \u00e8 ancora in attivit\u00e0 e mantiene, attraverso l'irrigazione di un fontanile, dei prati a marcita.\nLa prima documentazione scritta sulla cascina Linterno risale a una pergamena del 1154 (\"Carta Investiture\") conservata nella canonica di Sant'Ambrogio. Da allora, pur mantenendo sempre le funzioni agricole, ebbe un ruolo anche come ostello, affidato ai Templari, per i pellegrini della via Francigena e crebbe nel tempo sino a diventare prima una grangia e poi un piccolo borgo quale si \u00e8 conservato fino a oggi. Oggi il borgo-cascina ubicato in via Fratelli Zoia, \u00e8 tutelato dal ministero dei Beni culturali e un'efficiente associazione vigila e collabora alla sua protezione con molteplici iniziative: il parere prevalente \u00e8 che la migliore salvaguardia si otterrebbe con il ripristino dell'attivit\u00e0 agricola, presente una piccola produzione di miele.\nNegli anni Quaranta, la cascina fu il rifugio di un singolare prete-taumaturgo, il pret de Ratan\u00e0, controverso ma seguitissimo a Milano e protetto dall'allora arcivescovo, il cardinale Ildefonso Schuster. Sepolto al Monumentale, alcuni suoi seguaci ne celebrano ogni anno l'anniversario della morte.\nFauna e flora.\nI laghi, lasciati dalle attivit\u00e0 di escavazione con la loro superficie complessiva di ben ventinove ettari, caratterizzano significativamente il paesaggio del parco che nelle acque ha un elemento di unicit\u00e0 rispetto a tutti gli altri della citt\u00e0.\nFlora: le principali specie arboree presenti sono la robinia, l'acero campestre, il carpino bianco, il frassino (maggiore e meridionale), l'olmo, il pioppo (bianco, nero, cipressino), il bagolaro, l'ontano nero, le querce e il salice.\nIl parco presenta grande interesse faunistico per la presenza ricca e varia di anfibi, rettili, uccelli, conigli ed addirittura volpi, dovuta alla variet\u00e0 degli ambienti di spiccata naturalit\u00e0.\nNumerose sono infatti le specie di uccelli presenti ed avvistabili nel parco, pi\u00f9 o meno stabilmente ed a seconda della stagione: Tuffetto, Cormorano, Airone Cenerino, Airone Bianco Maggiore, Airone Guardabuoi, Garzetta, Airone Rosso, Nitticora, Tarabuso, Tarabusino, Germano Reale, Canapiglia, Mestolone, Gallinella d'Acqua, Folaga, Porciglione, Voltolino, Gabbiano Comune, Gavina, Gabbiano Reale Mediterraneo, Ballerina Bianca, Ballerina Gialla, Svasso Maggiore, Piro piro piccolo, Piovanello Pancianera, Martin Pescatore, Usignolo di Fiume, Forapaglie, Pendolino, Migliarino di Palude, Cannaiola, Cannaiola Verdognola, Canapino Comune, Fagiano, Colombaccio, Piccione Selvatico, Tortora dal Collare, Tortora Selvatica, Rondone, Rondine, Balestruccio, Topino, Pettirosso, Merlo, Capinera, Passera Scopaiola, Lu\u00ec Piccolo, Cinciallegra, Cinciarella, Cincia Mora, Cincia Bigia, Cornacchia Grigia, Storno, Cesena, Tordela, Tordo Bottaccio, Tordo Sassello, Picchio Rosso Maggiore, Picchio Verde, Scricciolo, Poiana, Gheppio, Sparviere, Falco Pellegrino, Falco di Palude, Nibbio Bruno, Upupa, Torcicollo, Pispola, Prispolone, Regolo, Fiorrancino, Averla Piccola, Pigliamosche, Balia nera, Fringuello, Peppola, Cardellino, Lucherino, Verzellino, Verdone, Frosone, Usignolo, Allodola, Beccaccia, Beccaccino, Quaglia, Codirosso Comune, Codirosso Spazzacamino, Codibugnolo, Rigogolo, Civetta, Gufo Comune ed Allocco. In passato, il Parco delle Cave ha, documentatamente, rappresentato luogo di svernamento anche per un esemplare di Strolaga Minore."}
{"id": "1324870", "revid": "276491", "url": "https://it.wikipedia.org/wiki?curid=1324870", "title": "Gaia (nome)", "text": "Origine e diffusione.\nIn primo luogo, si tratta di un nome di tradizione classica, portato, nella mitologia greca, da Gaia o Gea, la dea madre di tutti gli dei, personificazione della Terra. Si basa sul greco \u0393\u03b1\u1fd6\u03b1 (\"Gaia\"), forma variata di \u0393\u1fc6 (\"Ge\"), che significa \"terra\", \"terraferma\"\nIn secondo luogo, Gaia rappresenta una forma femminile di Gaio, nome di origine etrusca e dal significato ignoto; gli antichi Romani usavano questo nome nel recitare la formula matrimoniale \"Ubi tu Gaius, ego Gaia\", cio\u00e8 \"Dove tu sarai, Gaio, vi sar\u00f2 anch'io, Gaia\".\nInoltre, il nome coincide con il termine italiano \"gaia\", che vuol dire \"allegra\", \"felice\", \"vivace\".\nRelativamente al XXI secolo Gaia \u00e8 un nome di buona popolarit\u00e0 in Italia: dalla venticinquesima posizione del 2000 ha raggiunto nel 2001 il settimo posto tra i nomi pi\u00f9 attribuiti alle neonate, ed \u00e8 poi risultato nono nel 2012 e infine quindicesimo nel 2016\nOnomastico.\nNon vi sono sante chiamate Gaia, che quindi \u00e8 un nome adespota. L'onomastico ricorre il 1\u00ba novembre, giorno di Ognissanti; in alternativa, si pu\u00f2 festeggiare anche il 29 settembre in memoria di santa Gaiana, martire con Ripsima e altre compagne ad Echmiadzin, in Armenia, sotto Diocleziano, oppure lo stesso giorno di Gaio (vedi)."}
{"id": "1324880", "revid": "125995196", "url": "https://it.wikipedia.org/wiki?curid=1324880", "title": "Piazza Vittorio Veneto (Torino)", "text": "Piazza Vittorio Veneto (detta semplicemente Piazza Vittorio dai torinesi), \u00e8 una delle piazze storiche e porticate di Torino, situata nella parte orientale del centro cittadino, tra il termine di via Po e la riva sinistra del fiume Po.\nLa piazza termina con lo storico ponte Vittorio Emanuele I, che collega la piazza stessa, insieme ai due lungofiume viari laterali e i cosiddetti Murazzi del Po, alla riva destra del fiume, permettendo cos\u00ec l'accesso al quartiere detto di Borgo Po, dove sono chiaramente visibili la chiesa della Gran Madre di Dio, il Monte dei Cappuccini e le strade viarie di accesso alla parte orientale e collinare della citt\u00e0.\nData la straordinaria capienza (- persone circa, oggi limitata a circa per motivi di sicurezza), la piazza si presta da sempre ad accogliere eventi di massa, come concerti, spettacoli e manifestazioni culturali di vario tipo. \u00c8 notoriamente luogo di ritrovo e di aggregazione, soprattutto giovanile. Numerosi i locali che vi si affacciano direttamente, molto frequentati soprattutto durante il fine settimana.\nDi forma rettangolare con un lato a semicerchio, si estende su una superficie di 31.000 m\u00b2 (360 x 111 metri massimi). \u00c8 erroneamente diffusa tra i torinesi l'idea che sia la piazza pi\u00f9 grande di Torino, o addirittura d'Italia o d'Europa (lo \u00e8, tuttavia, come piazza porticata); invece, la piazza pi\u00f9 grande di Torino risulterebbe piazza della Repubblica (51.300 m\u00b2).\nStoria.\nL'antica Porta di Po.\nQuesto luogo segu\u00ec passo passo le vicissitudini dell'intera storia di Torino, a partire dai primi insediamenti umani nella zona a ridosso del fiume Po (l'Eridano), come la presenza delle trib\u00f9 dei Taurini-Taurisci nel cosiddetto villaggio di \"Taurasia\", attestato gi\u00e0 nel III secolo a.C. (che per alcuni storici si sarebbe trovato pi\u00f9 a nord, ovvero alla confluenza con il fiume Dora Riparia).\nLa successiva presenza della colonia romana (\"castrum\" romano) nei primi secoli dopo Cristo, attraverso l'accesso orientale alla cittadina di \"Augusta Taurinorum\" verso la cosiddetta \"Porta Praetoria\", successivamente chiamata \"Fibellona\" e poi piazza Castello, rafforz\u00f2 ulteriormente l'importanza strategica del luogo come ingresso, provenendo da Roma, all'intero \"castrum\". All'epoca, infatti, esisteva solo uno stradone di accesso, l'attuale via Po, che confluiva verso le rive del fiume attraverso imbarcazioni prima, precari ponti a levatoio e in legno nei successivi secoli. L'antico spiazzo che precedeva il ponte sul fiume fu quindi chiamato \"Porta di Po\".\nCome verosimilmente poteva esser stato al tempo dei Taurini, l'intera zona, molto esposta all'attacco nemico, doveva servire come area di avvistamento militare e strategico nei confronti degli invasori e doveva quindi prevedere piccole torrette di avvistamento, sparse qua e l\u00e0 nei pressi del lungofiume. In epoca medioevale, ad esempio, \u00e8 attestato gi\u00e0 dal X secolo circa il cosiddetto \"Bastione della Rocca\", dove oggi sorge l'attuale via della Rocca; il bastione ospitava delle torrette non solo per avvistamenti militari, ma per prevenire eventuali principi di incendi delle casette in legno sottostanti, comprese quelle intorno allo spiazzo antistante che serviva come abitazione a pescatori e traghettatori, ma anche casette adibite a mulini ad acqua. Il ricovero delle imbarcazioni diventer\u00e0 quello che verr\u00e0 chiamato il lungo fiume dei \"Murazzi del Po\".\n1663-1800: la nuova Piazza d'Armi.\nUna prima forma della piazza si determin\u00f2 all'inizio del XIV secolo, proprio grazie alla definizione perimetrale delle case che composero la nascente contrada a ridosso dello stesso fiume Po.\nA partire dal XV secolo, poi, fu costruito il primo ponte in pietra sul fiume, che diede un ulteriore slancio allo sviluppo demografico della zona. Tuttavia, l'aria insalubre a ridosso del fiume, culminata poi con le epidemie di peste del XVII secolo, dovette far riflettere sul risanamento sanitario e urbano dell'intera zona, chiamata \"Contrada di Po\".\nI lavori partirono soltanto nel 1663, quando il duca Carlo Emanuele II di Savoia diede ordine all'architetto Amedeo di Castellamonte di contribuire alla seconda espansione urbanistica della citt\u00e0 del XVII secolo, soprattutto attraverso la costruzione di edifici pi\u00f9 eleganti, e soprattutto porticati, lungo la \"via di Po\". Da una precedente idea del Vittozzi, la via stessa doveva permettere una continuit\u00e0 del porticato stesso, per permettere che i reggenti non fossero colpiti da intemperie durante il tragitto che partiva dal Palazzo Reale, lungo tutto il lato settentrionale di via Po, in direzione del fiume. Il percorso doveva quindi confluire naturalmente nel largo spiazzo della piazza, detta Porta di Po, ma poi utilizzato per molto tempo per le parate militari e quindi ribattezzata nuova \"Piazza d'Armi\"; complice qui fu anche il lieve dislivello del suolo, che contribu\u00ec ad aumentare l'effetto scenico delle adunate. La piazza, infatti, non \u00e8 in piano, ma tra il lato che immette in via Po e quello sul fiume vi sono ben 7,19 metri di discesa.\n1800-1814: \"Place Imp\u00e9rial\".\nDurante il periodo dell'occupazione francese, Torino fu governata dal cognato di Napoleone, Camillo Borghese e, come tanti altri luoghi della citt\u00e0, la Porta di Po, adibita a nuova Piazza d'Armi, fu rinominata con un nome francese, ovvero \"Place Imp\u00e9rial\". Nel 1807, in occasione del rifacimento del ponte sul fiume Po, cos\u00ec come lo si vede oggi, fu anch'essa rimaneggiata dai francesi. Lo stesso ingegnere francese del ponte, La Ram\u00e9e Pertinchamp, sugger\u00ec una topografia della piazza a \"ventaglio\", influenzato probabilmente da alcuni progetti passati riguardanti una struttura a \"esedra\", per ottenere un impatto scenico-visivo maggiore.\n1814: Piazza Vittorio Emanuele I.\nCon la ritirata dell'esercito di Napoleone e la fine del dominio francese, il ritorno del re Vittorio Emanuele I di Savoia il 20 maggio 1814, come \u00e8 indicato anche dalla scritta sopra la chiesa della Gran Madre di Dio e la prospiciente statua del monarca a lui dedicata sulla opposta riva del fiume, fu accolto in totale trionfo della citt\u00e0, a tal punto che sia il ponte che la piazza, furono intitolati al \"Tenacissimo\" monarca.\nVittorio Emanuele I, sostenitore dell'avanzamento dei lavori della piazza a lui intitolata, stabil\u00ec tuttavia che il progetto semicircolare fosse modificato nell'attuale forma a \"rettangolo\", e dunque gi\u00e0 nel 1817 furono apportate le debite modifiche, gi\u00e0 in corso di cantiere; questo lo si pu\u00f2 notare ancor oggi dalla forma rimasta ancora curva sul solo lato di via Po, per poi estendersi in rettangolo fino al fiume.\nL'entusiasmo del re per l'effetto che la piazza dava come piazza di adunata militare fu smorzato soltanto qualche anno dopo, quando questo luogo perse gradualmente d'importanza a causa dell'imminente progetto di ampliamento urbanistico della citt\u00e0 verso sud, che avverr\u00e0 intorno al 1825, con lo spostamento della Piazza d'Armi della citt\u00e0 nella zona pi\u00f9 a sud, detta di \"San Secondo\" (zona di Borgo Nuovo e zona di Porta Nuova).\n1825: i palazzi porticati.\nGli eleganti palazzi perimetrali intorno alla piazza furono progettati dall'architetto ticinese Giuseppe Frizzi nel 1821 circa; egli aggiunse alle classiche linee ancora barocche di via Po, elementi neoclassici semplici, con pilastri e arcate a tutto sesto al piano porticato e altri tre piani sovrastanti, congiungendo il porticato in entrambi i lati ai gi\u00e0 esistenti semicerchi verso via Po. Il dislivello della piazza da via Po fino al fiume, inoltre, fu abilmente mascherato dall'architetto attraverso il disegno prospettico degli edifici sui due lati, in modo proprio da nasconderlo; si pu\u00f2 intuire questa differenza soltanto passeggiando sotto i portici, verso il Po, dove al fondo si potr\u00e0 notare che gli stessi sono leggermente pi\u00f9 alti rispetto al livello di calpestio di quanto lo siano al principio della piazza..\nIn totale, i tre edifici lungo i lati maggiori della piazza, pur in continuit\u00e0 di porticato, tagliano, di fatto, le attuali via Bonafus-via Della Rocca-via Plana fino a lungo Po Diaz a sud, via Giulia di Barolo-via Vanchiglia-via Bava fino a lungo Po Cadorna a nord. Gli edifici furono realizzati nella pratica soltanto a partire dal periodo della Restaurazione, ovvero durante gli ultimi anni di reggenza di Carlo Felice di Savoia (periodo 1825-1831), inserendoli nel pi\u00f9 grande progetto di un secondo ampliamento della citt\u00e0 verso il fiume, la costruzione di una piazza in asse con via Po e la nascita del quartiere Borgo Nuovo verso sud.\nLungo tutto il XIX secolo, piazza Vittorio divenne quindi un elegante ritrovo per molti torinesi, nobili e non, arricchendosi di locali e \"bistrot\" sotto i portici, fino ai giorni nostri. Fu un'importante vetrina torinese e sede centrale di manifestazioni varie, quali le esposizioni torinesi del 1884 e del 1911, di comizi ufficiali, e dello storico \"Carlv\u00e9 'd Turin\", ovvero il carnevale di Torino.\n1920: Piazza Vittorio Veneto.\nAlla fine degli anni dieci del XX secolo, dovendo scegliere una piazza da dedicare alla vittoriosa battaglia di Vittorio Veneto, episodio che chiuse vittoriosamente la prima guerra mondiale per l'Italia, si opt\u00f2 per questa, poich\u00e9 popolarmente gi\u00e0 nota semplicemente come \"Piazza Vittorio\" per la popolazione torinese. Come tante altre in Italia, la piazza fu formalmente ribattezzata con questo nome a partire dal 1920.\nLa piazza fu ancora ampiamente utilizzata come Piazza d'Armi per le adunate del fascismo e per gli eventi ufficiali del regime stesso, come la visita del Duce del 14 maggio 1939, ma fu particolarmente martoriata durante i bombardamenti della seconda guerra mondiale, in particolare quelli dell'estate 1943, quando furono significativamente danneggiati gli eleganti edifici perimetrici, specialmente quello tra via Bonafus e via Della Rocca.\nProprio per questo motivo, piazza Vittorio Veneto fu scelta come luogo ufficiale per le sfilate per le celebrazioni della liberazione d'Italia, a partire proprio dai giorni di fine aprile 1945, fino a confluire nella grande festa ufficiale in piazza, che avvenne proprio qui, il 6 maggio 1945.\nDa quel momento la piazza divenne anche luogo di raduni politici e partenze di cortei per proteste e scioperi dei lavoratori, in particolare, per la ricorrenza della Festa del lavoro.\nAnni recenti.\nNel XX secolo piazza Vittorio ha continuato ad essere sede di manifestazioni e raduni. \nNegli anni sessanta, fu deciso di realizzare l'illuminazione della piazza con i tipici \"lampioni impero con braccio a cornucopia\".\nIl 1\u00ba maggio 1971, la piazza fu teatro di un tragico fatto di cronaca nera, con l'uccisione a colpi di arma da fuoco di quattro persone nel bar all'angolo con lungo Po Armando Diaz, nell'ambito dei contrasti tra componenti del cosiddetto \"racket delle braccia\" nel settore dell'edilizia.\nLa piazza continu\u00f2 a esser sede dello storico carnevale, quest'ultimo arricchito sempre pi\u00f9 negli anni di attrazioni, giochi, e giostre meccaniche, fino a che, nel 1977, una navicella di una giostra volante si stacc\u00f2, cadde, e vi mor\u00ec una bambina. L'incidente provoc\u00f2 non poche polemiche, tanto che negli anni successivi si decise di spostare i vari luna park di Torino verso aree pi\u00f9 idonee, rispetto al centro, ovvero verso la periferia. Le giostre meccaniche della piazza rimasero quindi in questo luogo soltanto parzialmente fino al 1986, quando l'allora prefetto Sparano fece definitivamente vietare qui la presenza delle giostre meccaniche, autorizzandovi soltanto spazi espositivi, cortei e sfilate storico-folkloristiche..\nLa piazza acquist\u00f2, insieme alla zona degli ex ricoveri per imbarcazioni lungo le rive del fiume, comunemente detti \"Murazzi del Po\", un valore turistico e divenne un tradizionale luogo di diporto giovanile e mondano torinese, complice anche la vicinanza alle varie sedi universitarie. Tuttavia, la progressiva chiusura dei locali serali e notturni dei \"Murazzi del Po\" a partire dal 2012 ha riversato l'intera popolazione torinese a ritrovarsi soltanto pi\u00f9 nella piazza e nelle vie limitrofe a essa, fino al vicino quartiere di Borgo Vanchiglia.\nNel periodo 2003-2006, in occasione delle Olimpiadi invernali 2006 a Torino, insieme ad altre opere di riqualificazione della citt\u00e0, fu decisa l'intera ristrutturazione della piazza, mantenendo comunque le stesse pendenze precedenti, sia in larghezza che in lunghezza, e lo stesso utilizzo in superficie stradale delle vie di accesso centrali e laterali, con gli spiazzi pedonali per \"dehor\" e passeggiate ai lati. Fu quindi scavato e costruito un parcheggio sotterraneo a pagamento e fu rifatta la pavimentazione pedonale di superficie, con il posizionamento di mattonelle a cubetti di porfido.\nLa piazza \u00e8 altres\u00ec tradizionale sede dei festeggiamenti conclusivi per la festa patronale di San Giovanni Battista; fino al 2017 vi fu la presenza del tradizionale spettacolo pirotecnico dei fuochi d'artificio sul fiume Po, poi sostituito dallo spettacolo aereo eseguito da droni luminosi, a partire dal 2019.\nLa piazza ha ospitato anche alcune visite pastorali di vari pontefici della Chiesa Cattolica, tra cui papa Giovanni Paolo II il 13 aprile 1980 e papa Francesco il 21 giugno 2015."}
{"id": "1324882", "revid": "1632387", "url": "https://it.wikipedia.org/wiki?curid=1324882", "title": "Kiuas", "text": "I Kiuas sono un gruppo power metal finlandese formatosi nel 2000 ad Espoo. I loro testi trattano principalmente di mitologia finlandese e delle sue divinit\u00e0."}
{"id": "1324885", "revid": "124827458", "url": "https://it.wikipedia.org/wiki?curid=1324885", "title": "Andrea De Rosa (attore)", "text": "Biografia.\nNato a Roma, dopo la maturit\u00e0 presso l'Istituto Tecnico Industriale nel 2003 inizia a frequentare corsi di recitazione alla \u00abScuola di cinema\u00bb e poi di teatro popolare presso la \u00abScuola Fiorenzo Fiorentini\u00bb; inoltre, frequenta seminari e stage con attori quali Bernard Hiller, Allan Miller e Antonello Liegi. Grazie a quest'ultimo inizia a lavorare in vari teatri aprendo gli spettacoli di noti attori.\nUna delle sue passioni \u00e8 la scrittura; nel 2005 scrive e interpreta, al Teatro Petrolini, i monologhi \"Parzialmente stremato\" e \"Senza peli sulla lingua\", riscuotendo un buon successo.\nSempre nel 2005 gli viene affidata la parte di \"Massi\" nel film \"Notte prima degli esami\", regia di Fausto Brizzi. Nel 2006 interpreta di nuovo il personaggio nel film \"Notte prima degli esami - Oggi\". Tra il 2005 e il 2006 \u00e8 anche protagonista di diversi cortometraggi; inoltre partecipa alla serie tv di Canale 5, \"Distretto di polizia 6\".\nNel 2008 lavora ai film \"Amore, bugie e calcetto\", regia di Luca Lucini, e \"Ultimi della classe\", regia di Luca Biglione.\nNel 2009 torna sul palco con il monologo \"La mia generazione dalla A alla Z\", messo in scena al Teatro dell'Angelo di Roma. Da questo spettacolo ha poi tratto il libro omonimo edito dalla Graus Editore nel 2010.\nNel gennaio 2012 \u00e8 autore e interprete del monologo \"Parolacce\" al Teatro Nuovo Colosseo di Roma; si tratta di un vero e proprio sfogo sulle difficolt\u00e0 dei tempi attuali.\nUn anno dopo esce a gennaio nelle sale cinematografiche con \"Aspromonte\", opera prima di Hedy Krissane, che lo vede coprotagonista nel suo primo ruolo drammatico accanto al comico Franco Neri.\n\u00c8 inoltre fra i protagonisti della serie web \"Youtuber$ - The Series\" di Daniele Barbiero, in onda una volta a settimana su YouTube dall'ottobre 2012.\nNel 2014 insieme a Valeria Nardilli, scrive e interpreta \"Allontanarsi dalla linea gialla\", che va in scena al Teatro Testaccio per due stagioni."}
{"id": "1324887", "revid": "155613", "url": "https://it.wikipedia.org/wiki?curid=1324887", "title": "Castel Sonnino", "text": ""}
{"id": "1324893", "revid": "174925", "url": "https://it.wikipedia.org/wiki?curid=1324893", "title": "Gran Premio d'Italia 2007", "text": "Il Gran Premio d'Italia 2007 si \u00e8 svolto il 9 settembre 2007 all'Autodromo Nazionale di Monza. Ha visto la vittoria della McLaren, con Fernando Alonso, segu\u00ecto dal compagno di squadra Lewis Hamilton e da Kimi R\u00e4ikk\u00f6nen. Gli altri piloti che hanno guadagnato punti sono Nick Heidfeld, Robert Kubica, Nico Rosberg, Heikki Kovalainen e Jenson Button. Nel campionato mondiale, Lewis Hamilton mantiene la prima posizione, ma perde 2 dei 5 punti di vantaggio che aveva su Fernando Alonso. Nel mondiale costruttori, grazie alla quarta doppietta in stagione, la McLaren allunga il vantaggio sulla Ferrari e si porta a +23.\nQualificazioni.\nResoconto.\nNella Q1, sono eliminati Takuma Sat\u014d, a poco pi\u00f9 di un decimo di secondo dal sedicesimo, e sorprendentemente Ralf Schumacher, oltre al pilota di casa Vitantonio Liuzzi; eliminata anche la Red Bull di David Coulthard. Ultime le due Spyker. Nella Q2 va fuori un altro dei piloti di casa, Giancarlo Fisichella, penultimo davanti a Sebastian Vettel. In testa, Fernando Alonso migliora il tempo del Q1, segu\u00ecto dal compagno di squadra Lewis Hamilton. Nella Q3, Alonso mantiene la prima posizione (unico a scendere sotto il muro dell'1.22 nella sezione); con lui, in testa alla griglia di partenza, Hamilton. Nick Heidfeld riesce a infilarsi fra le due Ferrari di Felipe Massa, terzo, e Kimi R\u00e4ikk\u00f6nen, quinto.\nGara.\nCronaca.\nAlonso prende subito la testa, mentre Hamilton prova a chiudere Massa sull\u2019erba, senza successo. Alla prima staccata l\u2019inglese recupera la posizione passando all\u2019esterno il ferrarista, con anche un leggero contatto che costringe Hamilton a tagliare la variante; non ci sar\u00e0 penalit\u00e0. Dietro ai tre sono Raikkonen, Heidfeld, Kubica e Kovalainen. Al secondo giro, David Coulthard va a muro in Curva Grande, per un cedimento meccanico. Entra la safety car che resta in pista per quattro giri.\nAl nono giro Massa rientra improvvisamente ai box, per poi ritirarsi una tornata pi\u00f9 tardi. Raikkonen sale al terzo posto ma ha un pi\u00f9 elevato carico di benzina e dopo 15 giri accusa 10\u201d dalla vetta. Hamilton si ferma al giro 18, Alonso due giri dopo lasciando la testa al finlandese della Ferrari. Raikkonen rientra per quello che sar\u00e0 il suo unico rifornimento al venticinquesimo giro, tornando in pista alle spalle delle due McLaren. In questa fase Alonso \u00e8 sensibilmente pi\u00f9 veloce di Hamilton e allunga in testa, mettendo al sicuro il successo.\nAl quarantesimo giro, Hamilton effettua il secondo rifornimento, tornando in pista alle spalle di Raikkonen. Due giri dopo l\u2019inglese si riprende la seconda piazza con un bel sorpasso alla staccata della prima variante. Alonso effettua la sua seconda sosta in tranquillit\u00e0 e va a vincere per la quarta volta in stagione, primo a riuscirci, riducendo a tre punti il disavanzo in classifica da Hamilton. Per la Ferrari un weekend no davanti al pubblico amico che obbligher\u00e0 il team a fare una scelta tra i due piloti per inseguire ancora il titolo."}
{"id": "1324894", "revid": "1369234", "url": "https://it.wikipedia.org/wiki?curid=1324894", "title": "Spoofing", "text": "Lo spoofing \u00e8 un tipo di attacco informatico che impiega in varie maniere la falsificazione dell'identit\u00e0 (\"spoof\"). Lo spoofing pu\u00f2 avvenire a qualunque livello della pila ISO/OSI e pu\u00f2 riguardare anche la falsificazione delle informazioni applicative.\nDescrizione.\nUtilizzo.\nQuesta tecnica di attacco pu\u00f2 essere utilizzata per falsificare diverse informazioni, come ad esempio l'identit\u00e0 di un host all'interno di una rete o il mittente di un messaggio. Una volta che un attaccante riesce ad impersonare qualcun altro all'interno di una rete gli \u00e8 possibile intercettare informazioni riservate, diffondere informazioni false e tendenziose o effettuare qualsiasi tipo di attacco. Risulta particolarmente efficace combinata a tecniche di social engineering per ottenere l'accesso ad informazioni \"riservate\" e credenziali degli utenti. Social media scammers o phishers possono usare questa tecnica ad esempio per convincere un utente a connettersi ad un server malevolo intercettando cos\u00ec le sue credenziali.\nContromisure.\nCi sono diverse tecniche per tutelare una rete da accessi indesiderati. Esempi significativi di queste tecniche sono l'adozione dello standard IEEE 802.1x per l'autenticazione o l'utilizzo di NAC (Network Access Control) che prevede oltre all'autenticazione gestita ad alto livello, una serie di controlli sul dispositivo, come la presenza di software incompatibile con l'architettura di rete. Tuttavia la vulnerabilit\u00e0 pi\u00f9 grande a cui una rete rimane esposta \u00e8 l'utente. Molti attacchi infatti, a reti che non hanno particolari bug tecnologici da sfruttare, avvengono puntando sul fattore umano, sulle vulnerabilit\u00e0 comportamentali di una persona. \nLo spoofing ad alto livello sfrutta spesso tecniche di ingegneria sociale e pu\u00f2 essere utilizzato sia per colpire l'utente finale rubando credenziali di social o di conti correnti, sia per utilizzare l'utente finale per entrare in reti a cui normalmente non si sarebbe autorizzati ad accedere. Oltre all'adozione di tecniche come SPF, filtri sui contenuti o Greylisting la consapevolezza dell'utente finale \u00e8 una fondamentale contromisura a questo tipo attacco.\nTipologie di spoofing.\nEsistono diversi tipi di attacchi spoofing a diversi livelli del modello a strati TCP/IP. Si tratta di spoofing ogni qualvolta si fa credere all'interno di una rete di essere qualcosa di diverso rispetto a quello che si \u00e8 effettivamente: un hostname, un indirizzo ethernet o un server \"pirata\".\nSpoofing a livello 2 (Network Access Layer).\nQuesto livello dello stack TCP/IP incapsula i livelli fisico a data link (1 e 2) del modello ISO/OSI.\nMAC Spoofing.\nConsiste nella falsificazione dell'indirizzo MAC di un dispositivo.\nARP Spoofing.\n\u00c8 una tecnica utilizzabile da un attaccante che prevede l'invio di messaggi ARP su una rete locale generalmente al fine di associare il proprio indirizzo MAC all'IP di un altro host (ad esempio il gateway predefinito) intercettando quindi tutto il traffico ad esso destinato.\nUn tool per prevenire e bloccare questo attacco \u00e8 ArpON \"ARP handler inspection\". ArpON \u00e8 un demone portabile che rende il protocollo ARP sicuro contro attacchi Man in The Middle (MITM) attraverso tecniche ARP Spoofing, ARP Cache Poisoning, ARP Poison Routing (APR).\nSpoofing a livello 3 (Internet Layer).\nQuesto livello dello stack TCP/IP coincide con il livello di rete (3) della pila ISO/OSI.\nIP Spoofing.\nConsiste nella creazione di un pacchetto IP nel quale viene falsificato l'indirizzo IP del mittente. In generale \u00e8 semplice falsificare un indirizzo in quanto il protocollo non implementa alcun sistema di sicurezza. In questo caso abbiamo routing asimmetrico perch\u00e9 un eventuale pacchetto di risposta viene inviato al vero IP.\nGli ISP possono attivare diversi sistemi di sicurezza per impedire l'IP spoofing. Uno di questi consiste nell'impedire che da una interfaccia (di un router/firewall) siano inviati pacchetti in cui l'IP sorgente non \u00e8 quello che ci si aspetta. Un altro metodo consiste nell'uso delle tabelle di routing. Se l'interfaccia di provenienza per un pacchetto non \u00e8 la stessa che verrebbe scelta dal router per l'inoltro del pacchetto di risposta allora questo pacchetto \u00e8 scartato. Questa tecnica si chiama uRPF (unicast Reverse Path Forwarding).\nSpoofing a livello 4 (Transport Layer).\nQuesto livello dello stack TCP/IP coincide con il livello di trasporto (4) nella pila ISO/OSI. Non \u00e8 rilevante in fase di autenticazione, quindi non si parla di UDP/TCP spoofing, ma di attacco di IP-spoofing portato verso uno di questi due protocolli.\nSpoofing UDP.\n\u00c8 analogo al caso IP. Essendo UDP un protocollo connectionless la falsificazione di un datagram UDP consiste nell'immettere le informazioni desiderate e falsificare l'header.\nSpoofing TCP.\nLo spoofing di una sessione TCP \u00e8 decisamente pi\u00f9 complesso del caso UDP. TCP \u00e8 infatti un protocollo connection oriented che richiede di stabilire una sessione tramite il three way handshake. Se \u00e8 forgiato un pacchetto SYN con l'indirizzo IP falsificato e questo \u00e8 inviato ad un server, prima che sia possibile inviare i dati il server cercher\u00e0 di portare a termine l'handshake rispondendo con un pacchetto SYN/ACK. Questo pacchetto riporter\u00e0 l'indirizzo IP falsificato, quindi non sar\u00e0 rinviato all'attaccante che non potr\u00e0 rispondere con il terzo e ultimo pacchetto (il pacchetto ACK). Per portare a termine questo attacco \u00e8 necessario inviare un pacchetto ACK al server che non solo riporti nuovamente l'indirizzo IP falsificato, ma anche il sequence number che il server ha inserito nel pacchetto SYN/ACK. Per scegliere questo numero l'attaccante deve sapere come il server li sceglie. Siccome l'attaccante invia il primo e il terzo pacchetto senza vedere il secondo, questo attacco si chiama blind spoofing. Una trattazione approfondita sulla predizione dei numeri di sequenza \u00e8 fatta da lcamtuf in e in .\nSpoofing a livello 7 (Application Layer).\nIn questo livello rientrano le tecniche di spoofing destinate a colpire i protocolli dei livelli di sessione, presentazione o applicazione (rispettivamente 5, 6 e 7) della pila ISO/OSI o le applicazioni stesse.\nEmail Spoofing.\nConsiste nella falsificazione dell'indirizzo del mittente in una email. Utilizzato per la diffusione di Email spam, Malware e come base per il Phishing.\nWEB Spoofing.\nQuando lo spoofing coinvolge il web (server applicativo, host server o protocolli web) si parla di web spoofing. Nell'accezione pi\u00f9 comune il web spoofing riguarda la falsificazione di un server web per far credere ad un utente di essere connesso ad un certo server mentre \u00e8 connesso ad un server malevolo.\nDescriviamo la tecnica nel caso in chiaro (non TLS). La prima azione che deve effettuare un attaccante per redirigere un client verso un server falso (anche chiamato shadow server o server ombra) \u00e8 di falsificare l'associazione tra l'indirizzo web e l'indirizzo IP. Questa operazione \u00e8 effettuata tramite un attacco di dns poisoning. A questo punto l'attaccante ha fatto credere al client che l'indirizzo del server vero sia quello del server falso. L'attaccante ha costruito in precedenza un server falso che pu\u00f2\nIn entrambi questi casi quello che ottiene l'attaccante \u00e8 di fingersi il server vero, catturando per esempio credenziali di accesso. La creazione dello shadow server \u00e8 uguale a ci\u00f2 che si fa nel phishing, ma in questo caso c'\u00e8 stato un preventivo attacco diretto al client.\nNel caso TLS la cosa si complica: bisogna violare il sistema crittografico di TLS. Siccome gli algoritmi sono difficilmente violabili, un attaccante opera un attacco a met\u00e0 tra l'informatica e il social engineering. L'attacco si svolge in tutto e per tutto come il caso senza TLS, ma l'opzione scelta \u00e8 quella di rigirare le connessioni verso il server vero. Quando il client riceve il certificato del server esso dovrebbe verificarne l'autenticit\u00e0. L'attaccante quindi genera un certificato server falso, totalmente uguale al certificato vero, ma non firmato dalla stessa CA. L'utente quindi riceve un certificato valido a prima vista, e solo un'analisi approfondita rivela la sua falsit\u00e0. L'attaccante potrebbe rendere ancora pi\u00f9 ardua l'identificazione usando una CA falsa, uguale a quella vera (cio\u00e8 con stessi nomi, identificativi, ecc.). Se l'utente non \u00e8 sufficientemente a conoscenza del problema pu\u00f2 cliccare per accettare anche se la prova crittografica non \u00e8 completa. A questo punto il server dell'attaccante fa una connessione al server vero agendo da proxy e intercettando le comunicazioni. Questo \u00e8 l'attacco man in the middle. Alcuni tool che offrono la possibilit\u00e0 di compiere questo attacco sono dsniff ed ettercap mentre un tool per prevenirlo e bloccarlo \u00e8 ArpON \"ARP handler inspection\". ArpON \u00e8 un demone portabile che rende il protocollo ARP sicuro contro attacchi Man in The Middle (MITM) attraverso tecniche ARP Spoofing, ARP Cache Poisoning, ARP Poison Routing (APR).\nDNS Spoofing.\nIl DNS Spoofing \u00e8 un attacco informatico che prevede l'intercettazione di query dirette al server DNS e l'invio di una risposta fasulla, diversa da quella che avrebbe dato il vero server DNS, tipicamente al fine di deviare il traffico verso server malevoli. Un risultato di questo tipo si pu\u00f2 ottenere anche con un attacco di tipo DNS cache poisoning, senza impersonificare esplicitamente il server DNS della rete.\nReferer Spoofing.\nConsiste nella falsificazione del referer in una richiesta HTTP, al fine di evitare che un sito ottenga informazioni precise sulla pagina web visitata in precedenza dall'utente. Questa tecnica risulta utile in caso di siti che rendano possibile l'accesso alle loro pagine solo da determinate pagine di provenienza.\nCaller ID Spoofing.\nConsiste nella falsificazione dell'identificativo del chiamante in una chiamata VoIP. Molti siti offrono servizi di questo tipo. Le chiamate contraffatte possono provenire da altri paesi. Questo limita l'efficacia delle leggi contro l'uso di questa tipologia di spoofing per promuovere una truffa, in quanto le leggi del paese del ricevente potrebbero non essere applicabili al chiamante."}
{"id": "1324907", "revid": "1075510", "url": "https://it.wikipedia.org/wiki?curid=1324907", "title": "Luigi Palmieri", "text": "Fu senatore del regno d'Italia nella XIII legislatura.\nBiografia.\nDopo aver studiato al seminario di Caiazzo, si dedic\u00f2 alle scienze fisiche e matematiche all'Universit\u00e0 di Napoli, laureandosi in fisica nel 1825. Nel 1845 divenne professore di fisica alla Scuola Navale del Regno a Napoli, quindi assistente di metafisica e in seguito successore del prof. Galluppi alla cattedra di fisica presso l'universit\u00e0 partenopea.\nDivenne direttore dell'Osservatorio vesuviano nel 1854. Per lui nel 1860 venne quindi creata la cattedra di fisica meteorologica e terrestre. Fu membro dell'Accademia delle Scienze di Napoli dal 1861 e dei Lincei, a partire dal 1871. Osserv\u00f2 da vicino tutte le eruzioni del vulcano; rischi\u00f2 di perdere la vita in occasione di quella del 1872.\nSi rese famoso anche per l'invenzione e lo sviluppo di apparati di misurazione dei fenomeni sismici e atmosferici. \u00c8 stato l'inventore del sismografo elettromagnetico e, con i suoi studi, ha dato un grosso contributo alla conoscenza dei fenomeni sismici.\nSpos\u00f2 Angela Gigli ed ebbe cinque figli.\nStudi e progetti.\nPer quanto riguarda la Fisica, si occup\u00f2 delle correnti indotte dal campo magnetico terrestre e progett\u00f2 nel 1845 un apparecchio chiamato \"Apparecchio d'induzione tellurica\" con il quale poteva verificare l'effetto fisico, chimico delle correnti indotte.\nI suoi studi sul potenziale elettrico spaziarono dalla natura dell'elettricit\u00e0, alla tensione elettrica e al potenziale elettrico; le sue ricerche sull'elettricit\u00e0 atmosferica lo portarono alla scoperta di una legge sull'elettricit\u00e0 nel corso delle piogge. Negli ultimi anni si impegn\u00f2 nello studio delle correnti telluriche.\nPalmieri si distinse per il grande numero di apparecchi elettrici realizzati nel corso della sua vita, tra i quali vanno ricordati l'Apparecchio d'induzione per uso scolastico e medico, il Telegrafo elettromagnetico, l'Elettrometro, l'Anemografo.\nNel 1882, Palmieri fu il primo a rivelare la presenza dell'elio sulla Terra (scoperto nel sole, da cui prende il nome, e sconosciuto fino ad allora sulla Terra), attraverso la linea spettrale D3, mentre analizzava la lava del Vesuvio.\nPer quanto riguarda la sismologia e la vulcanologia, oltre ai suoi quarantennali studi sul Vesuvio, segu\u00ec anche i terremoti di Casamicciola del 1881, quello di Ischia del 1883.\nI suoi studi filosofici lo portarono a risolvere un modello filosofico originale, che rappresentava la sintesi delle correnti filosofiche da cui era partito, lo Psicologismo, l'Ideologismo e l'Ontologismo. Si occup\u00f2 di problemi gnoseologici, religiosi, cosmologici e pedagogici.\nUn cratere da impatto lunare di 40\u00a0km di diametro ha preso il suo nome,"}
{"id": "1324909", "revid": "106908", "url": "https://it.wikipedia.org/wiki?curid=1324909", "title": "Donizetti", "text": ""}
{"id": "1324915", "revid": "729019", "url": "https://it.wikipedia.org/wiki?curid=1324915", "title": "Emilio Eduardo Massera", "text": "Fu capo di Stato Maggiore della marina militare e tra i maggiori responsabili del colpo di Stato del 1976. Fece parte della prima fra le giunte che governarono il paese dal 1976 al 1981. Artefice del Processo di riorganizzazione nazionale, fu condannato pi\u00f9 volte per le violazioni dei diritti umani commesse durante tale periodo. Fu inoltre membro della loggia massonica italiana P2.\nBiografia.\nCarriera militare.\nEntr\u00f2 nel 1942 alla scuola militare navale dell'Argentina. Dopo il 1946 studi\u00f2 negli Stati Uniti, dove strinse alleanza con la C.I.A. e apprese le tecniche e le metodologie per reprimere e respingere il \"pericolo comunista\". Tornato in Argentina scal\u00f2 le gerarchie militari, fino a quando nel 1973, dopo il pensionamento coatto di molti ufficiali attuato dal governo, venne nominato ammiraglio e comandante in capo della marina militare argentina, carica che mantenne fino al 1978, quando lasci\u00f2 tale incarico al suo successore, l'allora viceammiraglio Armando Lambruschini.\nColpo di Stato e dittatura.\nNel 1976 promosse attivamente e prese parte (assieme a Jorge Rafael Videla, Leopoldo Galtieri e Orlando Ram\u00f3n Agosti) al colpo di Stato che rovesci\u00f2 Isabelita Per\u00f3n. Fu tra i pi\u00f9 crudeli repressori del dissenso nel paese. Fu ritenuto uno dei responsabili della sparizione e morte di migliaia di cittadini argentini. Diresse l'ESMA (Escuela de Mec\u00e1nica de la Armada), uno dei pi\u00f9 grandi centri di detenzione degli oppositori al regime.\nAntisemita, dichiar\u00f2 che la crisi dell'umanit\u00e0 era da imputare a Sigmund Freud, Karl Marx e Albert Einstein (tutti e tre ebrei), i quali, con le loro opere, minavano l'integrit\u00e0 e la dignit\u00e0 della civilt\u00e0 occidentale e cristiana. La sua ideologia era una mistura di anticomunismo e antiebraismo, di matrice religiosa e nazionalista. Suo fedele e crudele collaboratore fu Alfredo Astiz.\nCondanne.\nDopo la caduta del regime militare si candid\u00f2 alle elezioni del 1983, ma fu arrestato e inquisito per la sparizione e la morte di Fernando Branca, marito della sua amante. Nel 1985 fu giudicato colpevole di violazione dei diritti umani, assassinio, tortura e privazione illegale della libert\u00e0. Fu condannato all'ergastolo e degradato con infamia dall'esercito.\nNel 1990 un'amnistia del presidente Menem fece decadere la sua condanna, ed egli usc\u00ec di prigione fino al 1998, quando fu accusato di crimini contro l'umanit\u00e0 per aver ordinato fucilazioni illegali, sparizioni, assassini, torture, detenzioni illegali in campi di concentramento e di sterminio, sequestri di minorenni e lanci di prigionieri vivi nel mare.\nImpunit\u00e0.\nI processi a suo carico vennero sempre bloccati. Inoltre nel 2004 venne colpito da aneurisma cerebrale, il che imped\u00ec di procedere contro di lui, per motivi di salute. Furono bloccate anche le richieste di estradizione di tribunali italiani, tedeschi, francesi e spagnoli, che lo condannarono in contumacia.\nMorte.\nSenza essersi mai ripreso dopo l'aneurisma del 2004, mor\u00ec nel 2010 all'et\u00e0 di 85 anni all'ospedale Naval di Buenos Aires, dov'era ricoverato da alcuni anni, a causa di un problema cardiovascolare.\nRapporti con la P2.\nIl nome dell'ammiraglio Massera figura nella lista degli appartenenti alla P2, loggia massonica con intenti golpisti e anticomunisti fondata da Licio Gelli. Tramite questa loggia, e tramite Licio Gelli, molti industriali italiani a essa affiliati si garantivano scambi commerciali, esportazioni, e contratti multimiliardari con l'Argentina, alla quale l'Italia vendeva armi. La P2 fu scoperta dalla magistratura italiana nel 1981."}
{"id": "1324928", "revid": "10847242", "url": "https://it.wikipedia.org/wiki?curid=1324928", "title": "Fabiano Medina Da Silva", "text": ""}
{"id": "1324937", "revid": "256896", "url": "https://it.wikipedia.org/wiki?curid=1324937", "title": "Unione araba", "text": ""}
{"id": "1324947", "revid": "1528507", "url": "https://it.wikipedia.org/wiki?curid=1324947", "title": "Beamer", "text": "Beamer \u00e8 una classe LaTeX orientata alla creazione di presentazioni. \u00c8 una libreria che pu\u00f2 essere utilizzata con pdfLaTeX o LyX. Il nome deriva dalla parola tedesca \"Beamer\", uno pseudo-anglicismo di videoproiettore.\nNon \u00e8 stata la prima classe LaTeX per la creazione di presentazioni e, come molti suoi predecessori, definisce una sintassi specifica per la descrizione di diapositive (chiamate \"frame\" all'interno di Beamer). Le diapositive possono essere visualizzate a schermo in \"passi\", cio\u00e8 rivelando progressivamente dei contenuti che precedentemente erano nascosti o coperti. Questa modalit\u00e0 di visualizzazione \u00e8 gestita nell'output PDF creando pagine successive che conservano il layout della precedente, ma aggiungono nuovi elementi, in modo tale che l'avanzamento tra pagine successive dia l'impressione che sia stato aggiunto qualcosa alla diapositiva visualizzata, quando in realt\u00e0 la diapositiva \u00e8 stata nel complesso ridisegnata.\nFornisce la possibilit\u00e0 di generare un \"handout\", cio\u00e8 una versione della presentazione adatta alla stampa, senza le caratteristiche \"dinamiche\", in modo tale che la versione stampata appaia come appare la versione finale della diapositiva durante la presentazione.\nIl pacchetto Beamer fornisce altres\u00ec la classe \"article\", che viene resa su formati di pagina standard (come A4 o \"letter\"), usando i titoli delle diapositive come titoli di paragrafo, senza nessun layout o colore speciale, e mantenendo il sezionamento. Questa classe \u00e8 utile per avere delle note per le diapositive, o per avere un singolo file sorgente per un articolo e per la relativa presentazione."}
{"id": "1324985", "revid": "123230835", "url": "https://it.wikipedia.org/wiki?curid=1324985", "title": "Milano Sera", "text": "Milano Sera \u00e8 stato un quotidiano d'informazione del pomeriggio, di orientamento progressista, pubblicato a Milano dal 7 agosto 1945 al 4 novembre 1954.\nFino a tutto luglio 1945 il PWB alleato controllava la stampa d'informazione in Italia. Appena l'organismo ebbe terminato le sue funzioni, venne fondato il quotidiano, che ebbe tra i suoi collaboratori Leo Longanesi, Cesare Zavattini, Leonardo Sinisgalli, Luigi Cardarelli, Gianna Manzini, Giulia Veronesi, Giovanni Comisso, Duilio Morosini e Vasco Pratolini.\nAlla fine dell'anno il giornale fu ridisegnato con un progetto grafico sul modello del francese \"Paris-Soir\".\nAlle elezioni politiche del 1948 sostenne la lista del Fronte popolare social-comunista.\nAll'inizio degli anni Cinquanta le croniche difficolt\u00e0 economiche si aggravarono, e il 4 novembre 1954 il Consiglio di Amministrazione comunic\u00f2 ai lettori, con un articolo in prima pagina, la decisione di chiudere il giornale.\nEdizioni Milano-Sera.\nAccanto al quotidiano \u00e8 esistita una casa editrice con lo stesso nome. La \u00abMilano-Sera Edizioni\u00bb fu attiva dal 1948 all'inizio degli anni cinquanta. Pubblic\u00f2 soprattutto testi di argomento storico-politico, ma anche opere di autori quali Sibilla Aleramo, Sirio Musso, Felice Chilanti, Giuseppe Gioacchino Belli, a volte illustrate da artisti di rilievo, quali Cagli o Guttuso."}
{"id": "1324990", "revid": "729019", "url": "https://it.wikipedia.org/wiki?curid=1324990", "title": "Agnosticismo forte", "text": "L'agnosticismo forte o agnosticismo positivo \u00e8 la posizione filosofica secondo la quale per gli esseri umani l'esistenza o inesistenza di divinit\u00e0 \u00e8 inconoscibile. \u00c8 una visione pi\u00f9 ampia dell'agnosticismo debole, che sostiene che l'esistenza o inesistenza di divinit\u00e0 sia sconosciuta, ma non inconoscibile.\nL'agnosticismo forte viene di solito giustificato sul piano epistemologico sostenendo che l'uomo possa conoscere (empiricamente) soltanto il mondo naturale e quindi non pu\u00f2 conoscere niente che esista al di fuori di esso, incluse le divinit\u00e0. Una critica verso questa giustificazione \u00e8 che essa sarebbe valida solo per gli esseri soprannaturali, ma per sostenere una tale visione bisognerebbe avere qualche minima conoscenza della natura delle divinit\u00e0, per cui l'agnosticismo forte cadrebbe in contraddizione.\nLa comune replica di parte agnostica a tale obiezione \u00e8 che il proprio punto di vista \u00e8 invece valido, poich\u00e9 se la natura (intesa come universo fisico) pu\u00f2 essere spiegata in principio nella sua totalit\u00e0 dalle scienze naturali, allora \u00e8 possibile dedurre logicamente, senza appellarsi ad una diretta conoscenza della natura delle divinit\u00e0, che la caratteristica fondamentale di ogni divinit\u00e0 \u00e8 proprio il suo essere soprannaturale.\nDal momento che l'agnosticismo forte riguarda la conoscenza, ma non necessariamente la fede (ma questo dipende da come si definiscono \"conoscenza\" e \"fede\"), esso pu\u00f2 essere conciliato con il teismo (ad esempio nel fideismo) o con l'ateismo debole. Al contrario non pu\u00f2 essere conciliato con l'ateismo forte, poich\u00e9 l'affermazione di quest'ultimo secondo cui Dio non esiste ignora il problema secondo cui Dio potrebbe esistere ma essere inconoscibile."}
{"id": "1324992", "revid": "64833", "url": "https://it.wikipedia.org/wiki?curid=1324992", "title": "Agnosticismo positivo", "text": ""}
{"id": "1324993", "revid": "339392", "url": "https://it.wikipedia.org/wiki?curid=1324993", "title": "Esistenza di dio", "text": ""}
{"id": "1324994", "revid": "3732", "url": "https://it.wikipedia.org/wiki?curid=1324994", "title": "L'Italia (1912)", "text": "L'Italia \u00e8 stato un giornale quotidiano d'ispirazione cattolica, fondato a Milano su iniziativa del cardinale Andrea Carlo Ferrari, arcivescovo della citt\u00e0. Fu pubblicato dal 1912 al 1968.\nStoria.\n\u00abL'Italia\u00bb sostitu\u00ec \u00abL'Unione\u00bb, foglio milanese che venne chiuso contestualmente alla fondazione del nuovo giornale.\nIl primo numero de \u00abL'Italia\u00bb usc\u00ec il 25 giugno del 1912, durante la guerra contro la Turchia per la conquista della Libia. Il nuovo giornale intese continuare la linea intransigente dell'Unione (difesa delle prerogative del pontefice nei confronti dello Stato italiano, condanna del modernismo, piena applicazione del \"non expedit\").\nNel 1916 \u00abL'Italia\u00bb entr\u00f2 a far parte della catena di giornali di Giovanni Grosoli, imprenditore e politico ferrarese. In quel periodo il quotidiano sostenne la nascita di un partito dei cattolici, che si concretizz\u00f2 nel 1919 con la fondazione del Partito Popolare Italiano di don Luigi Sturzo.\nTra il 1922 ed il giugno 1923 il quotidiano fu riportato alle dirette dipendenze della diocesi milanese. Il passaggio fu voluto dalla Santa Sede, che non riteneva che la catena di giornali di Grosoli rappresentasse correttamente il pensiero cattolico. L'operazione fu condotta dall'avvocato Luigi Colombo, allora presidente dell'Azione Cattolica.\nLa linea politica del giornale, comunque, rimase immutata: anche dopo l'operazione il direttore de \u00abL'Italia\u00bb, il sacerdote Angelo Novelli, rimase favorevole al PPI.\nIn seguito al delitto Matteotti (11 giugno 1924), divenne chiara l'instaurazione in Italia di un regime dittatoriale. La curia di Milano difese il giornale da qualsiasi infiltrazione filofascista correggendone la linea: da giornale politico a giornale eminentemente diocesano. Un passo decisivo in questa direzione fu la nomina a direttore di Ernesto Calligari, avvenuta il 29 novembre 1924. Calligari rimase direttore fino alla morte, avvenuta nel 1929. Gli successe monsignor Natale Oliva (1929-1935). Durante gli anni Trenta, periodo di forte ridimensionamento per la stampa cattolica, \u00abL'Italia\u00bb fu uno dei soli cinque quotidiani cattolici rimasti in vita; la diffusione ammontava a circa 40.000 copie giornaliere (di cui 19.000 su abbonamento).\nNel 1938 il quotidiano rischi\u00f2 la chiusura per aver pubblicato, marted\u00ec 15 novembre, il testo integrale dell'omelia del vescovo di Milano, cardinal Ildefonso Schuster, che la domenica precedente aveva condannato dal pulpito del Duomo le leggi razziali fasciste. Solo la rimozione dall'incarico del direttore, Sante Maggi, pot\u00e9 evitare la soppressione del giornale. Fu sostituito da don Mario Busti.\nNel 1943 i bombardamenti degli Alleati su Milano causarono la distruzione della sede del quotidiano. Fu necessario trasferirsi a Cremona, da dove continuarono le pubblicazioni. Dopo l'8 settembre e la ripresa del potere da parte dei fascisti, don Busti fu processato e condannato a quindici anni di carcere. Successivamente il giornale ritorn\u00f2 a Milano, alla Repubblica Sociale Italiana.\nA fine 1944 la testata decise d'interrompere per protesta le pubblicazioni, dopo che le autorit\u00e0 fasciste avevano censurato il radiomessaggio natalizio di Pio XII. Dal gennaio 1945 usc\u00ec \u00abLa settimana de L'Italia\u00bb, nuova testata, con una foliazione pi\u00f9 scarna, realizzata dalla stessa redazione del quotidiano. Portava la dicitura \u201csettimanale diocesano a carattere religioso\u201d, . Anche dopo la fine della guerra la testata continu\u00f2 la cadenza settimanale. \u00abL'Italia\u00bb torn\u00f2 alle uscite quotidiane nell'aprile 1946.\nNel 1947 il quotidiano era diretto da monsignor Ernesto Pisoni. La societ\u00e0 editrice era la \"Impianti Tipografici Lombardi\", presieduta da monsignor Giuseppe Bicchierai.\nNel 1955 fu nominato arcivescovo di Milano Giovanni Battista Montini. Sin dal suo arrivo nel capoluogo lombardo Montini si interess\u00f2 attivamente al giornale, incontrando tutte le settimane il direttore ed instaurando un rapporto di fiducia con mons. Bicchierai.\nNel 1961 Montini, d'intesa con Bicchierai, decise di chiamare un nuovo direttore. La scelta cadde su Giuseppe Lazzati, esponente di primo piano dell'Azione Cattolica meneghina. Anche con Lazzati, Montini prosegu\u00ec i consueti incontri settimanali. Dal canto suo il nuovo direttore spos\u00f2 una linea politica vicina al centro-sinistra, sostenendo le scelte di Fanfani e Moro.\nNel 1963 Montini divenne Papa col nome di Paolo VI. L'anno dopo don Carlo Chiavazza sostitu\u00ec Lazzati alla guida del giornale.\nDalla cattedra di Pietro, il nuovo Papa non diminu\u00ec il proprio interesse per la stampa. Anzi, Montini si fece promotore di un progetto che coinvolgeva l'intero quadro della stampa cattolica: la fusione de \u00abL'Italia\u00bb con l'altro principale quotidiano cattolico nazionale, \u00abL'Avvenire d'Italia\u00bb di Bologna. Il progetto incontr\u00f2 i dubbi e le resistenze dei vescovi delle due citt\u00e0, che manifestarono la preoccupazione di perdere i propri organi di stampa, voci autorevoli e rispettate del panorama nazionale.\nContrario alla fusione dei due quotidiani si dichiar\u00f2 anche il cardinale Giuseppe Siri, arcivescovo di Genova. Siri argoment\u00f2 che la fusione rappresentava in realt\u00e0 la chiusura di due quotidiani di lunga tradizione.\nIl desiderio del Papa venne realizzato. Il primo di dicembre del 1968 usc\u00ec l'ultimo numero del quotidiano \u00abL'Italia\u00bb, che quindi venne chiuso per fondersi, insieme all'\u00abAvvenire d'Italia\u00bb, nel nuovo quotidiano \u00abAvvenire\u00bb, con sede a Milano."}
{"id": "1325003", "revid": "154639", "url": "https://it.wikipedia.org/wiki?curid=1325003", "title": "Apateismo", "text": "L'apateismo (\"portmanteau\" di ateismo e apatia), conosciuto anche come ateismo pragmatico o ateismo pratico, \u00e8 un \"sottoinsieme\" dell'agnosticismo. Un apateo non \u00e8 interessato nell'accettare o negare l'esistenza o meno di Dio o qualsiasi altro essere soprannaturale. In altre parole, un apateo considera l'esistenza di Dio irrilevante per gli affari umani.\nIl filosofo francese Denis Diderot, accusato di essere ateo, replic\u00f2 che semplicemente non si interessava dell'esistenza o meno di Dio. In risposta a Voltaire scrisse:\nGeorge Jacob Holyoake, l'assistente universitario owenita inglese che coni\u00f2 il termine \"secolarismo\", sosteneva che i secolaristi non dovessero essere liberi pensatori militanti, e che quindi non dovessero interessarsi a nessuna questione religiosa perch\u00e9 irrilevante .\nNel periodico \"The Atlantic Monthly\" Jonathan Rauch descrive l'apateismo come '\"un rifiuto a preoccuparsi della propria religione e una inclinazione addirittura pi\u00f9 forte a non preoccuparsi della religione di altre persone\"."}
{"id": "1325006", "revid": "124913208", "url": "https://it.wikipedia.org/wiki?curid=1325006", "title": "Fraternit\u00e0 sacerdotale dei missionari di San Carlo Borromeo", "text": "La Fraternit\u00e0 sacerdotale dei missionari di San Carlo Borromeo (in latino \"Sacerdotalis fraternitas missionariorum a Sancto Carolo Borromeo\") \u00e8 una societ\u00e0 clericale maschile di vita apostolica fondata nel 1985 da monsignor Massimo Camisasca, indicata per brevit\u00e0 come \"Fraternit\u00e0 San Carlo\". Nata dal carisma del movimento di Comunione e Liberazione, \u00e8 caratterizzata dal duplice scopo della vita comune e della missione. La sede centrale della fraternit\u00e0 \u00e8 a Roma. I membri dell'istituto pospongono al loro nome la sigla F.S.C.B.\nIl fine della Fraternit\u00e0 \u00e8 di formare sacerdoti missionari per le diocesi di tutto il mondo, su richiesta dei vescovi che ne hanno bisogno. I sacerdoti vengono inviati in gruppi di due, tre o pi\u00f9; condividono la stessa casa e generalmente sono destinati a rimanere a lungo nella diocesi dove sono stati richiesti. Al 31 gennaio 2012 la compagnia contava 160 membri (120 dei quali sacerdoti) e 29 case in Italia e nel mondo (tra cui a Novosibirsk in Siberia, a Taipei in Taiwan e a Washington negli Stati Uniti).\nStoria.\nLa comunit\u00e0 \u00e8 nata dal carisma di don Luigi Giussani: \u00e8 sorta nel 1984 quando al trentennale di Comunione e Liberazione papa Giovanni Paolo II ebbe a pronunciare: \u00abAndate in tutto il mondo a portare la verit\u00e0, la bellezza e la pace, che si incontrano in Cristo Redentore\u00bb. Le parole del pontefice furono la scintilla che origin\u00f2 il nucleo originario della Fraternit\u00e0 San Carlo.\nFondata il 14 settembre 1985 da don Massimo Camisasca, nel 1989 la Fraternit\u00e0 sacerdotale dei missionari di San Carlo Borromeo \u00e8 stata eretta in societ\u00e0 di vita apostolica di diritto diocesano e, il 19 marzo 1999, in societ\u00e0 di vita apostolica di diritto pontificio.\nNel giugno 2004 i sacerdoti in partenza per la missione hanno ricevuto l'ordinazione dall'allora cardinale Ratzinger.\nLa Fraternit\u00e0 \u00e8 caratterizzata dal duplice scopo della vita comune e della missione. I sacerdoti che ne fanno parte, infatti, vivono in case con altri 2 o 3 missionari. Queste missioni sono presenti in quattro continenti, nei pi\u00f9 poveri, ma anche in Occidente (Stati Uniti, Canada, Italia, Austria, Germania, Portogallo, Spagna, Repubblica Ceca, Ungheria) a sottolineare l'importanza data dal suo fondatore, Massimo Camisasca, per la rievangelizzazione dell'Europa e dell'Occidente pi\u00f9 in generale.\nLa casa di formazione (con una trentina di seminaristi) \u00e8 a Roma in via Boccea, 761. Una sede distaccata \u00e8 presente anche a Santiago del Cile.\nIl 21 settembre 2007 Papa Benedetto XVI ha nominato don Paolo Pezzi, membro della Fraternit\u00e0 sacerdotale dei missionari di San Carlo Borromeo, arcivescovo della Madre di Dio a Mosca. Il 4 ottobre 2011 Papa Benedetto XVI ha nominato Cerimoniere pontificio Massimiliano Matteo Boiardi, elevandolo al contempo Cappellano di Sua Santit\u00e0 ipso iure. Il 29 settembre 2012 lo stesso Pontefice ha nominato monsignor Massimo Camisasca, superiore generale della Fraternit\u00e0, vescovo di Reggio Emilia-Guastalla.\nDal febbraio 2013 il superiore generale della Fraternit\u00e0 San Carlo \u00e8 don Paolo Sottopietra, sacerdote dal 1995 e a lungo vicario generale della Fraternit\u00e0. E' stato confermato superiore generale nel 2019. \nRamo femminile.\nIl 25 marzo 2007 il vescovo di Porto-Santa Rufina Gino Reali ha riconosciuto come associazione privata di fedeli le \"Missionarie di San Carlo Borromeo\" e approvato il loro statuto, affidando alla Vergine la loro protezione. La prima missionaria, Rachele Paiusco, originaria di Legnano, laureata in lettere moderne e diplomata in pianoforte al conservatorio di Bergamo, ha emesso i voti temporanei di verginit\u00e0, povert\u00e0 e obbedienza il 31 marzo 2008 e quelli definitivi il 25 marzo 2011. Suor Rachele \u00e8 poi diventata ufficialmente Superiora generale delle Missionarie dal 31 marzo 2013.\nLe missionarie di San Carlo Borromeo (M.S.C.B.) hanno quattro case, due delle quali a Roma (una in piazza Madonna di Pompei 4 e una in via Aurelia Antica), una a Nairobi (Kenya) e una a Denver (Stati Uniti)."}
{"id": "1325008", "revid": "3732", "url": "https://it.wikipedia.org/wiki?curid=1325008", "title": "Nino Nutrizio", "text": "Biografia.\nNativo di Tra\u00f9 (Dalmazia), studi\u00f2 giurisprudenza, senza per\u00f2 mai discutere la tesi di laurea, pur avendo sostenuto tutti gli esami richiesti. Lasciata la Dalmazia, inizi\u00f2 la carriera giornalistica al quotidiano \u00abIl Secolo XIX\u00bb di Genova. In seguito fu cronista sportivo del quotidiano del Partito Nazionale Fascista \u00abIl Popolo d'Italia\u00bb.\nDopo lo scoppio della Seconda guerra mondiale, venne imbarcato quale corrispondente di guerra sull'incrociatore \"Pola\" della Regia Marina. La nave venne silurata dagli inglesi il 28 marzo 1941 nel corso della battaglia navale di Capo Matapan. Parecchi annegarono; Nutrizio, invece, riusc\u00ec a resistere nuotando per ore. La mattina seguente fu salvato, gi\u00e0 assiderato, dagli inglesi . Pass\u00f2 cinque anni nei campi di prigionia britannici, tra Egitto, Palestina mandataria e India (Yol), dove rimase fino al 1946.\nRientrato in Italia nel dicembre 1946 ed impossibilitato a riprendere la professione di giornalista a causa delle leggi sull'epurazione, venne nominato allenatore dell'Inter insieme a Giuseppe Meazza, grazie ai buoni uffici del suo collega Emilio Colombo (gi\u00e0 direttore della \u00abGazzetta dello Sport\u00bb).\nTorn\u00f2 a fare il giornalista scrivendo per il \u00abCorriere Lombardo\u00bb, quotidiano milanese diretto nel 1947-48 da Filippo Sacchi. Per i primi tempi si occup\u00f2 dell'edizione mattutina (che usciva con la testata \"Corriere di Milano\"); quando questa chiuse, fu impiegato nell'edizione principale. Il nuovo direttore Benso Fini lo nomin\u00f2 caposervizio dello sport. Questo periodo fu per Nutrizio un'esperienza fondamentale, che seppe mettere a frutto in seguito. L'incarico fu di breve durata, perch\u00e9 il giornale entr\u00f2 presto in crisi. Nutrizio non si scoraggi\u00f2 ed inizi\u00f2 a collaborare con altre testate, scrivendo articoli di sport.\nAll'inizio degli anni cinquanta arriv\u00f2 per Nutrizio l'occasione tanto attesa: l'industriale cementiero Carlo Pesenti decise di finanziare la pubblicazione de \u00abLa Notte\u00bb, un quotidiano del pomeriggio di orientamento conservatore, per contrastare l'egemonia dei giornali di sinistra (e principalmente del quotidiano pomeridiano \u00abMilano Sera\u00bb). Il profilo del giornalista ideale da collocare alla guida del foglio venne tracciato da Pesenti insieme a monsignor Ernesto Pisoni, direttore del quotidiano cattolico \u00abL'Italia\u00bb: . \u00c8 proprio da monsignor Pisoni, infatti, che arriva a Nutrizio la proposta di dirigere il nuovo giornale.\nQuando Nutrizio venne nominato direttore pochi lo ritennero capace di dirigere un quotidiano del pomeriggio in una citt\u00e0 che contava gi\u00e0 diversi giornali del settore. Oltre al gi\u00e0 citato \u00abMilano Sera\u00bb, nella metropoli lombarda venivano pubblicati anche il \u00abCorriere Lombardo\u00bb ed il \u00abCorriere d'Informazione\u00bb, edizione pomeridiana del pi\u00f9 noto \u00abCorriere della Sera\u00bb. Ma nonostante il magro risultato dell'esordio (il primo numero del giornale, comparso nelle edicole il 7 dicembre 1952, vendette a malapena mille copie) nel giro di pochi mesi le vendite salirono vertiginosamente ed in capo a pochi anni il giornale tocc\u00f2 la strabiliante cifra di 250.000 copie, delle quali oltre 80.000 vendute in citt\u00e0.\nLa bravura di Nutrizio ed il soddisfacente andamento delle vendite, ma soprattutto il favore dei lettori (che giunsero a frotte dagli altri quotidiani del pomeriggio ad acquistare il nuovo foglio), convinsero Pesenti a lasciare in vita il giornale anche dopo le elezioni del 1953.\nNegli anni sessanta \u00abLa Notte\u00bb si consolid\u00f2 come quotidiano cittadino indipendente, lontano da ingerenze politiche.\nNegli anni settanta, nonostante la popolarit\u00e0 del giornale, \"el Nutrisio\" dovette far fronte ad un inarrestabile calo della tiratura. Dalle 250\u00a0000 copie del decennio precedente, il giornale ne stampava a malapena 50.000. Nel gennaio del 1979, dopo ventisette anni di ininterrotta direzione (un record, pi\u00f9 di quelli di Luigi Albertini al \u00abCorriere della Sera\u00bb), Nino Nutrizio lasci\u00f2 la direzione del quotidiano milanese per ritirarsi a vita privata nella sua casa di Bagno a Ripoli (in provincia di Firenze), mantenendo rapporti di collaborazione con alcune testate fino a poco prima della morte.\nSposato con Luciana Novaro, prima ballerina del teatro alla Scala dal 1941 al 1956, ebbe una figlia, Cristina."}
{"id": "1325026", "revid": "110157", "url": "https://it.wikipedia.org/wiki?curid=1325026", "title": "Culture Club Greatest Hits", "text": "Culture Club Greatest Hits \u00e8 la prima raccolta di grandi successi veramente completa del gruppo musicale britannico dei Culture Club, pubblicata negli USA, nel 2005.\nIl titolo della collection \u00e8 identico a quello della raccolta di videoclip, uscita nel 2002 in UK, consistente nella edizione ampliata e aggiornata del formato VHS di \"This Time - The First Four Years\" (la primissima raccolta ufficiale della band, con 12 brani che ritroviamo tutti qui) e contenente anche un'intervista realizzata di recente con i quattro membri della band, nonch\u00e9 un intero concerto dal vivo, precedentemente noto e commercializzato come \"A Kiss Across the Ocean\", tenutosi al famoso teatro \u00abHammersmith Odeon\u00bb di Londra, anch'esso registrato per il pubblico americano.\nCome il formato DVD, l'edizione CD di \"Culture Club Greatest Hits\" contiene, ovviamente, le due Numero Uno internazionali del gruppo, vale a dire le celeberrime \"Do You Really Want to Hurt Me\", del 1982, e \"Karma Chameleon\", del 1983, nonch\u00e9 diversi Top 10 anglo-statunitensi e un paio di Top 40 britannici. Quanto alle prime due canzoni, bisogna ricordare che ciascuna ha raggiunto la vetta di circa 20 paesi, e che \"Karma Chameleon\", che ha trascorso 4 settimane nella prima posizione oltreoceano, e ben 6 nella madrepatria, con le sue 1.300.000 copie vendute nel solo Regno Unito, \u00e8 addirittura diventata (assai rapidamente, vista la sua tarda pubblicazione, avvenuta a settembre) il singolo pi\u00f9 venduto di tutta l'annata 1983, nella stessa Gran Bretagna. Per ci\u00f2 che concerne invece \"Do You Really Want to Hurt Me\", in Italia, il singolo si \u00e8 fermato al Numero 2, bloccato soltanto da Michael Jackson, che stava promuovendo, in quel periodo, l'album dei record \"Thriller\", con la sua miriade di singoli ultra-venduti in tutto il mondo.\nLa raccolta contiene praticamente tutti i singoli di successo del gruppo, consistendo le uniche omissioni nei seguenti brani, che hanno ottenuto un'accoglienza meno entusiasta: \"I'm Afraid Of Me\" (il secondo singolo in assoluto della band, arrivato esattamente al Numero 100); \"The Medal Song\" (fermandosi al Numero 32 nel Regno Unito, \u00e8 stato il primo illustre flop dei Culture Club, il primo loro singolo a non entrare nella Top 10, dall'epoca di \"Do You Really Want to Hurt Me\"); \"God Thank You Woman\" (non andando oltre il Numero 31, ha rappresentato il secondo illustre flop dei Culture Club, nonostante si tratti, in retrospettiva, di un brano eccellente, che vanta un videoclip all'avanguardia, realizzato tramite la modernissima tecnica dell'innesto di vecchi fotogrammi all'interno di una nuova pellicola - il video presentava, tra l'altro, ritagli di film celebri, con attrici famosissime, quali Sophia Loren, Brigitte Bardot e Claudia Cardinale, solo per citarne alcune); e infine \"Gusto Blusto\". Quanto a quest'ultima, mai pubblicata in Gran Bretagna, come singolo non si \u00e8 piazzato neanche tra i primi 100 negli Stati Uniti, forse proprio a causa della mancanza di un video promozionale - una vera e propria anomalia, sia in generale, negli anni ottanta, l'era delle immagini, dove spesso una clip riusciva a decretare il successo anche di un brano mediocre, sia in particolare, per i Culture Club, vera e propria band-immagine, grazie al look strepitoso del cantante, Boy George, il cui esempio forse pi\u00f9 eclatante e spettacolare \u00e8 dato dal video di \"Mistake No. 3\", che finalmente compare anche nella collection audio, a dispetto delle numerose omissioni da quasi tutte le precedenti raccolte - senza contare poi che \"Gusto Blusto\" ha avuto la sfortuna di uscire non solo dopo un flop, ma anche dopo un video tanto acclamato quanto quello della citata \"God Thank You Woman\" (a dispetto dell'insuccesso di classifica del 45 giri).\nCulture Club Greatest Hits comprende infine la canzone portante della colonna sonora realizzata per il film tecnologico \"Electric Dreams\", intitolata \"Love Is Love\" (inclusa ormai anche sulla ristampa rimasterizzata in CD del terzo album dei Culture Club, \"Waking Up with the House on Fire\") e tre dei quattro brani (unica esclusa la reinterpretazione di \"Starman\", di David Bowie) usciti in formato singolo tra 1998 e 1999, tratti dall'ultimissimo lavoro di studio del gruppo, l'album \"Don't Mind If I Do\", che li ha visti rientrare nel grande giro. Soprattutto i primi due singoli, \"I Just Wanna Be Loved\" e \"Your Kisses Are Charity\", hanno riscosso un grande successo, in special modo il primo, che ha visto i Culture Club riaffacciarsi nella Top 5, dopo quasi 13 anni di assenza e separazione (per l'esattezza, \"I Just Wanna Be Loved\" ha raggiunto il Numero 4)."}
{"id": "1325041", "revid": "2075315", "url": "https://it.wikipedia.org/wiki?curid=1325041", "title": "Trubi", "text": "Si d\u00e0 il nome di Trubi ad una formazione geologica di et\u00e0 pliocenica, di origine pelagica, affiorante in Sicilia. L'unit\u00e0 \u00e8 costituita da una roccia bianca, in parte calcarea pi\u00f9 chiara e in parte argillosa pi\u00f9 scura, costituita prevalentemente dai gusci carbonatici di microfossili in prevalenza Foraminiferi planctonici (\"globigerine\"), depositatisi per decantazione in ambiente di mare profondo. Sono presenti diffusamente anche macrofossili caratteristici di ambiente marino profondo (Coralli non coloniali, Brachiopodi, Echinidi). Caratteristica di questa formazione marnosa \u00e8 l'alternanza di livelli argillosi e carbonatici associata al cambiamento regolare dei parametri orbitali descritto da Milankovi\u0107."}
{"id": "1325080", "revid": "78273", "url": "https://it.wikipedia.org/wiki?curid=1325080", "title": "N\u00e9lson de Jesus Silva", "text": ""}
{"id": "1325100", "revid": "767487", "url": "https://it.wikipedia.org/wiki?curid=1325100", "title": "Domenico Monterisi", "text": "Biografia.\nNasce nella citt\u00e0 ofantina da Salvatore e Lucia Lobuono. Primo di sei figli, all'et\u00e0 di quattordici anni lavora come muratore con il padre. Successivamente \u00e8 impiegato come dattilografo presso lo studio dell'avvocato Caradonna a Cerignola.\nA diciassette anni esordisce in serie C nel 1937. Nel 1939, nel campionato di I Divisione, diviene titolare nella posizione di attaccante centrale, realizzando numerose reti.\nNel 1940 parte per il militare ed \u00e8 assegnato ad una caserma umbra, qui disputer\u00e0 alcune partite nel prima di partire per il fronte greco-albanese nel gennaio del 1941. Dopo circa un mese, viene ucciso per salvare la vita ad un suo commilitone.\nDecorato con Croce al valor Militare, a lui \u00e8 intitolato il campo sportivo della citt\u00e0 natale (ex \"Campo Sportivo Littorio\").\nNel 2003, dopo sessantadue anni, i suoi resti conservati al Sacrario Militare d'Oltremare di Bari, sono tornati a Cerignola per essere conservati nel cimitero locale."}
{"id": "1325143", "revid": "15756", "url": "https://it.wikipedia.org/wiki?curid=1325143", "title": "Commissione di epurazione", "text": "La commissione di epurazione fu un organo istituito in Italia, dopo la caduta del fascismo, con l'incarico di rimuovere dai loro incarichi le persone pi\u00f9 coinvolte con il passato regime. \nStoria.\nI primi provvedimenti nell'AMGOT.\nIl problema delle epurazioni incominciava a essere avvertito in Sicilia, prima regione liberata dagli Alleati nel luglio 1943, ma il Governo militare d'occupazione (l'AMGOT, \"Allied Military Government of Occupied Territories\") prefer\u00ec dedicarsi prima ai problemi di estrema urgenza e si limit\u00f2 alla compilazione di una \"lista nera\" degli elementi giudicati pericolosi.\nVenne per\u00f2 riscontrata una certa differenza di comportamento da parte degli Alleati: rispetto agli inglesi, gli americani furono pi\u00f9 rigorosi. Complessivamente, salvo sporadiche eccezioni, solo i prefetti e i podest\u00e0 dei comuni pi\u00f9 importanti furono rimossi dall'incarico e sostituiti. I podest\u00e0 dei piccoli paesi continuarono a collaborare con l'amministrazione Alleata, cos\u00ec come i funzionari comunali.\nNell'Italia amministrata dal governo Badoglio, prima dell'armistizio di Cassibile non ci fu quasi epurazione salvo particolari episodi isolati. Dopo l'8 settembre 1943 gli Alleati continuarono tendenzialmente a condurre una linea \"morbida\", mentre il governo italiano assumeva solo gradualmente compiti amministrativi nei territori riconsegnati dalle autorit\u00e0 militari.\nI provvedimenti del governo Badoglio I.\nNel dicembre 1943 fu emanato un primo decreto (regio decreto-legge 28 dicembre 1943, n. 29/B): \"\u201cDefascistizzazione delle amministrazioni dello Stato, degli enti locali e parastatali, degli enti sottoposti a vigilanza o tutela dello Stato e delle aziende private esercenti pubblici servizi o d'interesse nazionale\u201d\". In esso fu previsto che apposite Commissioni d'epurazione dovevano giudicare i soggetti che erano allontanati dalle loro cariche e dichiarati temporaneamente sospesi e che avevano dovuto compilare appositi questionari.\nL'Alto Commissario per la epurazione nazionale del fascismo.\nSenza prevedere appositi poteri, con una nomina di coloritura essenzialmente politica il secondo governo Badoglio poi provvide a designare un Alto commissario a livello centrale.\nL'Alto commissariato per le sanzioni contro il fascismo.\nIl 27 luglio 1944 (nel frattempo capo del governo era Ivanoe Bonomi) fu emanato il decreto legislativo luogotenenziale n. 159: \"Sanzioni contro il fascismo\", che regolava l'epurazione dell'amministrazione pubblica e, all'art. 40, istituiva l'\"Alto Commissariato per le Sanzioni contro il Fascismo\".\nVennero poi articolate le Delegazioni Provinciali. L'Alto Commissariato aveva il compito di \"dirigere e vigilare sull'operato di tutti gli organi che irrogavano le sanzioni contro i fascisti\" (art. 41). Tra le disposizioni previste dal decreto n. 159 si noti che:\n- erano dispensati dal servizio tutti coloro che avevano partecipato attivamente alla vita politica del fascismo, conseguendo nomine od avanzamenti per il favore del partito, anche nei gradi minori (art. 12);\n- erano dispensati dal servizio i dipendenti delle amministrazioni che durante il ventennio fascista avevano rivestito cariche importanti o che, dopo l'8 settembre 1943, erano rimasti fedeli al governo della Repubblica Sociale Italiana (art.17); le stesse disposizioni si applicavano ai dipendenti che avessero dato \"prova di faziosit\u00e0 fascista o dell'incapacit\u00e0, o del malcostume introdotti dal fascismo nelle pubbliche Amministrazioni\" (art. 13);\n- erano previste misure disciplinari di minore gravit\u00e0 per coloro che -pur rivestendo qualifiche fasciste- \"non avessero dato prova di settariet\u00e0 e di intemperanza fascista\" (art.14);\n- chi, dopo l'8 settembre 1943, si era distinto nella lotta contro i tedeschi, poteva andare esente dalla dispensa e da ogni misura disciplinare (art. 16). \nL'Ufficio speciale per le sanzioni contro il fascismo e la fine.\nL'Alto Commissariato cess\u00f2 di esistere nel febbraio del 1946, con il passaggio delle sue attribuzioni alla Presidenza del Consiglio dei Ministri, e l'istituzione dell'Ufficio speciale per le sanzioni contro il fascismo, alle sue dirette dipendenze.\nL'Ufficio venne affidato a Pasquale Carugno e si avvalse della collaborazione dei magistrati: Ruta, Jannaccone, Curcio (futuro segretario della Commissione per l'esame dei ricorsi dei confidenti dell'OVRA), Ponzi, De Martino, Milanese, Gabrieli e Caracciolo; e dei commissari di PS: Scienza e Fontana.\nSi occup\u00f2 anche di redigere gli elenchi dei confidenti OVRA da sottoporre alla Commissione per la pubblicazione delle liste dei fiduciari OVRA.\nSu proposta del ministro della Giustizia e leader del PCI Palmiro Togliatti fu prevista l'amnistia generale del 22 giugno 1946, poi completata con il Decreto del Presidente della Repubblica del 23 dicembre 1949 denominato \u201cConcessione di indulto\u201d.\nComposizione.\nAlla guida dell'Alto commissariato veniva nominato il conte Carlo Sforza, repubblicano, coadiuvato da un Commissariato aggiunto per l'epurazione, incarico a cui venne preposto il comunista Mauro Scoccimarro.\nAltri commissari aggiunti furono: Mario Berlinguer, come Sforza ereditato dalla precedente gestione inaugurata con la presa di Roma nel giugno 1944; Mario Cingolani, cattolico proveniente dalle file del Partito Popolare, che doveva occuparsi dell'avocazione dei profitti di regime; il giornalista Pier Felice Stangoni, incaricato della liquidazione dei beni fascisti.\nDopo la nomina nel governo di Scoccimarro, nel dicembre 1944 gli subentr\u00f2 come Alto commissario aggiunto Ruggiero Grieco. L'ultimo Alto Commissario in carica fu Pietro Nenni.\nLe commissioni di epurazione.\nLe \"commissioni per l'epurazione\", furono regolamentate dal decreto legislativo luogotenenziale del 13 settembre 1944, n. 198.\nIl Commissario proponeva le sanzioni alle \"commissioni per l'epurazione\", comminando sanzioni amministrative. Invece, per membri del Governo, delle Assemblee legislative o alti gerarchi, le sue proposte di sanzioni penali confluivano all'Alta corte di giustizia per le sanzioni contro il fascismo: in tali procedimenti l'Alto commissariato aveva funzioni di pubblico ministero.\nIl Decreto Luogotenenziale n. 159 del 22 aprile 1945 regolament\u00f2 ulteriormente la materia.\nSecondo le statistiche ufficiali ci fu un gran numero di procedimenti aperti a carico dei funzionari, ma prevalse presto un atteggiamento meno rigoroso.Secondo il \"rapporto sull'epurazione\", su 143.781 dipendenti pubblici esaminati, 13.737 furono processati e, di questi ultimi, solo 1.476 furono rimossi dal loro incarico."}
{"id": "1325145", "revid": "38120", "url": "https://it.wikipedia.org/wiki?curid=1325145", "title": "Bastet (Dampyr)", "text": ""}
{"id": "1325150", "revid": "1728", "url": "https://it.wikipedia.org/wiki?curid=1325150", "title": "Guanti", "text": ""}
{"id": "1325169", "revid": "1784492", "url": "https://it.wikipedia.org/wiki?curid=1325169", "title": "Nogometni Klub Hrvatski Dragovoljac", "text": "Il Nogometni klub Hrvatski dragovoljac (in croato: \"FC volontario croato\"), meglio noto come \"Dragovoljac\", \u00e8 una societ\u00e0 calcistica croata di Novi Zagreb.\nFondata nel 1975, nella stagione 2021\u201322 milita nella massima divisione croata, dopo aver vinto nel 2020\u201321 la Druga HNL.\nStoria.\nIl club viene fondato nel 1975 con il nome di \"NK Trnsko 75\", l'anno seguente cambia nome in \"ONK Novi Zagreb\", e nel 1990 in \"NK Novi Zagreb\". Dopo l'indipendenza della Croazia nel 1991, molti dei giocatori partono volontari per la guerra, e nel 1994, proprio in onore di ci\u00f2, il club assume la denominazione attuale di \"Hrvatski dragovoljac\" (dal croato: \"Volontario croato\").\nIl club venne promosso per la prima volta nella Prva HNL nel 1996, raggiungendo nella stagione seguente il terzo posto e la qualificazione alla Coppa Intertoto, raggiungendo buone posizioni anche le stagioni seguenti fino al termine della stagione 2001-2002, quando venne retrocesso in Druga HNL. \nNella stagione 2008-2009 ritorna nella massima serie. Seguono campionati di sali-scendi, e nella seconda met\u00e0 degli anni '10 rischia pi\u00f9 volte la retrocessione in terza divisione salvandosi ogni volta perch\u00e9 le migliori squadre della divisione inferiore non hanno i mezzi per affrontare la Druga HNL.\nNella stagione 2020-2021 vince a sorpresa il campionato e torna in Prva HNL.\nStrutture.\nStadio.\nIl club disputa le partite interne in un impianto sito a Siget (un quartiere di Novi Zagreb), per questo motivo lo stadio si chiam\u00f2 \"Stadion u Sigetu\" dal 2000 (anno della costruzione) fino al 2004. In quell'anno fu ridenominato \"Stadion N\u0160C Stjepan Spaji\u0107\", in onore di Stjepan Spaji\u0107, presidente del club deceduto appunto nel 2004. \nHa una capienza di 4500 posti e non presenta i requisiti per la Prva HNL, quindi per le partite casalinghe nella massima divisione, il Dragovoljac deve utilizzare lo Stadio Kranj\u010devi\u0107eva di Zagabria. In alcune occasioni, prima del 2004, ha utilizzato anche gli stadi di Slavonski Brod e Petrinja.\nTifoseria.\nI tifosi pi\u00f9 accesi sono i \"Crni Ratnici\" (guerrieri neri)."}
{"id": "1325170", "revid": "339392", "url": "https://it.wikipedia.org/wiki?curid=1325170", "title": "NK Hrvatski dragovoljac", "text": ""}
{"id": "1325171", "revid": "10848877", "url": "https://it.wikipedia.org/wiki?curid=1325171", "title": "Marina di grosseto", "text": ""}
{"id": "1325173", "revid": "339392", "url": "https://it.wikipedia.org/wiki?curid=1325173", "title": "Hrvatski Dragovoljac", "text": ""}
{"id": "1325174", "revid": "339392", "url": "https://it.wikipedia.org/wiki?curid=1325174", "title": "NK Hrvatski Dragovoljac", "text": ""}
{"id": "1325175", "revid": "729795", "url": "https://it.wikipedia.org/wiki?curid=1325175", "title": "BAP Almirante Grau (FM-53)", "text": "La fregata Almirante Grau (gi\u00e0 Montero) \u00e8 la terza unit\u00e0 missilistica tipo Lupo della marina peruviana che a differenza delle prime due unit\u00e0 costruite in Italia nel Cantiere navale di Riva Trigoso, \u00e8 stata costruita insieme alla gemella \"Mari\u00e1tegui\" in Per\u00f9 su licenza della Fincantieri presso gli stabilimenti SIMA (\"Servicio Industrial de la Marina\") di El Callao. Impostata il 16 giugno 1976 e varata l'8 ottobre 1982, entrando in servizio il 29 luglio 1984 e la con la distintivo ottico 53.\nNome.\nLa nave fu inizialmente battezzata \"Montero\" in onore del contrammiraglio Lizardo Montero Flores un eroe della guerra del Pacifico, combattuta dal Per\u00f9 contro il Cile alla fine dell'Ottocento, che \u00e8 stato presidente del Per\u00f9 dal 1881 al 1883.\nHa assunto il nome attuale di \"Almirante Grau\" il 26 settembre 2017 conseguentemente al ritiro dell'incrociatore omonimo.\nEsercitazioni.\nLa nave ha partecipato alle seguenti esercitazioni internazionali:\nDurante l'esercitazione RIMPAC il 5 luglio 2002 ha preso parte all'affondamento della fregata USS Rathburne (FF-1057) della Classe Knox usata come bersaglio."}
{"id": "1325176", "revid": "1982", "url": "https://it.wikipedia.org/wiki?curid=1325176", "title": "Liscivazione", "text": ""}
{"id": "1325178", "revid": "941725", "url": "https://it.wikipedia.org/wiki?curid=1325178", "title": "Muzio Tommasini", "text": " \nBiografia.\nNato da genitori toscani trapiantati a Trieste, studi\u00f2 giurisprudenza, decidendo successivamente di accostare alla professione forense la passione per la botanica. In questa disciplina si occup\u00f2 soprattutto della flora delle Alpi Giulie, dell'Istria e della Dalmazia, indirizzando i suoi studi in particolare verso le briofiti e le spermatofiti. In questo senso particolare fortuna ebbero le spedizioni scientifiche cui partecip\u00f2, sempre in compagnia del botanico Bartolomeo Biasoletto, del 1833 e del 1838 (quest'ultima guidata da Federico Augusto II di Sassonia).\nIl primo catalogo del futuro Orto botanico di Trieste, intitolato \"Delectus seminum quae Hortus Botanicus tergestinus pro mutua communicatione offert\" e curato nel 1877 dal Tommasini e da Raimondo Tominz, registra 254 differenti tipi di piante, fra cui una variet\u00e0 di \"Crocus\", appartenente alla famiglia delle iridacee, chiamata in onore del botanico \"Crocus tommasinianus\".\nParallelamente alla sua attivit\u00e0 scientifica, ebbe, a cavallo tra la prima e la seconda met\u00e0 dell'Ottocento, e sino al 1861, incarichi politici, ricoprendo gli uffici di preside della magistratura civica e di podest\u00e0 del Comune di Trieste.\nLa citt\u00e0 natale gli ha intitolato un parco urbano denominato Giardino pubblico Muzio de' Tommasini."}
{"id": "1325182", "revid": "4711", "url": "https://it.wikipedia.org/wiki?curid=1325182", "title": "Lyngby BK", "text": ""}
{"id": "1325189", "revid": "119973368", "url": "https://it.wikipedia.org/wiki?curid=1325189", "title": "World Team Cup", "text": "L'ATP World Team Championship \u00e8 stato un torneo tennistico ATP a squadre riservato ai giocatori maschi. La competizione ha avuto luogo a cadenza annuale dal 1978 al 2012 al Rochusclub di D\u00fcsseldorf, in Germania, ed era considerata la competizione maschile a squadre di maggior prestigio dopo la Coppa Davis.\nOgni anno, le otto nazioni i cui rappresentanti avevano raggiunto i massimi livelli nella classifica mondiale ATP dell'anno precedente, erano invitate alla competizione. Il torneo si giocava su campi in terra battuta; l'evento attirava a D\u00fcsseldorf mediamente circa 75.000 visitatori ogni anno ed era seguito alla televisione in oltre 160 nazioni.\nNon si tennero le edizioni del 1976 e 1977. A fine 2010 il torneo rischi\u00f2 la soppressione in seguito al ritiro dello sponsor principale, cui per\u00f2 fu trovato un sostituto nel gennaio 2011. Nell'ottobre 2012 fu annunciata la soppressione del torneo e la sua sostituzione con il D\u00fcsseldorf Open, un evento per tennisti maschi facente parte delle ATP World Tour 250 series."}
{"id": "1325200", "revid": "4711", "url": "https://it.wikipedia.org/wiki?curid=1325200", "title": "Lyngby FC", "text": ""}
{"id": "1325201", "revid": "339392", "url": "https://it.wikipedia.org/wiki?curid=1325201", "title": "Farum Boldklub", "text": ""}
{"id": "1325202", "revid": "339392", "url": "https://it.wikipedia.org/wiki?curid=1325202", "title": "Farum BK", "text": ""}
{"id": "1325203", "revid": "1305772", "url": "https://it.wikipedia.org/wiki?curid=1325203", "title": "Dobelli", "text": "La Dobelli \u00e8 stata una piccola casa automobilistica italiana, attiva tra il 1902 ed il 1904.\nFondata a Roma da Spartaco Dobelli nel 1903, l'officina si prefiggeva lo scopo di produrre motori a due tempi per uso automobilistico di propria ideazione.\nAllo scopo di pubblicizzare la bont\u00e0 di tali manufatti, Amilcare Dobelli realizz\u00f2 un'automobile da record di velocit\u00e0, specialit\u00e0 sportiva tenuta in grande considerazione nella prima met\u00e0 del XX secolo. La vettura fu presentata al Salone di Torino del 1903. Di fatto si tratta della prima automobile da competizione costruita in Italia.\nLe notizie in merito alla produzione aziendale sono molto scarse. Di certo si sa che la \"Dobelli\" present\u00f2, al Salone dell'automobile di Torino una propria vettura da record con struttura torpedo a due posti.\nLa vettura era dotata di un motore quadricilindrico in linea a due tempi della cubatura totale di circa 29\u00a0200 cc di tipo superquadro ( alesaggio 240 mm x corsa 160\u00a0mm), contrariamente alle convinzioni tecniche dell'epoca che prediligevano i motori a \"corsa lunga\". Il cambio era a 5 marce e la potenza erogata, di circa 150 CV, veniva trasmessa alle ruote posteriori mediante catena.\nSpartaco Dobelli dichiarava l'intento di raggiungere i 200 km/h in una prova da record che si sarebbe dovuta svolgere, dopo la chiusura del salone, su un tratto della strada che congiunge Torino a Pinerolo e che, per cause ignote, non venne effettuata.\nLa Dobelli \u00e8 ricordata come la vettura dotata del motore automobilistico (non di derivazione aeronautica) di maggior cilindrata, mai costruito nella storia dell'automobile."}
{"id": "1325204", "revid": "4711", "url": "https://it.wikipedia.org/wiki?curid=1325204", "title": "OB Odense", "text": ""}
{"id": "1325205", "revid": "179980", "url": "https://it.wikipedia.org/wiki?curid=1325205", "title": "Randers Freja", "text": ""}
{"id": "1325210", "revid": "1982", "url": "https://it.wikipedia.org/wiki?curid=1325210", "title": "Enrico II di Lorena, duca di Guisa", "text": ""}
{"id": "1325217", "revid": "256896", "url": "https://it.wikipedia.org/wiki?curid=1325217", "title": "Ente d'Ambito Territoriale Ottimale", "text": ""}
{"id": "1325219", "revid": "547034", "url": "https://it.wikipedia.org/wiki?curid=1325219", "title": "Salvo Basso", "text": "Biografia.\nNacque a Giarre ma visse a Scordia; si laure\u00f2 in Storia e Filosofia all'Universit\u00e0 degli Studi di Catania; in seguito si trasfer\u00ec a Scordia, dove ricopr\u00ec anche le cariche istituzionali di assessore comunale e vicesindaco. La sua attivit\u00e0 artistica fu sempre accompagnata da una intensa attivit\u00e0 politica ed intellettuale; in particolare fu il promotore di una nuova politica culturale, che insistesse molto sul concetto di \"citt\u00e0 educativa\", cio\u00e8 una citt\u00e0 in cui l'insieme delle politiche fosse rivolto all'educazione ed alla cultura. Inoltre si impegn\u00f2 nella conservazione, valorizzazione e trasmissione della cultura delle tradizioni del catanese, promuovendo in tal senso sinergie con il mondo della scuola.\nMorto di tumore.\nPremio Salvo Basso.\nIn suo onore nel 2003 fu istituito dalla provincia di Catania un premio nazionale per la poesia in dialetto, giunto alla quattordicesima edizione. Nell'Albo d'oro a tutt'oggi figurano:"}
{"id": "1325228", "revid": "287204", "url": "https://it.wikipedia.org/wiki?curid=1325228", "title": "Calcio Padova 2006-2007", "text": "Questa pagina raccoglie i dati riguardanti il Calcio Padova nelle competizioni ufficiali della stagione 2006-2007.\nI goleador biancoscudati.\n6 reti\n3 reti\n1 reti"}
{"id": "1325229", "revid": "3732", "url": "https://it.wikipedia.org/wiki?curid=1325229", "title": "Secondo concilio di Efeso", "text": "Il Secondo concilio di Efeso, noto tra i teologi cattolici e ortodossi come il \"latrocinium Ephesi\" o brigantaggio di Efeso o in lingua greca \u039b\u03b7\u03c3\u03c4\u03c1\u03b9\u03ba\u03ae \u03c4\u03b7\u03c2 \u0395\u03c6\u03ad\u03c3\u03bf\u03c5, \u00e8 stato un concilio ecclesiastico cristologico convocato dall'imperatore romano d'Oriente Teodosio II nel 449, sotto la presidenza del Patriarca di Alessandria Dioscoro I. A seguito dei contrasti nati durante questo concilio e dei risultati del successivo concilio di Calcedonia, le Chiese cristiane si dividono in \u00abcalcedoniane\u00bb (che accettano il concilio di Calcedonia e rigettano il Secondo concilio di Efeso) e \u00abpre-calcedoniane\u00bb (che accettano il Secondo concilio di Efeso e rigettano il concilio di Calcedonia).\nIl contesto storico.\nEutiche era archimandrita di un monastero nei pressi di Costantinopoli, amico di due Patriarchi di Alessandria, Cirillo (412-444) e Dioscoro (444-451) e protetto dell'imperatore Teodosio II e del suo potente ministro Crisafio; era anche un nemico dell'eresia nestoriana, e in opposizione ad essa sosteneva che in Cristo vi era una sola natura e una sola persona. L'8 novembre del 448 Eutiche fu denunciato come eretico da Eusebio di Dorileo davanti a un concilio locale a Costantinopoli; inizialmente Eutiche si rifiut\u00f2 di difendersi, ma quando cambi\u00f2 idea, il 22 novembre, il verdetto era stato gi\u00e0 deciso, e il patriarca di Costantinopoli Flaviano lo depose per averlo trovato seguace di Valentino e Apollinare.\nIl vecchio archimandrita fece appello a papa Leone I, a Dioscoro di Alessandria e direttamente all'imperatore Teodosio II, vicino alle posizioni eutichiane grazie anche all'influenza che su costui aveva il patriarca di Alessandria. L'imperatore ordin\u00f2 la revisione del processo a Eutiche: una prima sentenza fu emanata da un nuovo sinodo, riunito il 13 aprile 449 a Costantinopoli, dove 34 vescovi confermarono il giudizio del 22 novembre precedente; una nuova riunione si ebbe il 27 aprile seguente, con lo stesso risultato di condanna per Eutiche.\nMa su richiesta di Dioscoro, l'imperatore Teodosio, l'8 agosto 449 convoc\u00f2 ad Efeso un concilio generale per discutere definitivamente della questione.\nSvolgimento del concilio.\nLa questione sottoposta dall'Imperatore al concilio era se il patriarca Flaviano di Costantinopoli avesse avuto o meno ragione a scomunicare, durante il sinodo riunito a Costantinopoli nel 448, l'archimandrita Eutiche per essersi rifiutato di riconoscere le due nature di Cristo. Il concilio afferm\u00f2 la dottrina dell'unione ipostatica e ribad\u00ec la dottrina che Ges\u00f9 Cristo fosse completamente sia uomo sia Dio; decret\u00f2 inoltre che in Cristo esiste una natura unica (\"miaphysis\"), quella di un umano divino; infine, annull\u00f2 la scomunica di Eutiche e depose Flaviano.\nIl Concilio fu posto sotto la presidenza di Dioscoro, perch\u00e9 giudicasse la diatriba tra Eutiche e Flaviano. Apertosi il 1\u00ba agosto (ma poi traslato l'8 agosto) nella chiesa della \"Theotokos\" davanti a 130 vescovi, il concilio fu in realt\u00e0 una farsa, giacch\u00e9 Dioscoro, intrigante e ambizioso politicamente, si era conquistato le simpatie di Crisafio e dell'imperatore Teodosio e, per fare pressione sulle decisioni conciliari, si port\u00f2 da Alessandria i \"parabalani\", delle specie di guardie del corpo fanatiche del patriarca. Coalizzatisi con i soldati imperiali, i \"parabalani \"e Dioscoro imposero ai padri di redigere la professione di fede monofisita, impedendo ai legati papali (il diacono romano Ilario e il vescovo di Pozzuoli Giulio) di leggere la lettera di papa Leone I indirizzata a Flaviano (il cosiddetto \"Tomus ad Flavianum\"). Conclusosi cos\u00ec nel giro di pochissimo tempo, il concilio si concluse con l'accettazione della dottrina monofisita e con la deposizione di Flaviano (che morir\u00e0 dopo poco in esilio per le percosse ricevute).\nConseguenze.\nI risultati del concilio furono duramente contestati da diversi vescovi d'Occidente e Oriente, che lamentarono diverse infrazioni alla prassi conciliare e alla legalit\u00e0 canonica, oltre che alla condizione eretica delle posizioni conciliari; tale concilio, che nelle intenzioni di Teodosio doveva essere ecumenico, non fu pertanto riconosciuto come tale, e fu ufficialmente ripudiato nel successivo concilio ecumenico, quello di Calcedonia del 451. In tale concilio fu decretato che in Cristo esistono due nature, \u00abuna natura [\"physis\"] divina e una natura umana, unite in una sola persona [\"hyp\u00f2stasis\"], senza divisione o confusione\u00bb. Il concilio di Calcedonia origin\u00f2 quello che \u00e8 noto come Scisma monofisita, che divide coloro che accettarono come valido il Secondo concilio di Efeso e quelli che riconobbero le decisioni del concilio di Calcedonia. Nei secoli successivi molti imperatori bizantini tentarono di riconciliare gli schieramenti opposti, senza successo. Inoltre alcuni tentativi di compromesso tra le posizioni calcedoniane e non-calcedoniane (si vedano anche l\"'Henotikon\" e i \"Tre Capitoli\") ebbero l'effetto opposto, cio\u00e8 diedero origine ad altri scismi e ad insegnamenti successivamente condannati come eretici, come il monoenergismo e il monotelismo. La stessa dottrina dei \"Tre capitoli\" origin\u00f2 uno scisma, detto scisma tricapitolino, durato pi\u00f9 di un secolo.\nLe Chiese contemporanee che non accettano i decreti calcedoniani n\u00e9 i successivi concili ecumenici sono variamente chiamate monofisite (sebbene questo termine sia corretto solo per descrivere una piccola minoranza, viene non di meno usato in senso peggiorativo anche per altre), miafisite, o \u00abpre-calcedoniane\u00bb; esse includono l'Ortodossia orientale delle Chiese ortodosse orientali, una comunione di otto Chiese autocefale (la Chiesa copta ortodossa, la Chiesa ortodossa etiopica, la Chiesa ortodossa eritrea, la Chiesa ortodossa siriaca e la Chiesa apostolica armena), tra cui \u00e8 riconosciuto come pi\u00f9 autorevole il Papa di Alessandria, capo della Chiesa ortodossa copta. Coloro che accettarono gli insegnamenti di Calcedonia pur risiedendo in aree dominate dall'Ortodossia orientale furono chiamati dai pre-calcedoniani \u00abmelchiti\u00bb, o \u00abuomini del Re\u00bb, in quanto gli imperatori erano solitamente calcedoniani. La Chiesa cattolica greco-melchita discende storicamente da queste comunit\u00e0. Anche la Chiesa greco-ortodossa di Antiochia sostiene di discendere dai melchiti, sebbene non usi pi\u00f9 questo termine nei suoi titoli da quando il patriarca Cirillo VI Tanas entr\u00f2 in comunione con Roma (1724). Poco dopo il Secondo concilio di Efeso, lo schieramento diofisita nomin\u00f2 un proprio Papa di Alessandria in opposizione al copto-ortodosso Dioscoro I; nei secoli successivi, vari Papi si schierarono da una parte o dall'altra, sebbene alcuni accettassero l\"Henotikon\"; infine, furono stabiliti due papati separati, ciascuno dei quali rivendica l'unica legittimit\u00e0.\nElenco dei partecipanti.\nElenco dei prelati presenti o rappresentati al concilio in base alla lista stabilita da Ernest Honigmann, lista che \u00abcontiene tutti i membri rintracciabili del brigantaggio di Efeso\u00bb.\nCon * sono indicati i patriarchi e con ** i metropoliti; gli altri sono vescovi.\nConseguenze.\nQuando furono resi noti a Roma gli esiti del concilio, cio\u00e8 la vittoria delle posizioni monofisite, il papa convoc\u00f2 un sinodo romano. In esso, il 20 settembre 449, dichiar\u00f2 nullo il concilio. In una lettera inviata alla sorella dell'imperatore Teodosio II, Pulcheria, lo defin\u00ec un \"latrocinium\". Teodosio II, per\u00f2, lo ritenne valido e fece accogliere i suoi atti, che furono quindi inclusi nel \"Codice teodosiano\". Il 13 ottobre Leone ritorn\u00f2 alla carica, ma Teodosio II non s'interess\u00f2 affatto di ritrattare le decisioni prese ad Efeso. La situazione cambi\u00f2 nel 450, quando Teodosio mor\u00ec per un incidente a cavallo. La sorella Pulcheria si spos\u00f2 con un senatore dalla provata fede nicena, Marciano. I due sovrani, accogliendo la sollecitazione di papa Leone, convocarono un Concilio a Calcedonia per il 451, nel quale fu ripristinata l'antica fede e i promotori del \"Latrocinium\" furono duramente condannati."}
{"id": "1325230", "revid": "104458", "url": "https://it.wikipedia.org/wiki?curid=1325230", "title": "Pizzo Badile", "text": "Il Pizzo Badile (3.308\u00a0 - \"piz Badile\" in romancio) \u00e8 la cima pi\u00f9 conosciuta dei monti della val Bregaglia, al confine tra l'Italia e la Svizzera. \u00c8 situato fra la val Masino in provincia di Sondrio e la val Bondasca a nord, una valle laterale della val Bregaglia. La sua parete nord rappresenta una delle classiche pareti nord delle Alpi.\nDescrizione.\nIl Pizzo Badile \u00e8 la pi\u00f9 imponente montagna del gruppo della Bondasca, sebbene sia superato in altezza dal vicino Pizzo Cengalo, di 66\u00a0metri pi\u00f9 alto. La rinomata parete nord del Pizzo Badile si innalza fra due lingue di ghiacciaio, il vadrec da la Turbinasca a occidente e il vadrec dal Cengal a oriente (\"vadrec\" \u00e8 la denominazione di una lingua di ghiacciaio nel dialetto della Bregaglia). La parete nord si erge per pi\u00f9 di 700\u00a0m sopra il ghiacciaio. Dalla sua forma trapezoidale deriva il nome alla montagna.\nIl Badile \u00e8 formato da serizzo ghiandone, granito con percentuali particolarmente alte di feldspato.\nDal 1967 \u00e8 stato predisposto un bivacco nei pressi della vetta.\nNel 2005 \u00e8 stata portata in cima un'insolita quanto colorata statua di Budai, una figura dell'iconografia buddhista, oggi non pi\u00f9 visibile.\nAscensioni.\nPrima ascensione.\nLa prima ascensione fu compiuta il 27 luglio 1867 da William Auguste Coolidge con i suoi compagni di cordata Francois e Henry D\u00e9vouassoud, per il versante sud.\nVie alpinistiche.\nIn questa sezione sono descritte alcune delle vie alpinistiche sul Pizzo Badile.\nVia normale.\nLa via normale sale lungo il versante sud, l'itinerario dei primi salitori e fiancheggia la prominente cresta che solca la parete. La via parte dal rifugio Luigi Gianetti, ha uno sviluppo di 400\u00a0metri ed \u00e8 valutata di grado di difficolt\u00e0 PD, con passaggi di III+.\nSpigolo nord.\nI primi a percorrere lo \"Spigolo Nord\" furono gli italiani Gaetano Scotti, Angelo e Romano Calegari, i quali il 30 luglio 1911 arrivarono fino a met\u00e0 via, ma, essendo stati costretti a ritirarsi a causa di un temporale, il 3 agosto salirono in vetta alla montagna dalla via normale e si calarono sullo spigolo fino al punto precedentemente raggiunto, risalendolo poi a ritroso. La prima salita integrale e ufficialmente riconosciuta, invece, fu compiuta il 4 agosto 1923 in 12 ore dagli svizzeri Alfred Z\u00fcrcher e Walter Risch. La via parte poco sopra la capanna Sasc Fur\u00e4 (1904\u00a0m), situata nell'alta val Bondasca, e conduce direttamente alla vetta. Ha uno sviluppo di 1000\u00a0m ed \u00e8 valutata di difficolt\u00e0 D, con passaggi di grado IV+ e V.\nVia di discesa.\nLa discesa si effettua percorrendo la via normale, tuttavia \u00e8 considerato un percorso complesso e pericoloso a causa della difficolt\u00e0 ad individuare la via e della presenza di strapiombi in prossimit\u00e0 di essa. Per ovviare a questo problema, sono state attrezzate cinque discese a corda doppia (che necessitano di due corde lunghe 65 metri), delle quali la prima \u00e8 posta poche decine di metri sotto la vetta lungo la via sopra citata.\nMolti alpinisti che salgono gli itinerari sul versante svizzero, optano anche per la discesa lungo lo spigolo nord."}
{"id": "1325231", "revid": "1516566", "url": "https://it.wikipedia.org/wiki?curid=1325231", "title": "BAP Mariategui", "text": "La fregata Mariategui \u00e8 la quarta unit\u00e0 missilistica tipo Lupo della marina peruviana che a differenza delle prime due unit\u00e0 costruite in Italia nel Cantiere navale di Riva Trigoso, \u00e8 stata costruita insieme alla gemella Montero in Per\u00f9 su licenza della Fincantieri presso gli stabilimenti SIMA (\"Servicio Industrial de la Marina\") di El Callao. Impostata il 13 agosto 1976 e varata l'8 ottobre 1984, entrando in servizio il 28 dicembre 1987 con la matricola FM-54.\nNome.\nLa nave \u00e8 stata battezzata \"Mariategui\" in onore del contrammiraglio Ignacio Mari\u00e1tegui Teller\u00eda (1797\u20131868) eroe dell'Indipendenza del Per\u00f9.\nAmmodernamenti.\nNel 1998, nell'imminenza del ritiro dell'incrociatore portaelicotteri \"Aguirre\", l'unit\u00e0, insieme alla gemella \"Carvajal\" ha subito delle modifiche al ponte di volo per potere accogliere a bordo gli elicotteri ASH-3D Sea King. Questi lavori, effettuati nei cantieri SIMA e terminati nel 1999 hanno dato alle due unit\u00e0 il vantaggio tattico addizionale che gli conferiscono i missili Exocet di cui sono dotati i nuovi elicotteri imbarcati.\nEsercitazioni.\nLa nave ha partecipato ad importanti esercitazioni internazionali. Nell'agosto del 2004 nel corso dell'esercitazione PANAMAX 2004 alla quale ha partecipato nell'ambito di una forza multinazionale integrata da unit\u00e0 navali di Stati Uniti, Argentina, Cile, Colombia e Honduras, Repubblica Dominicana e Panama, la \"Mari\u00e1tegui\" ha eseguito una serie di simulazioni di difesa, nel caso di un ipotetico attacco per via marittima, del Canale di Panama.\nCollegamenti esterni.\nLa fregata Mariategui sul sito della Marina de Guerra del Per\u00f9"}
{"id": "1325234", "revid": "834", "url": "https://it.wikipedia.org/wiki?curid=1325234", "title": "MAX (fumetto)", "text": ""}
{"id": "1325240", "revid": "12405", "url": "https://it.wikipedia.org/wiki?curid=1325240", "title": "Chors", "text": ""}
{"id": "1325241", "revid": "399", "url": "https://it.wikipedia.org/wiki?curid=1325241", "title": "Frequenza di ricombinazione", "text": "La frequenza di ricombinazione (spesso abbreviato RF dall'inglese \"recombination frequency\") misura l'entit\u00e0 del \"linkage\" o \"associazione genica\"; la RF \u00e8 un indice della ricombinazione genetica avvenuta tra due geni . Si calcola come il rapporto: gameti ricombinanti/n\u00b0 gameti totali. \nPer gameti ricombinanti si intendono gameti con combinazioni alleliche diverse da quelle dei genitori.\nLa RF sar\u00e0 del 50% se i due geni sono presenti su cromosomi distinti o sullo stesso cromosoma ma molto distanziati (a causa del fenomeno del crossing-over). Questa \u00e8 una conseguenza della legge dell'assortimento indipendente.\nQuando, invece, due geni sono vicini sullo stesso cromosoma essi non assortiscono indipendentemente: vengono detti infatti \" geni associati\". La loro ricombinazione sar\u00e0 perci\u00f2 esclusivamente effetto del crossing-over, che causer\u00e0 perci\u00f2 una frequenza di ricombinazione sempre minore del 50%. Pi\u00f9 due geni saranno vicini minore sar\u00e0 la loro frequenza di ricombinazione. Per questo la RF \u00e8 direttamente proporzionale alla distanza tra i due geni: la creazione di mappe genetiche si basa proprio su questo principio.\nIl centimorgan (\"cM\") \u00e8 un'unit\u00e0 di distanza tra geni calcolata in funzione della RF. Un cM \u00e8 la distanza tra due geni tra cui la frequenza di ricombinazione \u00e8 dell'1% (ovvero un gamete su cento \u00e8 ricombinante).\nStoria.\nGli studi e le scoperte riguardanti la frequenza di ricombinazione vanno attribuiti al genetista e biologo statunitense Thomas Hunt Morgan, vincitore del Premio Nobel per la medicina nel 1933. Gli studi sulla frequenza di ricombinazione e sulle mappe genetiche vennero compiuti proprio sul tipico moscerino da frutta \"(Drosophila Melanogaster)\" molto studiato da Morgan."}
{"id": "1325244", "revid": "270833", "url": "https://it.wikipedia.org/wiki?curid=1325244", "title": "Triple Crown (automobilismo)", "text": "Nell'ambito dell'automobilismo la Triple Crown (in italiano Tripla corona) \u00e8 un riconoscimento non ufficiale, ma puramente statistico, assegnato al pilota che nella carriera agonistica ha vinto il Gran Premio di Monaco (o il Campionato del Mondo di Formula 1), la 500 Miglia di Indianapolis e la 24 Ore di Le Mans.\nFinora l'unico pilota ad esserci riuscito \u00e8 Graham Hill, che ha vinto cinque edizioni del Gran Premio di Monaco (1963, 1964, 1965, 1968 e 1969), il Campionato del Mondo di Formula 1 nel 1962 e nel 1968, la 500 Miglia di Indianapolis nel 1966 e la 24 Ore di Le Mans nel 1972.\nStoria.\nLa sessione delle prove di qualificazione per il GP di Monaco si sovrappone spesso a quella della 500 Miglia di Indianapolis e a volte le 2 gare vengono disputate nello stesso giorno. Inoltre le due gare hanno luogo sui lati opposti dell'Oceano Atlantico, fanno parte di campionati diversi, e per un pilota \u00e8 difficile competere in entrambe le corse.\nUna definizione alternativa sostituisce il Gran Premio di Monaco con il Campionato mondiale di Formula 1. Anche in questo caso Graham Hill resta il solo pilota ad esserci riuscito, vincendo il titolo piloti di Formula 1 nel 1962 e 1968. Alcuni appassionati americani hanno proposto di inserire la \"Daytona 500\", considerata la corsa pi\u00f9 prestigiosa della \"Sprint Cup Series\", in luogo del GP di Monaco o della 24 Ore di Le Mans. A queste condizioni anche i piloti A. J. Foyt e Mario Andretti potrebbero fregiarsi della Tripla Corona dei vincitori.\nUn'altra variante include chi riesce a vincere la \"Indy 500\", il campionato Champ Car (noto fino al 2003 come \"CART\") e titolo di Formula 1, impresa gi\u00e0 compiuta in passato da Mario Andretti, Emerson Fittipaldi, e Jacques Villeneuve, nessuno dei quali ha per\u00f2 vinto il Gran Premio di Monaco. Nigel Mansell aveva dominato il Gran Premio di Monaco del 1992 e condotto in testa la Indy 500 del 1993, ma tuttavia le ha terminate rispettivamente al 2\u00ba e al 3\u00ba posto finale, pur vincendo i titoli F1 e CART. Mario Andretti ha invece sfiorato in varie edizioni la vittoria a Le Mans.\nGli unici piloti ancora in attivit\u00e0 che potrebbero in teoria completare la \"Triple Crown\", avendo gi\u00e0 vinto due prove, sono: Juan Pablo Montoya (che attualmente corre in \"Indycar series\"), Jacques Villeneuve e Fernando Alonso. Villeneuve ha disputato la 24 Ore di Le Mans terminato al secondo posto nell'edizione del 2008, una eventuale vittoria gli avrebbe permesso di completare la Tripla Corona. Alonso, dopo aver conquistato la seconda prova vincendo la 24 ore di Le Mans nel 2018 e nel 2019, sta effettivamente tentando di completare il titolo partecipando alla 500 miglia di Indianapolis (vi ha partecipato 3 volte: nel 2017, con una gara altalenante che riusc\u00ec perfino a condurre, conclusa con un ritiro al 179\u00ba giro, nel 2019, non qualificandosi, e nel 2020, concludendo in 22\u00aa posizione).\nPer quanto riguarda le corse di tipo Endurance, esiste una propria Tripla Corona che comprende le vittorie a Le Mans, alla 24 Ore di Daytona e alla 12 Ore di Sebring, impresa riuscita ad: A. J. Foyt, Hans Herrmann, Jackie Oliver, Jacky Ickx, Al Holbert, Hurley Haywood, Mauro Baldi, Andy Wallace e Marco Werner."}
{"id": "1325245", "revid": "162719", "url": "https://it.wikipedia.org/wiki?curid=1325245", "title": "BAP Aguirre (FM-55)", "text": ""}
{"id": "1325246", "revid": "110157", "url": "https://it.wikipedia.org/wiki?curid=1325246", "title": "Rovin", "text": "La Rovin \u00e8 stata una casa automobilistica e motociclistica francese, in attivit\u00e0 dal 1921 al 1959.\nStoria.\nLa fase pre-bellica come costruttore motociclistico.\nLa \"Rovin\" venne fondata nel 1921 in boulevard de Valmy 14 a Colombes, una cittadina alle porte di Parigi, dall'ingegnere franco-ispanico Raoul Pegulu, marchese di Rovin e pilota di talento, che si prefiggeva lo scopo di costruire motociclette, sfruttando la notoriet\u00e0 ottenuta sui campi di gara.\nAnche le sue moto si dimostrano subito competitive, conquistando la vittoria nella classe 350 al Bol d'or del 1923 e altre 5 vittorie di classe, nelle cilindrate minori, dal 1924 al 1930. In breve tempo la piccola attivit\u00e0 prospera e il proprietario si trova a gestire, con paritaria soddisfazione, l'attivit\u00e0 sportiva e quella imprenditoriale. Dopo una breve parentesi come pilota aeronautico, Raoul comincia a correre con le automobili e, in conseguenza, anche l'attivit\u00e0 dell'officina si adegua, iniziando la costruzione di veicoli a tre e quattro ruote, dotati di propulsori di tipo motociclistico.\nIl dopoguerra e le microvetture.\nDopo la sospensione produttiva dovuta al periodo bellico, l'attivit\u00e0 di costruttore venne ripresa dal fratello Robert che intendeva realizzare un veicolo a due posti, particolarmente economico. Nell'immediato dopoguerra, la forte ripresa economica dei paesi coinvolti nel conflitto e la concitata movimentazione di uomini e materiali necessari alla ricostruzione, facevano prevedere una nuova tipologia di clientela tra coloro che avevano l'esigenza di possedere un'automobile, ma ancora non potevano permettersela. Il veicolo ideale da proporre, quindi, era una microvettura provvista del minimo indispensabile per potersi muovere, semplice nella meccanica, costosa come una moto e altrettanto affidabile.\nIl primo prototipo fu esposto al Salone di Parigi del 1946, era denominato D1, era una piccolissima spider senza porte, ed era equipaggiato da un monocilindrico da 260 cm\u00b3 in grado di erogare una potenza massima di 6,5 CV. Era una vettura leggerissima e di ridotte dimensioni: ci\u00f2 bast\u00f2 a permettere alla vetturetta di raggiungere i 70\u00a0km/h di velocit\u00e0 massima. Era dotata di cambio a 3 marce e di un solo faro centrale anteriore. La produzione vera e propria fu avviata nel 1947 con il lancio della D2, una versione aggiornata del prototipo \"D1\". Ferma restando la carrozzeria aperta a due posti e l'assenza di porte, la D2 cambi\u00f2 in molti altri aspetti. I fari anteriori erano due e le dimensioni erano maggiori, passando dagli originari 2,53 m di lunghezza a 2,80. La Rovin cominci\u00f2 a suscitare interesse presso il pubblico. Anche il motore cambi\u00f2, essendo stavolta un bicilindrico da 425 cm\u00b3 raffreddato ad acqua, con distribuzione a valvole laterali. La potenza massima crebbe a 10 CV. Fu prodotta solamente per un anno e la sua produzione avvenne presso lo stabilimento Delaunay-Belleville di Saint-Denis.\nAl Salone di Parigi del 1948, infatti, avvenne il lancio della D3,che aveva l'aspetto di una vettura pi\u00f9 seria e non pi\u00f9 quello di una vettura giocattolo. Era pi\u00f9 lunga di 26 cm rispetto alla D2 e il motore, rimasto lo stesso, pass\u00f2 da 10 a 11 CV. La velocit\u00e0 massima sal\u00ec invece a 75\u00a0km/h.Nel 1950 arriv\u00f2 la D4, dotata di un motore da 462\u00a0cm\u00b3, sempre a valvole laterali ed in grado di erogare 13 CV di potenza massima. Prodotta per alcuni anni, riscosse un buon successo rispetto alla media dei costruttori di microvetture. La produzione della \"D4\" termin\u00f2 gi\u00e0 nel 1953, ma l'azienda non chiuse immediatamente, bens\u00ec solo nel 1959, una volta tramontata definitivamente l'epoca delle microvetture. \nSchede tecniche dei tre modelli Rovin.\nRovin D2, D3 e D4 "}
{"id": "1325248", "revid": "1543377", "url": "https://it.wikipedia.org/wiki?curid=1325248", "title": "Vita di prestigio", "text": "Vita di prestigio \u00e8 il secondo album del rapper romano Amir, in collaborazione con altri affiliati della Prestigio Records, uscito il 16 maggio 2007.\nLa distribuzione dell'album \u00e8 a cura della Self Distribution e la produzione esecutiva del progetto \u00e8 di Amir e Ibbanez in collaborazione con la Subside Records.\nIl disco \u00e8 composto da 23 tracce inedite, pi\u00f9 un'intro e un'outro."}
{"id": "1325249", "revid": "287204", "url": "https://it.wikipedia.org/wiki?curid=1325249", "title": "BAP Palacios (FM-56)", "text": ""}
{"id": "1325251", "revid": "745179", "url": "https://it.wikipedia.org/wiki?curid=1325251", "title": "BAP Coronel Bolognesi (FM-57)", "text": ""}
{"id": "1325260", "revid": "174925", "url": "https://it.wikipedia.org/wiki?curid=1325260", "title": "Creazione dell'uomo", "text": ""}
{"id": "1325263", "revid": "131358", "url": "https://it.wikipedia.org/wiki?curid=1325263", "title": "Ferencvarosi", "text": ""}
{"id": "1325264", "revid": "339392", "url": "https://it.wikipedia.org/wiki?curid=1325264", "title": "NK Olympija", "text": ""}
{"id": "1325265", "revid": "122246", "url": "https://it.wikipedia.org/wiki?curid=1325265", "title": "World Grand Prix 2008", "text": "Il XVI World Grand Prix di pallavolo femminile si \u00e8 svolto dal 20 giugno al 13 luglio 2008. Dopo la fase a gironi che si \u00e8 giocata dal 20 giugno al 6 luglio, la fase finale, a cui si sono qualificate le prime cinque squadre nazionali classificate nella fase a gironi, pi\u00f9 il Giappone, paese ospitante, si \u00e8 svolta dal 9 al 13 luglio a Yokohama, in Giappone. La vittoria finale \u00e8 andata per la settima volta al Brasile.\nFase finale.\nGirone unico.\nRisultati.\nYokohama - Yokohama Arena\nPodio.\nCampione.\nBrasile(Settimo titolo)\nSecondo posto.\nCuba\nTerzo posto.\nItalia"}
{"id": "1325268", "revid": "1543377", "url": "https://it.wikipedia.org/wiki?curid=1325268", "title": "Il grande sogno di Maya", "text": " \u00e8 un manga di Suzue Miuchi, iniziato nel 1976 e ancora in fase di pubblicazione, che racconta la storia di una ragazza che sogna di diventare una grande attrice. Dal manga sono state tratte due serie anime, una prodotta nel 1984 e una nel 2005, pi\u00f9 un OAV prodotto nel 1998, oltre che un dorama in 2 stagioni nel 1997-98 con Yumi Adachi e Seiichi Tanabe nei ruoli rispettivamente di protagonisti femminile e maschile. Nel giugno 2013 usc\u00ec un film parodia dedicato alla serie, seguito nel 2016 da \"3-nen D-Gumi Glass no kamen\", ambientato nella tipica scuola giapponese.\nNel gennaio del 2020 in Giappone \u00e8 stato messo in scena lo spettacolo teatrale de \"La dea scarlatta\", basato, appunto, sulla storia della dea ideata dall'autrice.\nIl titolo originale significa \"La maschera di vetro\", e si riferisce metaforicamente alla maschera che gli attori indossano quando esprimono delle emozioni che non sono realmente loro, e al fatto che tale maschera \u00e8 fragile come il vetro: se gli attori si distraggono la maschera pu\u00f2 rompersi mostrando al pubblico i loro veri sentimenti. Il titolo italiano fa invece riferimento al nome della protagonista, Maya Kitajima, e alla sua grande ambizione di calcare il palcoscenico.\nTrama.\nMaya Kitajima \u00e8 una ragazzina orfana di padre che vive con la madre Haru in un modesto appartamento sopra il ristorante cinese dove la madre lavora. Considerata una pasticciona sempre con la testa tra le nuvole, si appassiona alla televisione e al teatro, facendo di tutto per assistere agli spettacoli.\nUn giorno viene notata casualmente da Chigusa Tsukikage, insegnante di teatro e gi\u00e0 attrice di successo, che la vede intrattenere dei bambini recitando parti di uno sceneggiato. La donna scorge subito in lei un grande potenziale, cos\u00ec la prende come allieva nella sua compagnia teatrale e la inizia al mestiere di attrice in parti sempre pi\u00f9 complesse e in spettacoli volti a formare la sua professionalit\u00e0 e forgiare il suo talento.\nMaya \u00e8 frequentemente in competizione con Ayumi Himekawa, attrice sua coetanea della compagnia Ondine, benestante e dotata di grande bellezza e carisma, oltre che figlia di un regista e di un'attrice di successo. Entrambe cercano di prendere parte a molte rappresentazioni in modo da migliorarsi continuamente: il loro scopo \u00e8 quello di acquisire la bravura e il bagaglio di esperienze necessario a interpretare \"La Dea Scarlatta\", una leggendaria opera teatrale i cui diritti di rappresentazione sono in mano alla signora Tsukikage, che da anni forma nuove attrici nella speranza di trovare la persona adatta per il ruolo della Dea. \"La dea Scarlatta\" infatti \u00e8 indissolubilmente legata alla vita della signora Tsukikage: era un'opera drammatica a sfondo storico di enorme successo, scritta apposta per lei dal suo mentore che le aveva lasciato tutti i diritti dell'opera alla sua morte: al culmine della sua carriera per\u00f2 la donna rimase vittima di un incidente sul set e rimase sfigurata, e non potendo pi\u00f9 calcare le scene decide di cercare e formare una sua degna sostituta. Per Ayumi ottenere quella parte la solleverebbe dall'ingombrante peso del nome dei suoi genitori (anche la madre \u00e8 stata allieva della signora Tsukikage e ambiva a quel ruolo), e sia per lei sia per Maya interpretare quella parte le consacrerebbe a migliore attrice del Giappone.\nMaya affronter\u00e0 molti ostacoli e sfide (non solo sul palcoscenico) e sar\u00e0 sostenuta negli anni da un ammiratore segreto, meglio noto come \"ammiratore delle rose scarlatte\" vista la sua abitudine di inviarle tali fiori in occasione di ogni rappresentazione o evento importante; Maya ignora che l'ammiratore sia Masumi Hayami, affarista senza scrupoli completamente votato alla sua azienda, la Daito Art Production; l'uomo \u00e8 stato cresciuto con durezza dal padre, proprio per prepararsi a dirigere l'azienda. L'incontro con Maya cambier\u00e0 molto Masumi, che con il procedere della storia capir\u00e0 di essere innamorato della ragazza, oltre ad ammirare il suo talento.\nParticolarit\u00e0 dell'opera \u00e8 l'estrema cura dedicata alle rappresentazioni teatrali in cui recitano le protagoniste: alcune reali, spaziando in opere occidentali (tra cui \"Piccole donne, Coppelia, Carmilla\") e giapponesi (per esempio \"Take kurabe\"), altre inventate appositamente dall'autrice.\nMedia.\nManga.\n\"Glass no kamen\" \u00e8 stato pubblicato in Giappone sulla rivista \"Hana to yume\" dell'editore Hakusensha e raccolto in 49 tank\u014dbon dal prezzo di 420 yen. La storia si dipana a partire dai 13 anni di Maya fino ad arrivare ai suoi 19 anni: l'anime del 1984 che \u00e8 stato tratto dal manga, narra soltanto la vicenda dei primi 13 tankobon. In Italia il manga \u00e8 stato pubblicato da Star Comics in volumetti di circa 180 pagine che presentano il senso di lettura alla giapponese (da destra verso sinistra).\nA partire dal 1994 l'editore Hakusensha ha iniziato la ristampa dell'opera in volumetti brossurati di oltre 300 pagine, pi\u00f9 curati tipograficamente e pi\u00f9 costosi (600 yen) della prima edizione.\nIn Giappone il fumetto vive una pubblicazione molto travagliata e dilatata a causa del perfezionismo dell'autrice, che impiega molto tempo nel suo lavoro e lo rielabora ogni volta che viene trasferito dal formato ad episodi su rivista a quello monografico su volumetti; questa caratteristica ha valso all'autrice il soprannome di \"tartaruga\" Dopo anni di pausa, Suzue Miuchi ha annunciato nel 2008 che la pubblicazione della sua opera sarebbe ripresa con un ritmo regolare a partire da luglio dello stesso anno; in ogni caso nel 2009, dopo 34 anni e oltre 50 milioni di copie vendute, l'autrice ha affermato che era ormai arrivato il tempo di mettere in breve tempo la parola fine alle avventure di Maya.\nAnime.\nSono stati realizzati tre adattamenti animati della serie: una prima serie di 23 episodi prodotta dalla Eiken nel 1984, poi un remake in OAV dei primi capitoli del manga nel 1998 dalla TMS Entertainment dal titolo , infine nel 2005 un remake in 51 episodi sempre dalla TMS, che riprende la storia dall'inizio.\nAnime del 1984.\nL'anime prodotto dalla Eiken avrebbe dovuto essere di 26 episodi, ma visto lo scarso successo ottenuto in Giappone, \u00e8 stato interrotto all'episodio 23 (pi\u00f9 uno riassuntivo), corrispondente al tredicesimo tankobon del manga. Il cartone animato ha invece avuto un discreto successo in Italia (dove \u00e8 stato trasmesso per la prima volta da Italia 1 nell'estate del 1985 ma soltanto con 22 dei 23 episodi accompagnati dall'omonima sigla cantata da Cristina D'Avena) ed in Francia (col titolo \"Laura ou la passion du th\u00e9\u00e2tre\"). \u00c8 stato inoltre riproposto nel 2009 sul canale satellitare RaiSat Smash Girls. Nella seconda met\u00e0 del 2009 la RAI propone nuovamente il cartone, in collaborazione con la Yamato Video, sul canale tematico Rai Gulp sul digitale terrestre Italiano e Tiv\u00f9sat. Nell'edizione Yamato Video non appare la sigla Italiana, cantata da Cristina D'Avena e presente in diverse raccolte di sigle TV, bens\u00ec quella originale giapponese. L'episodio 23 \u00e8 stato trasmesso nel 2011 su Man-ga, ma in lingua originale e sottotitolato in italiano.\nLe \"rose scarlatte\" dell'edizione italiana.\nLe rose che Masumi Hayami fa puntualmente recapitare a Maya Kitajima sono definite , cio\u00e8 purpuree, ma nell'edizione italiana del cartone animato sono impropriamente definite \"scarlatte\" o \"rosse\" nonostante siano evidentemente di colore violaceo. L'edizione italiana del manga, bench\u00e9 del tutto fedele all'originale, non ha volontariamente corretto questo errore data la sua penetrazione nell'immaginario collettivo del fandom. Dopo la prima messa in onda dell'anime, questi aggettivi, giudicati errati, sono stati eliminati quasi totalmente dal doppiaggio. La cosa \u00e8 percepibile per il tono di voce dei personaggi, che quando si riferiscono alle rose hanno un tono di voce \"spezzato\" che lascia intuire che dopo la parola \"rose\" ci sarebbe stato qualcos'altro, che \u00e8 stato evidentemente eliminato. L'edizione Yamato del DVD ha utilizzato la colonna audio \"censurata\" da Mediaset e non l'edizione originale del doppiaggio italiano senza tagli.\nDoppiaggio.\nIl doppiaggio italiano \u00e8 stato eseguito presso lo Studio Monachesi con la collaborazione della COOP. ADC, sotto la direzione di Marco Balbi e di Raffaele Fallica.\nEpisodi.\nQuesto \u00e8 l'elenco dei titoli delle puntate dell'anime prodotto dalla Eiken.\nOAV del 1998.\nDoppiaggio.\nIl doppiaggio italiano, a cura della Shin Vision \u00e8 stato eseguito nel 2004 presso lo studio TIME OUT sotto la direzione di Tiziana Lattuca. I dialoghi italiani sono di Laura Vergelli.\nAnime del 2005.\nEpisodi.\nQuesta serie prodotta in 51 episodi \u00e8 ancora inedita in Italia.\nDorama live action.\nIn Giappone il network TV Asahi ha prodotto una serie televisiva in formato dorama live action in due stagioni, la prima di 11 episodi trasmessa a partire dal 7 luglio 1997 che racconta la storia dal primo all'ottavo capitolo del manga, mentre la seconda in 12 episodi trasmessi a partire dal 13 aprile 1998 che arrivano a raccontare le vicende fino al capitolo 11. Nel 1999 ne \u00e8 stato inoltre realizzato uno Special conclusivo. Gli episodi sono stati diretti da , e, solo nella seconda stagione, .\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Il grande sogno di Maya\" si \u00e8 classificata al 21\u00ba posto."}
{"id": "1325269", "revid": "423521", "url": "https://it.wikipedia.org/wiki?curid=1325269", "title": "NK \u017deljezni\u010dar", "text": ""}
{"id": "1325270", "revid": "580", "url": "https://it.wikipedia.org/wiki?curid=1325270", "title": "Qualit\u00e0 d'uso", "text": "La qualit\u00e0 d'uso \u00e8 l'insieme delle caratteristiche dell'ambiente costruito e dei suoi elementi tecnici, che gli conferiscono la capacit\u00e0 di soddisfare, attraverso prestazioni, le esigenze d'uso di spazi e ambienti da parte degli utenti fruitori. \nIl riferimento normativo principale della qualit\u00e0 d'uso \u00e8 rappresentato dalla norma ISO 9241/11, che, dal 1998, ha introdotto il termine usabilit\u00e0, definendolo come l'efficacia, l'efficienza e la soddisfazione con cui determinati utenti raggiungono specifici obiettivi in particolari ambienti. L'approccio offerto da tale norma fornisce una base per definire e misurare la qualit\u00e0 d'uso, enfatizzando che i sistemi non posseggono una qualit\u00e0 d'uso propria, poich\u00e9 essa dipende dal contesto, e cio\u00e8 dalle caratteristiche degli utenti del sistema, dal compito/attivit\u00e0 che il sistema \u00e8 chiamato a svolgere e dall'ambiente nel quale tale attivit\u00e0 si effettua. \nLa qualit\u00e0 d'uso, di conseguenza, non \u00e8 una qualit\u00e0 assoluta, ma definibile come di relazione, legata, cio\u00e8, alle specificit\u00e0 connesse con il particolare contesto di utilizzo del sistema, ad esempio nelle fasi di progettazione, realizzazione e gestione di un edificio.\n\u00c8 possibile configurare la qualit\u00e0 d'uso come classe di requisiti tecnici, relativi alle condizioni d'uso offerte dagli elementi tecnici ed ambientali dell'organismo edilizio, in grado di assicurare all'uomo lo svolgimento delle proprie attivit\u00e0 in condizioni di efficacia efficienza e soddisfazione, attraverso il soddisfacimento delle differenziate esigenze di accessibilit\u00e0, percorribilit\u00e0, sicurezza (\"safety\" e \"security\"), utilit\u00e0, piacevolezza e benessere psicofisico complessivo."}
{"id": "1325271", "revid": "647919", "url": "https://it.wikipedia.org/wiki?curid=1325271", "title": "Orsa minore", "text": ""}
{"id": "1325272", "revid": "633110", "url": "https://it.wikipedia.org/wiki?curid=1325272", "title": "Orsa", "text": ""}
{"id": "1325275", "revid": "827882", "url": "https://it.wikipedia.org/wiki?curid=1325275", "title": "Sagittario", "text": ""}
{"id": "1325281", "revid": "118978951", "url": "https://it.wikipedia.org/wiki?curid=1325281", "title": "Piazza Grande (Oderzo)", "text": "Piazza Grande \u00e8 la piazza principale di Oderzo, in provincia di Treviso, e sin dal medioevo \u00e8 il centro della vita sociale, economica e religiosa della citt\u00e0. Si tratta di una delle pi\u00f9 famose piazze del Veneto per la sua particolare forma a palcoscenico, e fa da sfondo a numerose iniziative di carattere culturale.\nIntitolata a Vittorio Emanuele II alla fine del XIX secolo, riprese non senza polemiche il nome originale su iniziativa dell'amministrazione leghista alla fine degli anni novanta.\nDescrizione.\nDi forma rettangolare, si apre in direzione nord est verso via Cesare Battisti ed il corso del fiume Monticano: curioso notare che il corso d'acqua, pur essendo adiacente alla piazza, segnava fino agli anni trenta il confine tra il territorio la citt\u00e0 e quello della frazione di Camino.\nSul lato est vi si affaccia inoltre Palazzo Saccomani, interessante soprattutto per gli affreschi della facciata, oggi in cattivo stato di conservazione, e il Torres\u00f2n.\nNell'angolo a sud est trovano posto le arcate dell'ex Loggia Comunale, oggi chiusa da vetrate e adibita a banca; all'interno sulle pareti sono affestati gli stemmi nobiliari delle famiglie nobili del territorio.\nIl lato a sud corrisponde a quelle che in epoca medievale erano le mura della citt\u00e0; al centro di esse si apriva la \"Porta Trevisana\", detta cos\u00ec perch\u00e9 da l\u00ec si usciva per recarsi a Treviso; si tratta dell'attuale Torresin, il simbolo della citt\u00e0. A sud ovest sorge il Duomo di San Giovanni Battista, accanto al quale si apre piazza Carducci, contigua a Piazza Grande.\nLungo il lasto ovest, a destra di piazza Carducci, sorgono due palazzi nobiliari di epoca seicentesca, uno dei quali \u00e8 sede dello storico Caff\u00e8 Commercio, uno degli esercizi pubblici pi\u00f9 antichi della citt\u00e0.\nA sinistra del lato nord una breve stradina collega Piazza Grande all'attigua Piazza Castello. Lungo questo lato sorge il Palazzo dei Battuti, attualmente chiuso per restauri, tra l'altro sede negli anni settanta di RadioCentroVeneto (1976/1978) una delle prime del Veneto.\nL'area della piazza era carrozzabile fino a prima dei restauri del 1992. Oggi \u00e8 interamente pedonabile e lastricata con lo scopo di ricordare le centuriazioni romane.\nMeridiana.\nIn prossimit\u00e0 del lato ovest vi \u00e8 tracciata una curva a forma di otto: comunemente chiamata la meridiana, si tratta in realt\u00e0 di un analemma, probabilmente il pi\u00f9 grande esistente in Italia, che funge da calendario grazie all'ombra tracciata dal pinnacolo del Duomo ogni giorno alle ore 12 (le 13 in regime di ora legale).\nDuomo di San Giovanni Battista.\nIniziato intorno all'XI secolo e consacrato nel 1535 a san Giovanni Battista, \u00e8 stato costruito sulle rovine di un antico tempio di Marte: secondo la tradizione fu san Prosdocimo, l'evangelizzatore della zona inviato da san Pietro apostolo in persona, a \"dare il via ai lavori\" abbattendo l'idolo bronzeo della divinit\u00e0 romana intorno al 50 d.C. L'aspetto originale, in stile romanico-gotico, \u00e8 stato pesantemente compromesso dai lavori eseguiti nei secoli. L'ultimo grande restauro risale agli anni venti, ed ha contribuito a ripristinare per quanto possibile l'antica conformazione dell'edificio.\nAll'interno sono conservate alcune pregevoli opere di Pomponio Amalteo, Palma il Giovane, Domenico Tintoretto, Cima da Conegliano opera trafugata in epoca napoleonica ed ora esposto alla Pinacoteca di Brera a Milano.\nTorresin.\n\u00c8 il simbolo della citt\u00e0: si tratta di una torre dell'orologio completamente rifatta negli anni trenta del XX secolo e ribattezzata \"Torre Littoria\". Coincide con la porta meridionale della cinta muraria medievale; al suo interno trovano posto due banche. Fino alla fine degli anni ottanta era attraversabile in automobile.\nTorres\u00f2n.\nSi tratta della ricostruzione, effettuata con gusto moderno nei primi anni novanta, della torre sud est della cinta muraria medievale, e dell'edificio delle prigioni, le quali ebbero come ospite anche il trovatore Sordello da Goito. Durante i lavori di restauro sono tornati alla luce i resti di un'abitazione patrizia romana appartenuta ad un certo \"Gellius\": da lui ha preso il nome il rinomato ristorante che vi trova sede. All'interno del locale, grazie ad una particolare e felice scelta dei restauratori, ha sede quindi una vera e propria area archeologica.\nIl restauro del 1992.\nLa conformazione attuale della piazza \u00e8 il risultato di un grande restauro avvenuto intorno al 1992 su progetto dell'architetto Toni Follina: fu allora che la piazza fu resa interamente pedonale e realizzata la pavimentazione attuale.\nL'alta spesa sostenuta per il restauro (circa sette miliardi di lire dell'epoca) fu dovuta alla volont\u00e0 di conservare i numerosi reperti di epoca romana rinvenuti sotto la piazza, i quali non sono attualmente visibili al pubblico, ma potrebbero esserlo in futuro.\nNello stesso periodo avvenne la ricostruzione del Torres\u00f2n ed il graduale restauro di tutti gli edifici che si affacciano sulla piazza, l'ultimo dei quali ancora in corso."}
{"id": "1325284", "revid": "122246", "url": "https://it.wikipedia.org/wiki?curid=1325284", "title": "World Grand Prix 2005", "text": "Il XIII World Grand Prix di pallavolo femminile si \u00e8 svolto dal 24 giugno al 18 luglio 2005. Dopo la fase a gironi che si \u00e8 giocata dal 24 giugno al 10 luglio, la fase finale, a cui si sono qualificate le prime cinque squadre nazionali classificate nella fase a gironi, pi\u00f9 il Giappone, paese ospitante, si \u00e8 svolta dal 13 al 18 luglio a K\u014dbe, in Giappone. La vittoria finale \u00e8 andata per la quinta volta, la seconda consecutiva, al Brasile.\nFase finale.\nGirone unico.\nRisultati.\nSendai - Sendai City Gymnasium\nPodio.\nCampione.\nBrasile(Quinto titolo)\nSecondo posto.\nItalia\nTerzo posto.\nCina"}
{"id": "1325290", "revid": "339392", "url": "https://it.wikipedia.org/wiki?curid=1325290", "title": "ECW World Championship", "text": ""}
{"id": "1325292", "revid": "14691", "url": "https://it.wikipedia.org/wiki?curid=1325292", "title": "Galassia nana ellittica del Sagittario", "text": ""}
{"id": "1325294", "revid": "154639", "url": "https://it.wikipedia.org/wiki?curid=1325294", "title": "Lettera degli Apostoli", "text": "La Lettera degli Apostoli (latino: \"Epistula Apostolorum\") \u00e8 un apocrifo del Nuovo Testamento scritto in greco antico tra il 130 e il 170 e pervenuto in copto ed etiopico. A lungo ritenuta persa, \u00e8 stata pubblicata nel 1919.\nDopo un resoconto riassuntivo del ministero di Ges\u00f9 contiene istruzioni catechetiche del Signore risorto agli apostoli, con tono prevalentemente anti-gnostico.\nStoria.\nSecondo lo studioso Wilhelm Schneemelcher, il testo dell\u2019\"Epistula Apostolorum\" fu pubblicato nel 1919 da Carl Schmidt (1868-1938), studioso tedesco della civilt\u00e0 copta, in collaborazione con l'egittologo francese Pierre Lacau e con Isaak Wajnberg, pubblic\u00f2 in un libro dal titolo \"Gespr\u00e4che Jesu mit seinen J\u00fcngern nach der Auferstehung. Ein Katholisch-Apostolisches Sendschreiben des 2. Jahrhunderts\" (\"Conversazioni di Ges\u00f9 con i suoi discepoli dopo la risurrezione. Una lettera cattolica-apostolica del II secolo\"). Il testo inizierebbe nella forma di una lettera, ma nel suo sviluppo principale si presenterebbe come un dialogo tra Ges\u00f9 Cristo e i discepoli, con elementi narrativi parzialmente analoghi a quelli della rivelazione evangelica.\nLa figura di Giuda lo Zelota.\nIl testo di Schmidt et al. menziona pi\u00f9 volte un certo \"Judas Zelotes\", del quale non esistono riferimenti nei canone del Nuovo Testamento.\nIn base alla somiglianza del nome, con Giuda Taddeo oppure con Simone il Cananeo, soprannominato lo Zelota, secondo il dettato del Vangelo di Luca."}
{"id": "1325299", "revid": "767487", "url": "https://it.wikipedia.org/wiki?curid=1325299", "title": "Get Heavy", "text": "Get Heavy \u00e8 il primo album dei Lordi, pubblicato nel 2002."}
{"id": "1325300", "revid": "122246", "url": "https://it.wikipedia.org/wiki?curid=1325300", "title": "World Grand Prix 2004", "text": "Il XII World Grand Prix di pallavolo femminile si \u00e8 svolto dal 9 luglio al 1\u00ba agosto 2004. Dopo la fase a gironi che si \u00e8 giocata dal 9 al 24 luglio, la fase finale, a cui si sono qualificate le prime cinque squadre nazionali classificate nella fase a gironi, pi\u00f9 l'Italia, paese ospitante, si \u00e8 svolta dal 28 luglio al 1\u00ba agosto a Reggio Calabria, in italia. La vittoria finale \u00e8 andata per la quarta volta al Brasile.\nPodio.\nCampione.\nBrasile(Quarto titolo)\nSecondo posto.\nItalia\nTerzo posto.\nStati Uniti"}
{"id": "1325301", "revid": "466539", "url": "https://it.wikipedia.org/wiki?curid=1325301", "title": "Aldo Firicano", "text": "Carriera.\nGiocatore.\nGli inizi, l'Udinese.\nNativo di Erice, Firicano inizi\u00f2 la sua carriera con il Ligny Trapani, prima nelle giovanili e poi in Interregionale nel 1982-1983, venendo acquistato dalla Cavese dove rimase due stagioni (prima in Serie B e poi in Serie C) senza mai scendere in campo.\nNel 1985-1986 venne ceduto all', militante in massima serie, ma anche qui non riusc\u00ec a trovare spazio: nella stagione successiva, nel corso della sessione autunnale del calciomercato, venne quindi girato in prestito alla , in Serie C1, dove gioc\u00f2 26 gare mettendo a segno quattro gol. Tornato nella formazione friulana, retrocessa in Serie B, disput\u00f2 due stagioni da titolare, facendo registrare 25 presenze e cinque reti, nella prima annata, mentre in quella successiva scende in campo 28 volte, senza segnare gol..\nCagliari.\nNell'estate del 1989 pass\u00f2 al Cagliari, neopromosso dalla C1 nella serie cadetta, con il quale gioc\u00f2 34 gare da titolare e conquist\u00f2 la promozione in Serie A. Nel 1990-1991 Firicano esord\u00ec nella massima serie il 9 settembre 1990, nella gara Cagliari- 0-3: a fine stagione la squadra sarda raggiunse la salvezza alla penultima giornata e il difensore trapanese disput\u00f2 30 gare. Nella stagione successiva i cagliaritani conquistarono nuovamente la salvezza, con Firicano che realizza una rete in 32 presenze. Nella campionato 1992-1993 i sardi guadagnarono la qualificazione in Coppa UEFA, superando all'ultima giornata la . Questa \u00e8 la miglior stagione della sua carriera, con 33 gare disputate e quattro reti, oltre alla conquista delle qualificazione ad una coppa Europea.\nNella stagione 93-94, con Bruno Giorgi come allenatore, scende in campo 33 volte, oltre a far registrare 10 presenze in campo europeo, realizzando due reti: la prima al 14 del pt contro il Malines (Mechelen) in casa, nella gara vinta dai cagliaritani per 2-0 (seconda rete di Allegri), e la seconda nei quarti di finale a Torino contro la Juventus, nell'incontro vinto dagli isolani per 2-1 (23' pt D. Baggio, 33' pt Firicano, 61' Oliveira). Nel cammino con il Cagliari elimina via-via, Dinamo Bucarest, Trabzonspor, Malines, Juventus, fermandosi poi in semifinale contro l'Inter, che poi vincer\u00e0 la Coppa contro il Salisburgo. Come compagni di squadra del tempo a Cagliari, ha Massimiliano Allegri, Bisoli, Matteoli, Pusceddu, Lul\u00f9 Oliveira, Herrera e Dely Vald\u00e9s.\nNella stagione 94-95, scende in campo 30 volte realizzando due gol. Nel campionato successivo come allenatore ha Giovanni Trapattoni, che rimane in sella fine a febbraio, venendo poi sostituito da Bruno Giorgi. Nell'annata Firicano centra la porta avversaria due volte, in 33 presenze. Le ultime in maglia rossobl\u00f9, che lascia dopo essere sceso in campo complessivamente 225 volte in campionato (191 in Serie A), realizzando in tutto nove reti.\nFiorentina.\nNel mercato estivo del 1996 fu acquistato dalla Fiorentina, dove ritrova il suo ex tecnico del Cagliari, Claudio Ranieri, ed all'esordio ufficiale con i viola, conquista la Supercoppa italiana battendo il Milan per 2-1. Nella sua prima stagione a Firenze disput\u00f2 18 gare di campionato: le sue presenze salirono a 31 nelle stagione successiva, dove mise a segno due reti. Nel 1998-1999 gioc\u00f2 solo 11 gare, facendo da riserva a Sandro Cois e Moreno Torricelli, giocando una gara di Coppa UEFA: il terzo posto conquistato in campionato garant\u00ec alla Fiorentina l'accesso alla Champions League, dove Firicano disput\u00f2 sette gare, a cui vanno aggiunte altre 20 presenze in campionato con una rete segnata. Nel 2000-2001, chiuso dai titolari, disput\u00f2 solo tre partite in Serie A vince la sesta Coppa Italia della Fiorentina: nel mercato di gennaio venne ceduto alla in Serie B.\nUltime stagioni e ritiro.\nNella squadra campana disput\u00f2 16 gare da titolare, contribuendo alla conquista della salvezza, che termin\u00f2 quindicesima: al termine della stagione il difensore trapanese scese nuovamente di categoria, questa volta all' in C1, dove disput\u00f2 21 partite senza mettere a segno alcuna rete. Nella stagione 2002-2003 pass\u00f2 all'Itala San Marco, militante in Serie D, dove sigl\u00f2 tre reti in 31 gare: gioc\u00f2 un'ultima stagione nella Sestese, dove nel 2004, con 28 presenze e due reti, chiude la sua carriera di calciatore a 37 anni.\nAllenatore.\nGli inizi, Sestese e Biella.\nConseguito il patentino di allenatore a Coverciano, allena nella stagione 2004-05,la Sestese, in Serie D, dove aveva appena concluso la sua carriera da giocatore. Guida i toscani alla conquista del quinto posto e ai play-off di categoria, nel girone F, dove vengono eliminati (vittoria per 1-0 nella gara di esordio in trasferta con il Cascina e sconfitta al ritorno in casa). Il campionato 2005-06, lo vede inizialmente spettatore per poi subentrare il 20 novembre 2005, alla guida della , in C2, in sostituzione di Sergio Caligaris, con i lanieri sul fondo della classifica. Chiude la stagione al terzultimo posto con 33 punti, con un ruolino di marcia che in 22 gare lo vede vincere 5 volte, pareggiare nove e perdere otto, con una media punti di 1,089, andando a giocarsi i play-out, contro il Portogruaro (38). Nel doppio scontro con i granata centra la salvezza, grazie alla vittoria internanella gara di andata per 1-0 (rete di Zirafa) e pareggiando per 0-0 quella di ritorno.\nS\u00fcdtirol.\nVa al S\u00fcdtirol, sempre in C2, andando a sostituire Marco Baroni. Chiuderanno la stagione al settimo posto, con 49 punti, con un cammino fatto di 12, vittorie, 13 pari, nove sconfitte ed una media punti di 1,44.\nLa stagione 2007-08, lo vede sempre alla guida dei biancorossi, dove chiude all'undicesimo posto, uno dei peggiori risultati negli ultimi quindici anni degli altoatesini. Il cammino \u00e8 composto da 10 vittorie, 14 pari e 10 sconfitte, per una media punti 1,29. Al termine della stagione risolse consensualmente il contratto con la societ\u00e0.\nLe esperienze in Toscana.\nDue giorni dopo firma un nuovo contratto con la , in Lega Pro Seconda Divisione, dove \u00e8 stato esonerato dopo la terza giornata di ritorno, con i marmiferi nelle ultime posizioni, con 5 vittorie, nove pareggi e sei sconfitte, con una media punti di 1.29, venendo sostituito da Rino Lavezzini, che copriva gi\u00e0 la carica di Direttore Tecnico, in seno ai gialloblu. Il campionato 2009-10, lo vede inizialmente senza squadra, per poi subentrare all'undicesima giornata sulla panchina del , in sostituzione di Fabrizio Del Rosso, con il quale conquista la salvezza ai play-out. Nella gara di andata supera il Bellaria Igea-Marina in trasferta per 1-0 e pareggiando 0-0 la gara di ritorno. Con un ruolino che in 23 incontri, vede 7 vittorie, 9 pari e 7 sconfitte, per una media punti di 1,3.\nViene confermato alla guida dei giallorossi nella stagione successiva, venendo esonerato dopo 18 giornate, il 31 gennaio 2011, con un cammino fatto di sette vittorie, 4 pareggi e sette sconfitte, per una media punti di 1,39. Al suo posto viene chiamato Antonio Soda.\nAnche ad inizio stagione 2011-12 si ritrova senza panchina, sino al termine del girone di andata, quando il 20 dicembre 2011 viene ufficializzato il suo ingaggio alla guida del Borgo a Buggiano in Lega Pro Seconda Divisione, in sostituzione di Gianluca Colonnello. Firicano rileva la squadra anche grazie al fatto di ritrovarsi diverse squadre raccolte in pochi punti. In cinque partite conquista nove punti; due vittorie in casa con Cuneo e Treviso, una esterna a Montichiari, oltre a far registrare due sconfitte consecutive Rimini fuori casa per 2-0 ed in casa contro l'Alessandria per 2-1. Al termine della stagione il Borgo a Buggiano chiude al 10 posto, con 51 punti. Con Aldo Firicano in panchina 19 gare, vinte 9, pareggiate 3 e perse sette, per una media punti di 1,58.\nPro Patria, Pergolettese e Forl\u00ec.\nIl 25 giugno 2012 viene ingaggiato dalla Pro Patria. con cui vince il campionato di Seconda Divisione.\nIl 16 febbraio 2014, viene chiamato a sedere sulla panchina della Pergolettese al posto di Salvatore Giunta esonerato dopo la sconfitta in campionato contro il Mantova. Termina la stagione con la retrocessione della squadra.\nIl 10 marzo 2015 sostituisce Richard Vanigli sulla panchina del , ma non riesce a evitare la retrocessione dei \"galletti\" in Serie D.\nCarrarese.\nIl 28 febbraio 2017 torna ad allenare, prendendo il posto del dimissionario Andrea Danesi.\nPrato\nDal 15 febbraio 2021 \u00e8 il nuovo mister del Prato, prendendo il posto del allenatore dimissionario Vincenzo Esposito. A fine stagione, complice il cambio di propriet\u00e0, non viene confermato."}
{"id": "1325306", "revid": "1573940", "url": "https://it.wikipedia.org/wiki?curid=1325306", "title": "Diplodus vulgaris", "text": "Il sarago fasciato (Diplodus vulgaris , conosciuto comunemente come sarago comune o sarago testa nera, \u00e8 un pesce osseo marino appartenente alla famiglia Sparidae.\nDistribuzione e habitat.\nQuesta specie \u00e8 diffusa nel Mar Mediterraneo, nel Mar Nero e nell'Oceano Atlantico orientale tra il golfo di Guascogna e il Senegal, comprese Madeira e le isole Canarie. Frequenta prevalentemente zone rocciose costiere, soprattutto nei pressi di fondali sabbiosi, da 0 a 160 metri di profondit\u00e0, normalmente non oltre i 30; al contrario di altri saraghi \u00e8 raro in acque salmastre.\nDescrizione.\nL'aspetto generale di questo pesce \u00e8 simile a quello degli altri saraghi (\"Diplodus\"), da cui si distingue principalmente per i caratteri della colorazione. Il corpo \u00e8 brunastro o dorato sul dorso (variabile), argenteo sui fianchi e biancastro sul ventre. Sono presenti due larghe fasce nere verticali ben definite, una in prossimit\u00e0 dell'opercolo branchiale e una sul peduncolo caudale; la fascia posteriore pu\u00f2 brevemente estendersi sul dorso. Un'altra banda nera, meno marcata, \u00e8 presente in corrispondenza degli occhi. Sono presenti 15-16 sottili linee dorate longitudinali lungo i fianchi. Le pinne sono grigie tranne le pinne ventrali che sono scure. La misura massima \u00e8 di 45 centimetri di lunghezza ma mediamente ha una taglia non superiore a 22\u00a0cm. Il peso massimo \u00e8 di 1,3\u00a0kg.\nBiologia.\nComportamento.\nSpecie gregaria, forma spesso branchi composti talvolta anche da molti esemplari. Spesso i banchi stazionano a mezz'acqua senza muoversi.\nRiproduzione.\nLa riproduzione avviene in autunno, periodo in cui gli esemplari assumono una colorazione azzurrastra nella regione della testa. I giovani sono sempre ermafroditi, in seguito assumono il sesso maschile o femminile, che manterranno per il resto della vita.\nAlimentazione.\nSi nutre di invertebrati bentonici come crostacei anfipodi, copepodi, granchi, gamberi, molluschi bivalvi, cefalopodi (\"Loligo vulgaris\") e gasteropodi, vermi policheti, cnidari, echinodermi come ricci di mare e stelle marine.\nPesca.\n\u00c8 preda ambita sia dai pescatori sportivi che dai professionisti. Viene catturato prevalentemente con reti da posta e con palamiti. Abbocca anche alle lenze. Le carni sono ottime."}
{"id": "1325308", "revid": "29244", "url": "https://it.wikipedia.org/wiki?curid=1325308", "title": "Sarago fasciato", "text": ""}
{"id": "1325309", "revid": "29244", "url": "https://it.wikipedia.org/wiki?curid=1325309", "title": "Sargus vulgaris", "text": ""}
{"id": "1325315", "revid": "2178", "url": "https://it.wikipedia.org/wiki?curid=1325315", "title": "Ioria del Leone", "text": ""}
{"id": "1325316", "revid": "827882", "url": "https://it.wikipedia.org/wiki?curid=1325316", "title": "Out of Mind Live", "text": "Out Of Mind Live era un programma radiofonico, in onda dalle 15:00 alle 17:00 su m2o.\nIl programma era condotto da Ren\u00e9e La Bulgara e Mila.\nAlla console mixava i vari brani (di genere house ed electro) Provenzano Dj.\n\"Out Of Mind Live\" era considerato il programma \"pilastro\" di tutta la radio.\nIl programma, inoltre, aveva degli speciali: il sabato dalle 15:00 alle 16:00 andava in onda la classifica di \"Out Of Mind\", dal 2006, l'estate andava in onda \"Out Of Mind Summer Tour\" in diretta dai pi\u00f9 noti parchi acquatici e discoteche d'Italia, e dalla stagione autunnale 2006 c'era anche Out of mind Sunday Live, la domenica pomeriggio dalle 16 alle 18 in diretta dalle discoteche pi\u00f9 belle d'Italia.\nIl 2007: le critiche al programma.\nDa un po' di tempo, il programma mixato da Provenzano Dj non era pi\u00f9 gradito al pubblico (Alcuni commenti contrari alla sua scelta), in quanto il genere s'era ridotto alla sola musica house ed electro house. Molti partecipanti al forum di Provenzano Dj si sono rivelati contrari alla sua scelta.\nIl cambiamento del 5 marzo 2007, infatti, port\u00f2 diverse critiche, in quanto Provenzano Dj si era di fatto \"convertito\" ai suddetti generi, abbandonando le precedenti correnti musicali (trance, hands up, hard dance, dance e altri)."}
{"id": "1325320", "revid": "287204", "url": "https://it.wikipedia.org/wiki?curid=1325320", "title": "Batna", "text": "Batna o B\u00e2tnah (in berbero: \"Tbatent\", \u2d5c\u2d31\u2d30\u2d5c\u2d3b\u2d4f\u2d5c, ) \u00e8 una citt\u00e0 dell'Algeria settentrionale, la principale della provincia di Batna (o Wilaya di Batna), che con 285 800 abitanti (dati del 2004) \u00e8 la quinta provincia pi\u00f9 grande del paese. Inoltre \u00e8 una delle principali citt\u00e0 dell'area Chaoui ed \u00e8 considerata capitale dell'Aures.\nStoria.\nLa citt\u00e0 fu eretta come presidio militare dai francesi nel 1844, con lo strategico compito di creare un accesso permanente e sorvegliato alla principale strada in direzione del Sahara. Geograficamente si trova su di un passo naturale sui monti dell'Atlante. I romani, nella prima fase della loro invasione, non trovarono questo passaggio. Negli ultimi 15 anni la citt\u00e0 si \u00e8 molto sviluppata. Molti centri commerciali, case ed appartamenti sono stati costruiti in questo periodo. A 35 chilometri della citt\u00e0 si trovano le rovine di Timgad, colonia romana, notevole l'arco di Traiano.\nGeografia fisica.\nBatna si trova nella parte nord orientale dell'Algeria, non distante da Costantine e dal confine con la Tunisia. \nLa citt\u00e0 presenta una variet\u00e0 di architetture orientali ed occidentali, tutte permeate dello stile algerino. La citt\u00e0 \u00e8 nota come la Citt\u00e0 del riposo a causa dell'ambiente calmo e tranquillo, che riflette l'indole dei suoi abitanti.\nAttivit\u00e0 culturali.\nL'attivit\u00e0 sportiva si svolge principalmente nello stadio \"Stade du premier Novembre\" e nello Stadio Seffouhi Stadium, utilizzato anche per festival. Altre attivit\u00e0 culturali si svolgono nella \"Casa della cultura\", vicino alla prefettura, che si affianca al \"Centro Culturale Islamico\", nel cuore della citt\u00e0, e all\"'Ostello della Giovent\u00f9\".\nInfrastrutture e trasporti.\nLa citt\u00e0 \u00e8 servita dall'Aeroporto di Batna, intitolato al rivoluzionario algerino Mustaf\u00e0 Ben Boula\u00efd, situato a 35\u00a0km a nord dell'abitato e utilizzato per soli voli domestici."}
{"id": "1325323", "revid": "117735972", "url": "https://it.wikipedia.org/wiki?curid=1325323", "title": "Oscar Girardi", "text": "Carriera.\nAppartiene alla Sezione AIA di San Don\u00e0 di Piave.\nDiviene arbitro effettivo nella stagione sportiva 1986-1987, superando l'esame di ammissione al termine del corso arbitri da lui frequentato. Dopo aver diretto diverse gare in ambito provinciale e regionale viene promosso nel 1994 alla Commissione Arbitri Nazionale Dilettanti (CAN D).\nAl termine della stagione sportiva 1996-1997 viene promosso alla Commissione Arbitri Nazionale di Serie C (CAN C):\nDopo cinque anni di permanenza e aver diretto alcune gare dei play-off e play-out, dalla stagione sportiva 2002-2003 \u00e8 a disposizione della Commissione Arbitri Nazionale (CAN A-B), organo preposto alla designazione degli ufficiali di gara per le partite di Serie A e Serie B.\nOscar Girardi \u00e8 stato pi\u00f9 volte designato come Quarto Ufficiale di gara in gare di Champions League tra cui la suggestiva sfida - diretta dal collega Stefano Farina. Nel 2007 ha diretto uno spareggio promozione nel campionato tunisino: Olympique du Kef-Jendouba Sport.\nAl termine della stagione 2002-2003 ha ricevuto il premio 'Presidenza AIA' come arbitro immesso nel ruolo CAN particolarmente distintosi. Al termine della stagione 2003-2004 ha ricevuto il premio \"Gennaro Marchese\" come arbitro immesso nel ruolo CAN da non pi\u00f9 di 2 stagioni sportive particolarmente distintosi.\nDopo aver diretto 40 gare nella massima serie e oltre 100 nella serie cadetta, nell'aprile 2009 decide di dimettersi visto il sopraggiungere di nuovi e gravosi impegni di lavoro.\nDal 2009 al 2012 svolge l'attivit\u00e0 di dirigente arbitrale all'interno del Comitato Regionale Arbitri Veneto. Contemporaneamente viene nominato Arbitro Benemerito dal Presidente dell'AIA Marcello Nicchi."}
{"id": "1325325", "revid": "767487", "url": "https://it.wikipedia.org/wiki?curid=1325325", "title": "Katon W. DePena", "text": "Da giovane si form\u00f2 nella scena underground di San Francisco dove sub\u00ec l'influenza di band come Metallica e Slayer. Fu anche fondatore della band Phantasm, della quale fece parte anche Ron McGovney (ex-bassista dei Metallica)."}
{"id": "1325326", "revid": "38120", "url": "https://it.wikipedia.org/wiki?curid=1325326", "title": "Clara Clain", "text": ""}
{"id": "1325327", "revid": "729019", "url": "https://it.wikipedia.org/wiki?curid=1325327", "title": "Oceania Club Championship 1987", "text": "L'Oceania Club Championship 1987 fu la prima edizione del campionato di calcio oceaniano per club e si tenne nel marzo 1987 a Adelaide in Australia.\nQualificazioni.\nPrimo turno.\nBa FSC ammessa direttamente alle semifinali\nSemifinali.\n Rangers vinse 4-2 ai rigori.\nFinale.\nBa FSC qualificato alla fase finale.\nFase finale.\nSemifinale.\nAdelaide City ammessa direttamente alla finale\nFinale.\n Adelaide City vinse 4-1 ai rigori."}
{"id": "1325332", "revid": "729019", "url": "https://it.wikipedia.org/wiki?curid=1325332", "title": "Mauro Bergamasco", "text": "\u00c8 fratello maggiore di Mirco Bergamasco, ex rugbista di pari rilievo sportivo, e figlio del rugbista Arturo Bergamasco.\nBiografia.\nMauro Bergamasco proviene da una famiglia di rugbisti: suo padre Arturo, anch'egli \"flanker\", si guadagn\u00f2 4 presenze in Nazionale negli anni settanta e suo fratello Mirco \u00e8 stato anch'egli rugbista e internazionale per l'.\nCresciuto nelle giovanili del Petrarca, esord\u00ec in prima squadra nel 1998, a 19 anni.\nNel biennio successivo rimase a Padova, poi si trasfer\u00ec alla Benetton Treviso, club con il quale divenne campione d\u2019Italia in due occasioni, nel 2000-01 e nel 2002-03.\nDal 2003 ha militato nella squadra parigina dello Stade Fran\u00e7ais, dove ha giocato anche il fratello Mirco (dal 2003 all'inizio del 2010), e vanta la vittoria nel campionato francese nelle stagioni 2003-04 e 2006-07.\nIn Nazionale fin dall'era-Coste (il suo debutto risale al 18 novembre 1998 contro i ), Bergamasco ha disputato cinque edizioni della Coppa del Mondo e tutte le edizioni del Sei Nazioni fino al , a eccezione di quella del .\nVanta 14 mete in Nazionale, tre in meno del fratello Mirco, attuale detentore del primato di mete in azzurro tra i giocatori in attivit\u00e0.\nDurante il Sei Nazioni 2007 ricevette dall'IRB una squalifica di quattro settimane per un pugno rifilato al gallese Stephen Jones, porgendo in seguito le proprie scuse. Nel 2008 incorse invece in uno stop di tre mesi per un \"eye-gouging\" (dito infilato nell'occhio) ad un altro gallese, Lee Byrne. Ammessa la propria colpevolezza di fronte alla commissione, fu squalificato sino a giugno. Il ricorso presentato contro il provvedimento non and\u00f2 a buon fine, aumentando inoltre lo stop di quattro settimane.\nRimasto svincolato nel novembre 2011 per il mancato rinnovo contrattuale da parte dello Stade fran\u00e7ais, Bergamasco fu invitato a far parte della selezione dei Barbarian per un incontro nel novembre successivo contro un XV dell'; il 3 dicembre raggiunse infine un accordo con la franchigia italiana degli Aironi, formazione di Pro12; allo scioglimento della squadra nel 2012 e al subentro nella competizione delle Zebre, Bergamasco pass\u00f2 in quest'ultima squadra dalla stagione 2012-2013.\nSi ritir\u00f2 dal rugby giocato l'11 ottobre 2015 al termine dell'avventura italiana nella Coppa del Mondo di rugby.\nIl 7 luglio 2016 il Petrarca annunci\u00f2 che Mauro Bergamasco sarebbe entrato a far parte dello staff tecnico del Petrarca Rugby Junior con il compito di responsabile della formazione degli allenatori e della applicazione della linea tecnica.\nDal 2018 \u00e8 commentatore tecnico delle partite di Pro14 sulla piattaforma DAZN."}
{"id": "1325334", "revid": "102503", "url": "https://it.wikipedia.org/wiki?curid=1325334", "title": "Atrax Morgue", "text": ""}
{"id": "1325338", "revid": "1305772", "url": "https://it.wikipedia.org/wiki?curid=1325338", "title": "Daniels", "text": ""}
{"id": "1325339", "revid": "2149868", "url": "https://it.wikipedia.org/wiki?curid=1325339", "title": "Bastione di Saint Remy", "text": "Il bastione di Saint Remy \u00e8 una delle fortificazioni pi\u00f9 importanti di Cagliari, situata nel quartiere Castello. Il nome deriva dal primo vicer\u00e9 piemontese, Filippo-Guglielmo Pallavicini, barone di Saint Remy. Alla fine del XIX secolo venne monumentalmente trasformato in una scalinata, sormontata dall'arco di trionfo, che d\u00e0 accesso ad una passeggiata coperta e ad una grande terrazza panoramica.\nStoria.\nVenne costruito alla fine del XIX secolo sulle mura antiche della citt\u00e0, risalenti agli inizi del XIV secolo, collegando fra loro i tre bastioni meridionali della Zecca, di Santa Caterina e dello Sperone, per unire il quartiere Castello con quelli sottostanti di Villanova e Marina.\nAspetto.\nLa passeggiata coperta e la terrazza Umberto I, quest'ultima edificata sul vecchio bastione dello Sperone, vennero progettate nel 1896 dall'ingegnere Giuseppe Costa e da Fulgenzio Setti. L'edificio \u00e8 realizzato in stile neoclassico, con colonne corinzie, utilizzando la Pietra Forte, un calcare bianco e giallo presente in abbondanza nel territorio circostante. Fu inaugurato nel 1901. La scalinata a doppia rampa, con la quale si entra dalla piazza Costituzione, si interrompe nella passeggiata coperta, e si conclude sotto l'arco di Trionfo, nella terrazza Umberto I.\nIl 17 febbraio 1943, la scalinata e l'Arco di trionfo vennero danneggiati gravemente dalle bombe dei B-17 americani durante la Seconda guerra mondiale, ma finita quest'ultima vennero fedelmente ricostruiti.\nDalla terrazza Umberto I si accede, attraverso una breve gradinata, al bastione di Santa Caterina, dove sorgeva un vecchio convento delle domenicane, distrutto da un incendio nel 1800. Si narra che negli ambienti austeri del convento si prepar\u00f2 la congiura per uccidere il vicer\u00e9 Camarassa nel 1668, il pi\u00f9 clamoroso episodio di sangue nella storia della citt\u00e0 durante il governo spagnolo.\nLa passeggiata coperta da quando fu inaugurata, nel 1902, \u00e8 stata variamente utilizzata. All'inizio fu utilizzata come sala dei banchetti, poi durante la prima guerra mondiale si utilizz\u00f2 come infermeria. Negli anni trenta, nel periodo delle sanzioni, venne allestita la mostra dell'autarchia. Nel corso della seconda guerra mondiale fu adoperato come rifugio agli sfollati le cui case vennero distrutte dalle bombe. Nel 1948 ospit\u00f2 la prima Fiera campionaria della Sardegna. Dopo molti anni di abbandono, la passeggiata fu restaurata e rivalutata come spazio culturale riservato in particolare a mostre artistiche."}
{"id": "1325343", "revid": "117122351", "url": "https://it.wikipedia.org/wiki?curid=1325343", "title": "Episodi di Caterina e le sue figlie (seconda stagione)", "text": "La seconda stagione della serie televisiva Caterina e le sue figlie \u00e8 composta da sei episodi ed \u00e8 andata in onda dal 9 settembre al 1\u00ba ottobre 2007 su Canale 5. La regia della seconda stagione \u00e8 di Vincenzo Terracciano e Luigi Parisi.\nPrima puntata.\nMentre Caterina e Attilio si sposano, giunge in chiesa la sorella dello sposo, Renata con il figlio Michele: racconta di essere stata abbandonata dal marito Fef\u00e8. Agostina spinta da Adele decide di cercare un lavoro. Adele chiede a Caterina e ad Attilio di ospitare la piccola, in quanto ha la necessit\u00e0 di andare a New York per un paio di settimane. Ma i due neosposi rifiutano, in quanto il giorno dopo sarebbero dovuti partire per le Seychelles, ma Adele li rassicura: infatti il giorno dopo sar\u00e0 il padre a prendersi cura della bambina e loro saranno liberi di partire per il loro viaggio di nozze. Ma il clima burrascoso presente in casa dell'uomo convince Caterina a tenere con s\u00e9 la bimba. Renata pensando ad una probabile riappacificazione viene invitata a cena da Fef\u00e8. A lezione di ballo, Liliana e Caterina fanno la conoscenza di Eleonora, un'avvenente quarantenne che ha affittato un negozio ad Anfri. Intanto Attilio, costretto a fare il babysitter, si affeziona molto alla bambina. Agostina recluta una babysitter tedesca e comunica al marito Ettore e alla figlia Rebecca che ha deciso di cercare un lavoro. Liliana riceve una bella notizia: il figlio Enrichetto lascer\u00e0 il lavoro in Spagna per tornare in Italia, la donna pensa che, se riuscir\u00e0 a trovare una moglie per il figlio, potrebbe averlo per sempre vicino a s\u00e9 in Italia. Ma Enrichetto vive con Pablo, arrabbiato dal fatto che il fidanzato non abbia ancora rivelato alla madre di essere omosessuale, nonostante i due stiano per sposarsi. Intanto Renata va a cena con Fef\u00e8 e comprende che \u00e8 l\u00ec per chiederle la separazione. Il regista Otto ha scritto un'opera teatrale per Carlotta, molto entusiasta, ma capir\u00e0 di essersi illusa. Adele avverte la madre che dovr\u00e0 restare a New York ancora per un mese; questo fa saltare ancora il viaggio di nozze. Agostina consigliata da un'agenzia di avvio al lavoro inizia a prendere lezioni di arabo dal suo colf Istanbul. Ma Ettore annulla telefonicamente la richiesta di lavoro fatta alla moglie. L'agenzia vende la casa romana di Caterina. Renata sorprende il marito Fef\u00e8 in compagnia della segretaria. L'uomo continua a chiederle la separazione ma tutto finisce con una rissa nella quale viene coinvolto anche Attilio. All'improvviso arriva Adele a riprendersi la bimba perch\u00e9 dovr\u00e0 rimanere a New York per pi\u00f9 tempo. Finalmente Caterina e Attilio stanno per partire per le Seychelles ma la donna viene a sapere che Agostina con tata e figli si \u00e8 trasferita nella casa che l'agenzia ha appena venduto.\nSeconda puntata.\nCaterina rinuncia al suo viaggio di nozze per tentare una riappacificazione tra Agostina ed Ettore. Nel frattempo, Renata si sente male dopo un litigio con Fef\u00e8 a causa della separazione e Caterina e Attilio si dirigono verso l'ospedale dove \u00e8 ricoverata Renata: ha avuto un infarto. Intanto Liliana ha preparato una festa con delle ragazze per trovare una fidanzata al figlio Enrichetto, ma il ragazzo si sottrae imbarazzato. Agostina tenta invano di trovare un lavoro. Attilio scopre che, mentre Renata era ricoverata in ospedale, Michele gli ha rubato 250 euro, dunque lo cerca per rimproverarlo per tentare di riacquistare la sua fiducia, ma il ragazzo lo aggredisce verbalmente. Liliana cerca di far fidanzare Enrichetto con Eleonora, la quale capisce subito che il ragazzo non \u00e8 interessato alle donne. Agostina riesce finalmente a trovare un lavoro come PR alle dipendenze di Cetty Saponero, un'aggressiva donna d'affari sposata con Alvaro ma con un amante: Romano. Dopo un litigio con la madre, Michele, ormai fuori controllo a causa dei problemi familiari, d\u00e0 fuoco alla scuola. Allora Renata decide di affidarlo al padre e alla sua nuova fidanzata che sembra molto infastidita da questa scelta. Fianalmente, Caterina e Attilio decidono di godersi una notte in una suite dell'hotel, ma l'uomo, sopraffatto dalla stanchezza, si addormenta lasciando di stucco la povera Caterina. Il padre di Enrichetto si \u00e8 reso conto dell'omosessualit\u00e0 del figlio, ma Liliana continua a non sospettare nulla, per cui acquista un filtro da una maga per spingere il figlio a fidanzarsi. Agostina sta guadagnando la fiducia di Cetty, anche se Ettore continua ad opporsi. Nel bar in cui lavora, Carlotta conosce Pietro, che scoprir\u00e0 essere un suo vicino di casa. Ad Anfri arriva Pablo, il fidanzato di Enrichetto infastidito dal fatto che non abbia detto ancora nulla alla madre del loro matrimonio. La tata di Agostina, Gertrude porta via di casa il piccolo Leonardo. Riusciranno Caterina e Attilio a partire per il viaggio di nozze gi\u00e0 pi\u00f9 volte rimandato?\nTerza puntata.\nCaterina rinvia per l'ennesima volta il viaggio di nozze e recupera Leonardo il figlio di Agostina che Ettore aveva fatto rapire dalla tata. Carlotta si \u00e8 innamorata di Pietro, un pittore agli esordi; la ragazza lo vede scendere da una macchina lussuosa in compagnia di una donna affascinante. Attilio \u00e8 molto arrabbiato con Caterina e per una settimana non cena a casa e dorme in salotto; secondo lui Caterina mette al primo posto la famiglia trascurando cos\u00ec il viaggio di nozze. Liliana rifiuta di capire che Enrichetto e Pablo sono fidanzati nonostante cerchino in tutti i modi di farglielo capire. Renata, che sta facendo una dieta, scopre che il marito Fef\u00e8 le ha bloccato la carta di credito per convincerla a firmare la separazione, ma lei non ne vuole proprio sapere. Agostina e Rebecca lavorano ad una convention organizzata da Cetty Saponero, ed \u00e8 l\u00ec che Rebecca conosce Geremia, il figlio della PR; nel frattempo Agostina se la cava benissimo intrattenendo ospiti arabi. Pietro d\u00e0 a Carlotta una notizia straordinaria: presto far\u00e0 una mostra, ma non sa che l'esposizione \u00e8 stata pagata da Ines, la donna affascinante che Carlotta ha visto con lui. Dopo la convention Rebecca scopre che il fidanzato Remo la tradisce con un'amica. Caterina e Attilio litigano perch\u00e9 la donna lo ha trovato nel camerino del negozio di Eleonora in un atteggiamento che le \u00e8 sembrato equivoco. Caterina a causa del litigio con Attilio si trasferisce nella sua casa romana dove trova Rebecca a letto con Geremia; i due ragazzi sono molto innamorati, lo stesso \u00e8 per Carlotta e Pietro anche se il pittore \u00e8 molto misterioso. Intanto Renata che continua a prendersi cura di s\u00e9 va a lavorare ad Anfri nella farmacia del fratello Attilio. Durante la festa comunale Pablo fa ingelosire Enrichetto ballando con Eleonora e Renata conosce Roby, un ex obeso come lei. Dopo la festa Pablo ritorna in Spagna abbandonando Enrichetto. Intanto Renata incontra Michele che vive con il padre e va meglio a scuola, il ragazzo confida alla madre che avrebbe voglia di tornare a vivere con lei perch\u00e9 il padre e la fidanzata litigano sempre soprattutto a causa delle eccessive spese di lei. La mostra di Pietro va malissimo e il ragazzo si trasferisce nella villa di Ines, Carlotta lo raggiunge e lo accusa di aver mentito su tutto. Caterina che si trova a Roma fa pace con Attilio e decide di tornare ad Anfri, ma la sera prima della sua partenza arriva Liliana, disperata perch\u00e9 ha scoperto che il figlio Enrichetto \u00e8 gay.\nQuarta puntata.\nRenata si iscrive nella stessa palestra di Eleonora, qui incontra Roby il simpatico istruttore di kickboxing. Liliana si sfoga con l'amica Caterina: ha scoperto che suo figlio \u00e8 gay e non potr\u00e0 mai avere un nipotino. Nel frattempo Eleonora si rende conto che \u00e8 sommersa dai debiti e cinicamente \u00e8 alla ricerca un'amante che l'aiuti finanziariamente. Liliana torna ad Anfri, dove consola il figlio Enrichetto depresso a causa dell'abbandono di Pablo. Cos\u00ec, Caterina e Liliana decidono di andare a Barcellona per cercare Pablo e farlo tornare in Italia. Michele sottrae al padre la carta di credito e passa la giornata a fare shopping con Renata. Liliana e Caterina giunte a Barcellona girano da un locale all'altro in cerca di Pablo, fino a che si imbattono in una festa sadomaso. Eleonora sempre a caccia di un amante, segue Attilio che si trova a Saturnia per un congresso, ed \u00e8 intenzionata a sedurlo, ma l'uomo cambia stanza, cos\u00ec i suoi progetti falliscono. Carlotta scopre che Ines \u00e8 la madre di Pietro e che i due hanno una vita ricca e mondana, infatti la donna ha appena regalato al figlio una Porsche. Finalmente Caterina e Liliana trovano Pablo, che non vuol saper nulla di Enrichetto, ma le due donne gli dicono che hanno biglietto d'aereo anche per lui e che il giorno dopo lo aspetteranno all'aeroporto. Pietro torna da Carlotta e si riappacificano, il ragazzo non vuole fare carriera e ha deciso di stare con lei anche se la madre ha molto bisogno di lui. Pablo ha deciso di tornare da Enrichetto e raggiunge Caterina e Liliana in aeroporto. Ettore e Agostina si ritrovano grazie ad una scenata di gelosia dell'uomo che segue la moglie in albergo dove \u00e8 rientrata con uno scrittore. Rebecca si sente male e scopre di essere incinta di Geremia. Carlotta e Pietro litigano di nuovo, cos\u00ec il ragazzo vende la Porsche per comprarle un anello di fidanzamento: vuole sposarla e la presenta alla madre Ines che finge di accoglierli bene invitando i ragazzi a vivere con lei nella sua grande villa Fef\u00e8 si accorge delle spese eccessive e se la prende con la sua nuova fidanzata. Renata invita Fef\u00e8 a cena, l'uomo rimane meravigliato quando la vede cos\u00ec elegante ed in forma. Ma parlano comunque del divorzio. Pietro si presenta a Caterina, che rimane colpita dal ragazzo, ma la donna sconsiglia alla figlia Carlotta di andare a vivere sotto lo stesso tetto della suocera. Caterina riceve una telefonata: \u00e8 Geremia che rischia di mandare a monte il viaggio di nozze confidando alla donna che Rebecca \u00e8 incinta.\nQuinta puntata.\nCetty viene a sapere che il figlio Geremia aspetta un bambino, e, dopo aver scoperto che la mamma \u00e8 Rebecca spera di convincere la ragazza di abortire, licenziando Agostina. Caterina liberatasi dai problemi, arriva all'aeroporto per il viaggio di nozze, ma Attilio non si presenta perch\u00e9 vuole stare da solo e riflettere. Carlotta confida a Ines che vorrebbe incoraggiare Pietro nella pittura e la donna fa di tutto per impedirlo, in modo che il figlio si occupi dell'azienda vinicola. Geremia e Rebecca confidano ad Ettore che stanno aspettando un bambino, ma l'uomo reagisce male alla notizia. Caterina \u00e8 da sola, quindi decide di andare in Spagna per raggiungere Liliana e la sua famiglia in vista del matrimonio tra Enrichetto e Pablo. Ma durante la notte il marito di Liliana muore improvvisamente. Intanto Romano tradisce Cetty svelando ai giornali il sistema di corruzione di cui la donna \u00e8 responsabile. La PR reagisce distruggendogli la macchina e svelando il tradimento della moglie di Romano. Carlotta intuisce che Ines abbia finanziato di nascosto la mostra di Pietro per poi acquistare i suoi quadri in forma anonima. Renata firma la separazione, ma Fef\u00e8 non sembra volerlo, ora che la moglie \u00e8 diventata cos\u00ec bella. Caterina e Liliana hanno bisogno di stare da sole per riflettere senza essere disturbate, cos\u00ec si appartano in campagna, dove per distrarsi dai dispiaceri, confezionano marmellate e conserve. Cetty segnata dallo scandalo si riappacifica con Agostina, con il marito e il figlio ritrovando, dopo molti anni, il piacere di stare in famiglia. Attilio torna ad Anfri e scopre che Caterina non \u00e8 a casa: \u00e8 partita, e non vuole essere rintracciata, l'uomo dispiaciuto si ubriaca ed incappa in Eleonora che approfitta del suo stato per fingere di aver passato una notte con lui. Caterina spedisce le marmellate fatte con Liliana alle figlie per tranquillizzarle e riappacificarsi. Cetty e Agostina si accorgono della qualit\u00e0 delle conserve e pensano di venderle in TV. Attilio riesce a trovare Caterina la raggiunge e si fa perdonare, all'improvviso arrivano anche Agostina e Cetty.\nSesta puntata.\nAttilio e Caterina per riuscire a partire per il loro viaggio di nozze alle Seychelles, fuggono di soppiatto per partire, ma all'ultimo momento, Eleonora si presenta alla porta dicendo di aspettare un figlio da Attilio: \u00e8 un fulmine a ciel sereno: Attilio viene immediatamente messo fuori casa da Caterina. Carlotta, intanto, ha spinto Pietro a riappropriarsi del proprio talento, cos\u00ec il ragazzo dipinge di notte, di nascosto dalla madre. Renata, invece, regala una festa a Michele e qui rincontra Fef\u00e8. Segue una cena romantica, una notte di passione e al risveglio Renata viene sorpresa da Rossella a letto con suo marito. Delusa dal comportamento di Attilio, Caterina si trasferisce nella sua casa romana proprio nel momento in cui Rebecca e Geremia si accorgono di non riuscire a trovare una casa decente in vista della nascita del bimbo. Eleonora si presenta da Attilio con un mazzetto di cambiali da pagare: \u00e8 il padre di suo figlio e dovr\u00e0 pur aiutarla. Rebecca progetta di vivere nella casa di Caterina e, per farlo, organizza un'adunata, in occasione della prima ecografia, sperando di far riappacificare nonni e genitori, cos\u00ec da liberare l'appartamento, ma il suo piano fallisce. Intanto Liliana e Caterina hanno deciso di organizzare personalmente le televendite delle loro marmellate. Nel frattempo Carlotta rivela a Pietro le manovre della madre con la galleria d'arte, ma il ragazzo alla notizia non sembra reagire in modo particolare. Fef\u00e8 si dichiara a Renata ma la donna, che nel frattempo ha accettato la corte di Roby, rifiuta sdegnosamente: si \u00e8 accorta di non amarlo pi\u00f9. Ed \u00e8 proprio l'istruttore della palestra a rivelare che Eleonora si \u00e8 inventata tutto e che Attilio non ha nulla a che fare con il bambino che lei sta aspettando. Cos\u00ec, durante la telepromozione delle marmellate, in diretta tv, Liliana svergogna Eleonora raccontando alle telecamere ci\u00f2 che ha fatto a Caterina e la donna vedr\u00e0 di colpo il suo negozio svuotarsi. Pietro torna a vivere da solo: la madre ha accettato di curare il suo esaurimento nervoso e lui riprender\u00e0 a dipingere come Carlotta sperava. Sempre dicisa a conquistare la casa di Roma, Rebecca prepara una truffa basata sulla varicella del fratellino che le permette di organizzare, prima un incontro tra il padre e la madre, poi un altro tra Caterina e Attilio, cos\u00ec riesce finalmente a far riconciliare le due coppie in crisi. Diversi mesi dopo Eleonora chiude la sua boutique per fallimanto, ma, prima di andarsene, entra in chiesa, dove si sta sposando Carlotta rivelando a tutti che il padre del suo bambino \u00e8 Pablo. Caterina commenta: \"neanche i gay sono pi\u00f9 quelli di una volta!\"."}
{"id": "1325347", "revid": "547034", "url": "https://it.wikipedia.org/wiki?curid=1325347", "title": "Prestazioni energetiche dell'involucro edilizio", "text": "Le prestazioni energetiche dell'involucro edilizio indicano il comportamento in uso, cio\u00e8 durante la vita utile, degli elementi costruttivi che costituiscono le \u201cchiusure\u201d di un edificio, rispetto a sollecitazioni indotte da azioni termiche e igrometriche.\nDescrizione.\nIl termine \"involucro edilizio\" ha sostituito il termine \u201cchiusura\u201d, utilizzato nella scomposizione del sistema tecnologico nella UNI 8290, a sottolineare il concetto di globalit\u00e0 delle parti che definiscono un ambiente interno, caratterizzato da condizioni climatiche e ambientali stabili, rispetto ad un ambiente esterno, variabile per natura.\nLe prestazioni dell'involucro devono garantire il comfort termico e igrometrico degli spazi confinati e il contenimento dei consumi energetici mediante il soddisfacimento dei seguenti requisiti prestazionali:\nI modelli di controllo ambientale.\nSecondo la definizione di R. Banham, si possono descrivere le prestazioni energetiche dell'involucro edilizio secondo quattro modelli di controllo ambientale:\nIl modello dell'involucro ecoefficiente gestisce i flussi attraverso la regolazione di dispositivi fissi o ad assetto variabile (frangisole, apertura/chiusura di finestre, bocchette di ventilazione, ecc.), o con controllo e regolazione manuale o automatica in relazione al tipo di utenza ed alla complessit\u00e0 dell'edificio.\nAltri autori identificano un quinto modello di controllo ambientale, cio\u00e8 l\u2019involucro architettonico intelligente, adattivo e interattivo, progettato e realizzato per adattarsi, come un essere vivente, al variare delle condizioni ambientali esterne: l'involucro, come \"pelle\", svolge il ruolo di sistema dinamico di filtro ambientale, capace non solo di regolare i flussi di calore, radiazione, aria e vapore, ma anche di convertire la radiazione in energia (termica ed elettrica) utilizzabile per il \u201cmetabolismo\u201d degli edifici.\nUna progettazione intelligente dell'involucro edilizio dovrebbe considerare anche la produzione di energia attraverso le sue componenti, oltre alla conservazione dell'energia termica dell'ambiente interno, sfruttando le fonti energetiche rinnovabili per assicurare il mantenimento di condizioni confortevoli al suo interno in termini di riscaldamento, raffrescamento, ventilazione e illuminazione naturale.\nEvoluzione delle tecnologie associate.\nIl concetto di involucro come componente tecnologica capace di mediare i flussi di energia provenienti dall'esterno verso l'interno dell'edificio nasce con l'archetipo stesso del modello architettonico. Nel momento storico in cui l'uomo decide di costruirsi un riparo artificiale dagli agenti climatici ambientali, cerca di proporre soluzioni costruttive capaci di migliorare le condizioni dello spazio confinato destinato all'abitare.\nL'involucro architettonico si \u00e8 lentamente evoluto da elemento barriera prevalentemente protettivo in complesso sistema-filtro selettivo e polivalente, in grado da una parte di ottimizzare le interazioni tra ambiente interno e macro-ambiente esterno (e viceversa) al mutare delle diverse condizioni climatico-ambientali nel corso della giornata, nel corso dell'anno, finanche nel corso della vita dell'organismo edilizio e/o dell'uomo che lo abita; dall'altro lato di rispondere sempre pi\u00f9 spesso in senso \u201cintelligente\u201d agli stessi mutamenti psicologici, sociologici e culturali del modo di vivere i rapporti con tali fattori micro e macro ambientali dai parte dei fruitori dell'architettura \u201cinvolucrata\u201d.\nForma e funzione dell'involucro hanno registrato nel tempo un'evoluzione sostanziale sia nell'uso dei materiali (si \u00e8 passati da involucri prevalentemente massivi, realizzati in materiale lapideo a involucri sempre pi\u00f9 leggeri, realizzati con superfici trasparenti) sia nelle prestazioni dei suoi componenti. Dal concetto di involucro come elemento energeticamente passivo, di separazione tra ambiente interno e esterno, si passa al concetto di involucro come elemento dinamico e interattivo del complesso sistema energetico che regola il funzionamento dell'edificio e ne caratterizza l'immagine.\nL'evoluzione tecnologica delle prestazioni energetiche dell'involucro architettonico \u00e8 registrabile e percepibile attraverso la smaterializzazione delle superfici che lo costituiscono. Gli elementi opachi massivi di chiusura verticale e orizzontale vengono bucati da superfici trasparenti di dimensioni sempre maggiori, che in tempi recenti sostituiscono e costituiscono l'intero elemento di delimitazione architettonica.\nL'uso sempre pi\u00f9 frequente di superfici trasparenti per la realizzazione degli edifici si sviluppa a partire dalla fine del XIX secolo, in corrispondenza della rivoluzione industriale, e comporta lo sviluppo e la ricerca di nuovi materiali capaci di garantire prestazioni energetiche analoghe ai materiali tradizionali con cui per secoli sono stati realizzati gli edifici.\nL'involucro si svincola dalla struttura portante dell'edificio e diviene elemento di chiusura chiamato a regolare prevalentemente i flussi energetici legati al passaggio di calore, alla trasmissione luminosa per un'adeguata illuminazione degli ambienti interni ed alla protezione della radiazione solare nei mesi con le temperature pi\u00f9 elevate. Le soluzioni tecnologiche e la scelta dei materiali si orientano verso quei sistemi tecnologici che riescono a governare tali scambi termici e luminosi, garantendo al contempo i requisiti estetici dettati dai nuovi linguaggi architettonici.\nParte dell'innovazione tecnologica legata alle prestazioni energetiche dell'involucro contemporaneo \u00e8 dovuta alla realizzazione e adozione di nuovi materiali trasparenti suddivisi per caratteristiche in: passivi, attivi e ad alte prestazioni. I materiali passivi (pannelli prismatici, LCP, profili FISH, profili OKASOLAR, ecc.) sono tutti quelli che, grazie semplicemente alla forma, riescono a modificare la quantit\u00e0 di energia trasmessa (sia ottica che energetica) attraverso l'involucro in funzione dell'inclinazione della radiazione solare. I materiali attivi (vetri cromogenici, vetri elettrocromici, vetri olografici, ecc.) modificano la quantit\u00e0 di energia trasmessa in funzione di stimoli esterni forniti al sistema, quali corrente impressa, gradiente di temperatura o variazione di energia solare incidente. I materiali ad alte prestazioni (aerogel, TIM), infine, sono quelli in grado di soddisfare, grazie a propriet\u00e0 intrinseche, la maggior parte dei requisiti di comfort.\nIn molti edifici contemporanei l'involucro \u00e8 realizzato con sistemi di facciata che permettono di accumulare l'energia solare incidente e di trasformarla in calore per implementare il fabbisogno energetico invernale dell'edificio, in altri l'involucro diviene un vero e proprio elemento attivo di produzione di energia, grazie all'integrazione di sistemi tecnologici legati alle fonti energetiche rinnovabili (fotovoltaico e solare termico). Le chiusure verticali opache e trasparenti sono sviluppate come componenti tecnologiche complesse capaci di interagire con le condizioni ambientali a contorno, in grado di ridurre il fabbisogno energetico dell'edificio. Facciate ventilate (opache o doppia pelle), sistemi di schermatura solare, sistemi solari attivi (collettori solari e celle fotovoltaiche) e sistemi solari passivi (serre solari) diventano elementi ricorrenti nella progettazione dell'involucro architettonico e si trasformano spesso in laboratori di ricerca progettuale rispetto ai quali sperimentare l'innovazione tecnologica, ad esempio nelle fasi di progettazione, realizzazione e gestione di un green building.\nEfficienza energetica dell'edificio.\nLe prestazioni energetiche dell'intero organismo edilizio dipendono dall'efficienza dell'involucro chiamato a circoscriverlo, se le componenti di chiusura (verticali, orizzontali, trasparenti, opache) non sono state progettate e realizzate in maniera consona alle prestazioni energetiche dell'edificio, le dispersioni dei flussi di calore passanti attraverso le stesse ne comprometteranno i consumi energetici finali.\nLe azioni termiche che agiscono sull'esterno di un edificio sono combinazioni d'impatti radiativi e convettivi. La componente radiativa consiste nella radiazione solare incidente e nello scambio termico radiativo con l'ambiente esterno e con il cielo. L'impatto termico convettivo \u00e8 una funzione dello scambio con la temperatura dell'aria circostante, e pu\u00f2 essere accelerato dal movimento dell'aria.\nLe dispersioni termiche che avvengono sotto forma di calore, dipendono dalla differenza di temperatura tra la faccia interna e esterna dell'involucro stesso e dalla resistenza termica del materiale (o combinazione di materiali) dei quali \u00e8 fatto l'involucro.\nI materiali componenti un involucro che separa due ambienti a temperature differenti offrono una resistenza al passaggio del calore che varia in relazione diretta allo spessore del materiale e in relazione inversa alla sua \u2018facilit\u00e0\u2019 a trasmettere il calore (trasmittanza).\nParticolare attenzione deve inoltre essere data alle prestazioni termiche dell'involucro edilizio in regime termico variabile, nei mesi invernali (in quei periodi in cui il riscaldamento \u00e8 saltuario, o intermittente, specie con attenuazioni notturne), ma soprattutto nei mesi estivi.\nNel corso della stagione estiva, in particolare durante le successioni di giornate caratterizzate da valori elevati di temperatura e di intensit\u00e0 d'irraggiamento solare, gli involucri edilizi dovrebbero essere progettati e realizzati in modo tale da assicurare condizioni ambientali di sufficiente benessere termoigrometrico all'interno degli ambienti confinati, anche in assenza di impianti di condizionamento.\n&lt;br&gt;A tale scopo, assumono particolare importanza: il sistema di protezione dall'irraggiamento solare (schermi, aggetti, alberi ecc.); l'inerzia termica delle pareti opache dell'edificio, quantificabile in base allattenuazione (s) dell'ampiezza delle variazioni della temperatura superficiale interna rispetto a quella ambientale esterna, e al ritardo di fase (f), cio\u00e8 all'intervallo di tempo con cui le variazioni di temperatura esterna si trasmettono all'interno (ore). Buone prestazioni sono assicurate, sotto questo punto di vista, da pareti opache in grado di fornire come valori orientativi s&lt; 0,05 e f &gt; 8 ore, relativamente a una ipotetica oscillazione sinusoidale della temperatura esterna avente periodo di 24 h.\n&lt;br&gt;Per ridurre i consumi energetici per la climatizzazione estiva risulta fondamentale attenuare i valori massimi di temperatura negli ambienti e ritardare l'immissione di energia termica negli stessi, spostandola verso le ore notturne quando la temperatura dell'aria esterna \u00e8 ai valori minimi e il fenomeno del reirraggiamento raffredda rapidamente le superfici esterne.\nLe perdite di calore attraverso l'involucro possono essere ridotte attraverso le seguenti strategie:\nNella fase progettuale dell'involucro edilizio si dovr\u00e0 prestare particolare attenzione al controllo e alla verifica dei fenomeni di condensa interstiziale e superficiale, come previsto dalla Norma UNI EN ISO 13788, prestando particolare attenzione alle condizioni igrometriche di progetto interne ed esterne dell'edificio ed alle caratteristiche (spessore, conduttivit\u00e0 termica, resistenza alla diffusione del vapore) di ciascuno strato di materiale componente la parete.\nIl calcolo della condensa interstiziale viene effettuato quantificando i profili delle temperature e delle pressioni di vapore acqueo (saturo ed effettivo) all'interno della parete: se la pressione di vapore effettiva (Pe) raggiunge o supera quella della pressione di vapore saturo (Ps), si avr\u00e0 formazione di condensa. Tale fenomeno pu\u00f2 essere arginato disponendo in ordine decrescente gli strati che compongono la struttura in funzione della loro permeabilit\u00e0 al vapore acqueo (i materiali con resistenza maggiore al vapore vanno collocati verso l'ambiente abitato, quelli con resistenza minore vanno collocati verso l'ambiente esterno).\nI fenomeni di condensa superficiale si verificano, invece, quando la temperatura della superficie interna della parete \u00e8 inferiore alla temperatura di condensa dell'aria dell'ambiente abitato. Dal calcolo del profilo della temperatura all'interno della parete, si determina anche il valore della temperatura superficiale interna ed \u00e8 quindi possibile valutare gli eventuali rischi di condensa superficiale.\nLegislazione e normativa tecnica di riferimento.\nLa necessit\u00e0 di regolare i flussi di energia che passano attraverso l'involucro ha influenzato la stesura delle recenti normative in materia di risparmio energetico, sia di matrice internazionale che di matrice nazionale. Isolamento termico e inerzia termica delle componenti costituenti il \u201climite\u201d fisico tra ambiente interno ed esterno sono i parametri fondamentali su cui si basano tali riferimenti normativi. Alla luce della necessit\u00e0 di ridurre i carichi energetici dell'edificio \u00e8 stato indispensabile individuare buone pratiche del costruire finalizzate all'implementazione delle caratteristiche tecnologiche dell'involucro edilizio, ridefinito come componente dinamica dal punto di vista energetico capace di regolare \u201cpositivamente\u201d i flussi di energia entranti ed uscenti dall'ambiente edilizio.\nLa direttiva 2002/91/Ce (Energy Performance of Buildings) sul rendimento energetico nell'edilizia, ha dato impulso a un rinnovamento legislativo, che in Italia ha prodotto, a livello nazionale, il Decreto 19 agosto 2005 n.192 (ora corretto e integrato dal Decreto 29 dicembre 2006, n.311) e, a livello locale, una nuova serie di regolamenti improntati alla riduzione dei consumi ed alla certificazione energetica.\nLe tematiche centrali su cui si articolano le politiche normative di riqualificazione del pacchetto edilizio esistente si identificano in relazione alle caratteristiche intrinseche dell'involucro edilizio e degli impianti a servizio dell'edificio, e volgono alla riduzione dell'impatto energetico del sistema architettonico attraverso il controllo e la regolazione dei seguenti fattori:"}
{"id": "1325353", "revid": "339392", "url": "https://it.wikipedia.org/wiki?curid=1325353", "title": "L'arca di No\u00e9 / Aria di settembre", "text": ""}
{"id": "1325356", "revid": "827882", "url": "https://it.wikipedia.org/wiki?curid=1325356", "title": "Personaggi di Ninja Gaiden", "text": "Questo \u00e8 un elenco di personaggi appartenenti alla serie di videogiochi Ninja Gaiden. Questa lista comprende sia i personaggi della vecchia serie \"Shadow Warrior\", sia quelli del reboot del 2004 \"Ninja Gaiden\", quest'ultimo ambientato nell'universo di \"Dead or Alive\".\nTrilogia NES.\nLa trilogia NES narra l'incontro tra Ryu e Irene, i loro conflitti con il Clan Demon capitanato da Jacquio, con la tribu di Ashtar, e con le investigazioni della CIA.\nIrene Lew.\n \u00e8 un'agente della CIA e interesse romantico di Ryu. Incontra il ninja per la prima volta in \"Shadow Warriors\", in cui lo attacca con un tranquillante. Dopo essere stata salvata da Ryu dopo il rapimento di Jaquio, i due si innamorano.\nIn \", Irene viene rapita nuovamente, questa volta da Ashtar, con il solo scopo di distrarre Ryu ed attaccarlo nel momento opportuno. Robert riesce a salvare Ryu, anche se Ashtar \u00e8 in grado nuovamente di fuggire con Irene. Quando Ryu riesce a raggiungerli nel labirinto dell'oscurit\u00e0, Ashtar accoltella alle spalle Irene, ma quest'ultimo riesce a sopravvivere. Aiutata da Robert a scappare, entrambi vengono fatti prigionieri da Jaquio, che la sacrifica per risvegliare la Spada del Caos, ma \u00e8 in seguito resuscitata con il potere della Spada del Drago di Ryu.\nIn \", Irene \u00e8 attaccata dal doppelg\u00e4nger di Ryu e presunta morta, per poi ricomparire alla fine della storia a fianco a Ryu. Nel periodo intercorso tra \"Ninja Gaiden\" e \"Dead or Alive\", Ryu e Irene si sposano ed aprono un negozio di oggetti rari negli Stati Uniti.\nKen Hayabusa.\nKen Hayabusa, chiamato nella versione originale, \u00e8 il padre di Ryu. Appare per la prima volta in \"Shadow Warriors\", dove si scontra con Bloody Malth e viene sconfitto. Prima di partire aveva lasciato una lettera Ryu, dicendo di andare in America e cercare il dottor Walter Smith se non fosse tornato. In realt\u00e0 ricompare pi\u00f9 avanti come il \"Diavolo mascherato\", sotto il controllo di Jaquio, ma quando Ryu rompe il congegno che controlla la mente del padre, esso si riprende, solo per sacrificarsi per salvare Ryu da Jaquio. Ken muore cos\u00ec nella braccia di Ryu.\n\"Ninja Gaiden\".\n\"Ninja Gaiden\" \u00e8 ambientato principalmente nel , una nazione imperialista situata in una regione dell'Asia occidentale, nella quale, a causa della conformazione del territorio, vige una forte politica isolazionista, e l'unico modo per accedervi \u00e8 solo via dirigibile. La capitale dell'Impero \u00e8 la citt\u00e0 di Tairon, governata dall'Arcidemone Imperatore di Vigoor e difeso dai tre Marbus, Doku e Alma.\nRyu Hayabusa.\n \u00e8 il ninja ventenne lasciato alla guardia della Spada del Drago Nero, mentre suo padre non \u00e8 presente al villaggio del clan. Due anni dopo, lo ritroviamo combattente del torneo di Dead or Alive.\nAyane.\n \u00e8 la kunoichi quattordicenne che lavora per Murai. Ha un profondo rispetto per Ryu, chiamandolo spesso 'Maestro Ryu'. Il suo compito \u00e8 quello di passare informazioni e suggerimenti a Ryu dall'ombra.\nKureha.\n \u00e8 una miko del clan Hayabusa e un'amica d'infanzia di Ryu. Viene uccisa da Doku quando quest'ultimo attacca il villaggio di Ryu. Kureha era addetta alla protezione dell'Occhio del Drago, un gioiello ricavato da un occhio di un drago, che si scopre essere il pezzo mancante per trasformare la Spada del Drago nella Vera Spada del Drago. Alla fine del gioco, Ryu posa il gioiello sulla tomba di Kureha. In \"Ninja Gaiden Dragon Sword\" viene introdotta sua sorella Momiji.\nMurai.\n, conosciuto anche come il , \u00e8 lo zio di Ryu da parte della madre, nonch\u00e9 il capo del Clan delle Ombre. Potente e assetato di potere, un tempo faceva parte del clan Hayabusa, finch\u00e9 non decise di creare un clan tutto suo. \u00c8 doppiato da Banj\u014d Ginga.\nDal suo clan, Murai \u00e8 intenzionato ad ottenere il potere di una divinit\u00e0 maligna. Dopo aver inviato la sua allieva Ayane come spia nel clan Hayabusa, manipola suo nipote Ryu, in modo che possa distruggere l'imperatore di Vigoor e ottenere la Spada del Drago Nero. Con il potere della spada nelle sue mani, Murai combatte una dura battaglia contro suo nipote, cercando di ucciderlo. Tuttavia, egli sottovaluta le capacit\u00e0 di Ryu e viene sconfitto e ucciso dalla forza della Vera Spada del Drago.\nMurai \u00e8 un ninja molto potente ed esperto. Forte e veloce, sa usare anche alcuni particolari incantesimi ninpo, che gli permettono di controllare le armi a distanza e di teletrasportarsi per brevi tratti. Quando ottiene la , si trasforma in un essere mostruoso simile ad un demone, in cui tutte le sue caratteristiche sono amplificate.\nImperatore di Vigoor.\nIl \u00e8 l'entit\u00e0 che controlla l'Impero di Vigoor. Sebbene molti abitanti dell'Impero lo descrivano come un uomo con i capelli bianchi, in realt\u00e0 \u00e8 un essere simile ad una statua dalle fattezze angeliche. Egli mira ad utilizzare il potere della Spada del Drago Nero per diventare una divinit\u00e0 simile al mitologico Vigoor, padre di tutti gli Arcidemoni. Per recuperare la spada, invia il demone Doku a distruggere il villaggio degli Hayabusa. Alla fine sopo essere stato sconfitto da Ryu, perde tutti i suoi poteri divini e si trasforma in un demone con il corpo formato da una massa di teschi, che verr\u00e0 sconfitto da Ryu in un combattimento all'ultimo sangue.\nRachel.\n \u00e8 una cacciatrice di demoni vigooriana. \u00c8 una donna alta con i capelli biondi. In \"Ninja Gaiden\" la sua missione \u00e8 trovare sua sorella gemella Alma, trasformata in un demone da Doku a causa della maledizione del sangue di demone: infatti entrambe le sorelle condividono il sangue dei demoni e sono predisposte a trasformarsi. Tuttavia Rachel \u00e8 in grado di controllarlo, ed oltre ad una forza sovrumana \u00e8 in grado di utilizzare diverse tecniche magiche derivate da esso (paragonabili alle tecniche ninp\u014d di Ryu Hayabusa).\nRachel appare nuovamente nei remake \"Ninja Gaiden Sigma\" e \"Ninja Gaiden Sigma 2\", dove \u00e8 un personaggio giocabile ed ha missioni supplementari. Utilizza principalmente un martello da guerra, chiamato \"Martello infernale\", mentre i suoi attacchi magici sono chiamati (NGS) e (NGS2). Rachel appare anche in \"Dead or Alive 5 Ultimate\" come personaggio giocabile. \u00c8 doppiata da Michie Tomizawa.\nGamov.\n \u00e8 un agente speciale infiltrato nell'Impero Vigoor, che lavora con Murai, da cui verr\u00e0 alla fine ucciso. Viene nominato in \"Ninja Gaiden 2\", dove viene rivelato che \u00e8 il fratello minore di Genshin, e che prima faceva parte del clan del Ragno Nero. \u00c8 doppiato da Hisao Egawa. In \"Ninja Gaiden Sigma\" non si limita a osservare gli eventi, ma \u00e8 il boss di un livello che ha per protagonista Rachel. In battaglia usa un pugnale e due pistole e dimostra agilit\u00e0 e velocit\u00e0 eccelse, di fatto inumane. Sebbene Rachel abbia la meglio, Gamov non sembra essere particolarmente affaticato dal duello. In virt\u00f9 delle sue doti combattive, \u00e8 ipotizzabile che anche Gamov si sia addestrato alle arti ninja del clan del Ragno Nero.\nDynamo e Alternator.\n e sono due generali dell'Impero Vigoor, il cui corpo \u00e8 stato modificato con l'aggiunta di parti robotiche ed elettroniche.\nMarbus.\n \u00e8 il \"Grande Demone degli Inferi\", uno dei tre Grandi Demoni al servizio dell'Impero di Vigoor. \u00c8 un demone alato dal corpo possente e dalla testa simile a quella di una capra o di un asino, sormontata da lunghe e spesse corna. \u00c8 doppiato da Yukitoshi Hori.\nIn \"Ninja Gaiden\", egli \u00e8 la guardia del corpo dell'Imperatore di Vigoor. Sulla via per sconfiggere l'Imperatore, Ryu Hayabusa si ritrova a combattere contro Marbus, che verr\u00e0 inevitabilmente sconfitto. In \"Ninja Gaiden Sigma 2\", Marbus viene resuscitato dal potere della Statua del Demone. Dopo la sconfitta di Alexei, \u00e8 lui a prendere possesso della citt\u00e0 di Manhattan. Ma il suo regno \u00e8 di breve durata, poich\u00e9 verr\u00e0 sconfitto da Rachel. Ritornato negli Inferi, incontra Ryu Hayabusa, che lo sconfigger\u00e0 una seconda volta.\nDoku.\n \u00e8 uno dei tre Grandi Demoni al servizio dell'Impero di Vigoor. Appare come un'armatura da samurai posseduta da una fiamma viola che risiede al suo interno. \u00c8 uno dei pi\u00f9 potenti demoni ed \u00e8 stato lui a trasformare Alma in un demone. \u00c8 doppiato da Koji Totani.\nViene inviato dall'Imperatore di Vigoor per recuperare la spada del Drago Nero. Con il suo esercito di samurai, Doku mette a ferro e fuoco il villaggio degli Hayabusa, uccidendo Kureha e battendo Ryu in duello. Successivamente riaffronter\u00e0 Ryu altre due volte: la prima nella sua forma corporea nei pressi del Colosseo, dove perde il duello e lascia sul terreno la sua spada Kitetsu; la seconda volta nel Labirinto di Zarkhan nella sua forma eterea, dove stavolta verr\u00e0 definitivamente ucciso. Prima che il suo spirito venga distrutto, Doku marchia Ryu con una maledizione, trasformandolo nella cosa che odia di pi\u00f9: un demone. In precedenza, coadiuvato da Nicchae e Ishtaros, aveva rapito ancora una volta Rachel, incatenandola nella Piramide di Zarkhan, al fine di usare il suo sangue per potenziare Alma. In quell'evento, pur non combattendo contro Ryu, si rese protagonista dell'uccisione di Alma, quando questa si frappose a difesa della sorella, venendo infilzata al suo posto.\nAlma.\nAlma \u00e8 la sorella di Rachel, la cacciatrice di demoni dell'impero di Vigoor, che fu trasformata da Doku in un demone. Una volta mutata, Alma diventa uno dei tre Grandi Demoni di Vigoor. La prima volta affronta Ryu Hayabusa all'interno del Monastero Dworku, dove viene sconfitta. A quel punto compare Rachel, che stende la sorella e sta per assestarle il colpo di grazia. Ma nel momento di farlo, vedendola indifesa e ripensando all'amore fraterno che le lega non riesce a ucciderla e Alma fugge. Ryu l'affronter\u00e0 infine una seconda volta, nei pressi della Grande Piramide di Zarkhan. Qui Doku ha imprigionato Rachel nel tentativo di succhiarne la linfa vitale per potenziare ulteriormente Alma, il cui aspetto muta sensibilmente. Ryu riesce a sconfiggerla, ma anzich\u00e9 finirla si dirige verso l'incatenata Rachel poich\u00e9 Doku vuole eliminarla. Incredibilmente anche Alma, forse cosciente, fa lo stesso e riesce a salvare la vita della sorella, frapponendosi tra lei e Doku, che con la sua spada infilza Alma, uccidendola.\nMuramasa.\n \u00e8 un leggendario fabbro che ha viaggiato in tutto il mondo, ed ha vari negozio in diverse regioni, tra uno a Tairon, capitale dell'Impero Vigoor e uno a Tokyo, in Giappone. Quando era pi\u00f9 giovane ha avuto una relazione con Obaba ed \u00e8 stato in rivalit\u00e0 con il fabbro Shishido. \u00c8 doppiato da Takeshi Aono.\nIn \"Ninja Gaiden\" appare come proprietario di un negozio a Tairon, vendendo a Ryu oggetti preziosi o migliorando le sue armi. In \"Ninja Gaiden Dragon Sword\" si reca al villaggio del clan Hayabusa per portare rispetto alla deceduta Kureha, e decide di aprire un negozio temporaneo, aiutando Ryu nel corso delle sue imprese. Sei mesi dopo, in \"Ninja Gaiden 2\", Muramasa lavora in un negozio a Tokyo, in cui viene visitato da Sonia, quest'ultima alla ricerca di Ryu. Pi\u00f9 avanti combatte un gruppo di ninja con molta velocit\u00e0 a discapito della sua vecchia et\u00e0. In \"Ninja Gaiden 3\" il suo ruolo \u00e8 margina ed incontra Ryu una sola volta. Muramasa fa anche della apparizioni in \"Dead or Alive 4\" come fruttivendolo e in \"Dead or Alive 5\", in cui si prende cura della vera Kasumi.\n\"Ninja Gaiden Dragon Sword\".\nQuesto capitolo per Nintendo DS introduce un nuovo personaggio, Momiji, che viene rapita dal , un clan che \u00e8 stato il rivale del Clan Hayabusa per centinaia di anni. La loro sete di potere ha deformato i loro corpi, rendendoli simili a dei ragni.\nMomiji.\n \u00e8 una miko e kunoichi del villaggio di Hayabusa che viene introdotta in \"Ninja Gaiden Dragon Sword\". \u00c8 doppiata da Y\u016bko Minaguchi.\nDopo la morte di sua sorella maggiore Kureha in \"Ninja Gaiden\", rimane l'ultima miko del tempio del drago e diventa suo compito custodire l'Occhio del Drago. Per questo motivo viene rapita dalla malvagia Obaba del clan del Ragno Nero, al fine di ottenere l'Occhio del Drago per il demone Ishtaros, venendo alla fine salvata da Ryu. In \"Ninja Gaiden Sigma 2\", quando il villaggio del clan Hayabusa viene attaccato dai ninja del clan del Ragno Nero, Momiji raduna tutti i ninja del villaggio per proteggere il resto degli abitanti. La mattina dopo, Momiji scopre che Sanji, un giovane ninja ancora in formazione, \u00e8 stato fatto prigioniero dai fratelli tengu, una coppia di demoni che la ragazza riesce a sconfiggere. In \"Ninja Gaiden 3\" Momiji cerca di portare Ryu al villaggio Hayabusa, per scoprire qualcosa di pi\u00f9 sulla maledizione del Reggente della maschera. Mentre si avvicinano al santuario vengono attaccati da Obaba, ma riescono a sconfiggerla. Dopo la fine della battaglia, Momiji cade svenuta, ma Ryu riesce a salvarla e a portarla al santuario per essere curata da suo padre. Quando Tokyo viene devastata dalla Dea, riappare insieme a Joe Hayabusa, per aiutare Ryu contro le creature dei Signori dell'Alchimia. Momiji appare anche nel remake ', in \"Dead or Alive 5 Ultimate\" come nuovo combattente e in '.\nObaba.\n \u00e8 una strega e capo del clan del Ragno Nero che viene introdotta in \"Ninja Gaiden Dragon Sword\" come principale antagonista. \u00c8 doppiata da Hiroko Emori.\nIn questo capitolo, Obaba \u00e8 responsabile del rapimento di Momiji e del furto dell'Occhio del Drago, anche se alla fine viene uccisa da Ryu Hayabusa. In \"Ninja Gaiden Sigma 2\", dopo che Genshin attacca il villaggio degli Hayabusa, Obaba viene resuscitata dal potere dei Quattro Grandi Demoni di Vazdah e ruba l'Occhio del Drago nuovamente, acquistando una forza inaudita e una nuova forma mostruosa. Combatte contro Ayane, la quale riuscie a sconfiggerla e a recuperare l'Occhio del Drago. Tuttavia, utilizza i suoi poteri per sfuggire nuovamente alla morte, \u00e8 riappare in \"Ninja Gaiden 3\", dove tende un agguato a Ryu e Momiji. Dopo un estenuante combattimento, Obaba incontrer\u00e0 definitivamente la morte per mano di Ryu.\n\"Ninja Gaiden 2\".\nQuesto secondo capitolo e le successive espansioni ruotano intorno al clan del Ragno Nero, governato ora dal Genshin, e dal nuovo Arcidemone Vazdah con i suoi Quattro grandi demoni Eliz\u00e9bet, Volf, Alexei e Zedonius.\nSonia.\nSonia \u00e8 il nome in codice di un'agente della CIA che appare per la prima volta in \"Ninja Gaiden 2\", doppiata da Mariko Suzuki.\nIn questo capitolo, Sonia \u00e8 alla ricerca di Ryu per discutere di recenti avvenimenti che riguardano la Statua del Demone, una statua con enormi poteri malvagi custodita dal clan Hayabusa che potrebbe essere rubata a breve per resuscitare l'arcidemone Vadzah. In \"Ninja Gaiden 3\" non \u00e8 fisicamente presente ma solo nominata, mentre in \"Ninja Gaiden 3: Razor's Edge\" aiuta attivamente Ayane guidandola vocalmente, anche se si presenta col suo vero nome: Irene.\nSonia appare anche in \"Dead or Alive Dimensions\", che rinarra le vicende dei primi quattro capitoli della serie \"Dead or Alive\", in cui inizialmente non compariva. In questa nuova versione narrata da \"DOAD\", il personaggio viene effettivamente introdotto come Irene Lew, mentre Sonia appare come nome in codice. Il personaggio \u00e8 basato su Irene Lew della vecchia trilogia NES, ma non \u00e8 lo stesso, infatti secondo la vecchia trilogia lei e Ryu dovrebbero essere gi\u00e0 spostati.\nJoe Hayabusa.\n \u00e8 il padre di Ryu e capo del clan Hayabusa. Leader saggio e potente, Joe \u00e8 un muscoloso uomo di mezza et\u00e0, vestito con un shinobi shozoku bianco ricoperto in alcune parti da pezzi di armatura. Sulla guancia destra \u00e8 segnato da una cicatrice, procurata in una delle sue numerose battaglie.\nNel primo capitolo della serie viene solo nominato, affermando che Joe abbia lasciato il villaggio per allenarsi sulle lontane montagne, lasciando il compito di proteggere la spada e il villaggio a Ryu. Fa la sua prima apparizione in \"Ninja Gaiden 2\", quando il villaggio degli Hayabusa viene attaccato dai ninja del clan del Ragno Nero, Joe combatte contro Genshin nel tentativo di proteggere la Statua del Demone. Dopo un lungo scontro, Joe viene gettato da una sporgenza Genshin, mentre quest'ultimo combatte contro Ryu. Tuttavia Joe sopravvive, e, mentre Ryu insegue Eliz\u00e9bet, si appresta a continuare lo scontro con il suo avversario. In \"Ninja Gaiden 3\" si scopre che Joe \u00e8 sopravvissuto al suo scontro con Genshin, perdendo la vista nel combattimento. Quando Ryu combatte con la Dea a tokyo, Joe combatte insieme a Momiji per tenere occupate le creature dei Signori dell'Alchimia. \u00c8 doppiato da Norio Wakamoto.\nGenshin.\n \u00e8 il nuovo capo del Ragno Nero e fratello maggiore di Gamov. Genshin \u00e8 un uomo alto, di mezza et\u00e0, con una benda sull'occhio che gli copre l'occhio destro. Il suo vestito \u00e8 un mix di abiti ninja e pezzi di armatura. Freddo e calcolatore, la sua sete di potere \u00e8 pari solo all'odio per la stirpe del drago.\nProprio per questo motivo, vuole distruggere il villaggio di Hayabusa ed il suo clan, ed affermare la superiorit\u00e0 del Clan del Ragno Nero. Nella sua missione di distruzione, si allea con i demoni. Lui e il suo clan attaccano il villaggio degli Hayabusa, e, nel tentativo di rubare la Statua del demone, combatte contro Ryu e Joe Hayabusa. Genshin combatte contro Ryu pi\u00f9 volte; prima sulla Fortezza volante di Dedalo, poi sul monte Fuji, dove trover\u00e0 la sua morte. Dopo essere stato trasformato in demone da Eliz\u00e9bet, Genshin segue Ryu nelle profondit\u00e0 degli Inferi e lo sfida nuovamente. Nonostante il nuovo potere demoniaco datogli da Eliz\u00e9bet, Genshin viene sconfitto dal Ninja Drago. Con il suo ultimo respiro, dona a Ryu la spada dell'Arcidemone, che, dopo la sconfitta di Vazdah, verr\u00e0 conficcata nel cimitero dei ninja sulla sommit\u00e0 del monte Fuji. Genshin fa anche una piccola apparizione in \"Ninja Gaiden 3\"; lo spirito del leader del clan del Ragno Nero appare a Ryu, dandogli la Spada del Arcidemone in modo che possa combattere la Dea.\nGenshin \u00e8 uno dei ninja pi\u00f9 potenti di tutta la serie. Combatte con la , una spada potente come la Spada del Drago che viene consegnata solo al ninja pi\u00f9 potente e spietato nel clan del Ragno Nero. Genshin fa un uso magistrale di quest'arma, sferrando potenti e veloci attacchi e concantenandoli in combo che non lasciano scampo al nemico. Trasformato in demone, diventa pi\u00f9 veloce e pi\u00f9 forte, ed \u00e8 in grado di emettere fiamme arancioni che utilizza nei suoi attacchi. \u00c8 doppiato da Ry\u016bzabur\u014d Otomo.\nVazdah.\n \u00e8 uno degli Arcidemoni e successore dello stesso Vigoor. Egli controlla alcuni dei pi\u00f9 potenti demoni esistenti, tra cui i Quattro grandi demoni e il sacerdote infernale Dagra Dai. Vazdah e i demoni maggiori suoi servi furono sigillati nelle profondit\u00e0 della terra dagli spiriti Dragoni millenni or sono.\nDopo la caduta dell'impero di Vigoor, Dagra Dai invia Eliz\u00e9bet a recuperare la Statua del Demone dal villaggio degli Hayabusa. Una volta entratone in possesso, Dagra Dai scende nelle profondit\u00e0 del Monte Fuji, e inizia un rituale per risvegliare l'Arcidemone. Tuttavia, questo viene interrotto dall'arrivo di Ryu Hayabusa, che inizia a combattere contro il sacerdote infernale. Ferito gravemente, Dagra Dai offre la sua carne all'Arcidemone, che si desta dal suo sonno e inizia la sua scalata nel cratere del monte Fuji. Dopo essere stato apparentemente sconfitto dal Ninja Drago, una goccia del suo sangue cade sul cadavere dell'Arcidemone, risvegliandolo nella sua vera forma. Dopo una battaglia all'ultimo sangue, Ryu riesce a sconfiggerlo, precludendo per sempre la Terra ai demoni.\nEliz\u00e9bet.\n \u00e8 la e la regina dei Grandi demoni, oltre che sacerdotessa dell'Ordine del Necromantale. Il suo nome e l'appellativo che le sono stati attribuiti richiamano ad un personaggio storico realmente vissuto, Erzs\u00e9bet B\u00e1thory, conosciuta anche come la \"Contessa Sanguinaria\". \u00c8 doppiata da Hiromi Tsuru.\nMolto tempo fa, i Ninja Drago della vecchia generazione sigillarono lei e i suoi compagni demoni in un sonno profondo finch\u00e9, dopo molto tempo, venne risvegliata dal sacerdote infernale Dagra Dai. Egli le diede il compito di recuperare un importante manufatto, la Statua del Demone, che si trova nel villaggio di Hayabusa, in modo da rendere possibile il ritorno dell'arcidemone Vazadh sulla Terra. Non appena consegna la statua a Dagra Dai in Amazzonia, combatte con Ryu Hayabusa, venendo sconfitta. Quando Genshin viene ucciso da Ryu sul monte Fuji, Eliz\u00e9bet lo resuscita e lo trasforma in un demone. Tuttavia dopo che Genshin viene nuovamente ucciso, Eliz\u00e9bet si scontra un'ultima volta con il Ninja Drago, dal quale viene uccisa definitivamente.\nVolf.\n conosciuto come l', \u00e8 uno dei Grandi demoni. Volf \u00e8 un enorme essere dall'aspetto di un licantropo con quattro braccia, in continua ricerca di un guerriero che sia alla sua altezza in combattimento. \u00c8 doppiato da Daisuke G\u014dri.\nMolto tempo fa, i Ninja Drago della vecchia generazione sigillarono lui e i suoi compagni demoni in un sonno profondo, finch\u00e9, dopo molto tempo, venne svegliato dal potere della Statua del Demone. Insieme ai suoi schiavi licantropi, prende il controllo della Capitale sull'acqua, per attirarvi tutti i migliori combattenti venuti a liberare la popolazione dal suo dominio. Venne ucciso da Ryu dopo un combattimento all'ultimo sangue nell'arena. Risorto negli inferi, combatte Ryu accompagnato da un esercito di centauri, venendo comunque ucciso.\nIn battaglia, Volf si serve della , una grossa falce forgiata in acciaio Damasco appartenente alla trib\u00f9 dei licantropi dei demoni. Con essa, Volf pu\u00f2 generare lame d'aria che spazzano via ogni cosa. La falce entra in possesso di Ryu quando egli uccide Volf.\nAlexei.\n conosciuto come il , \u00e8 uno dei Grandi demoni, doppiato da Hikaru Midorikawa.\nRisvegliato dal potere della Statua del Demone, si impadronisce della citt\u00e0 di New York, stabilendo la sua base in cima alla Statua della Libert\u00e0. Alexei nutre un profondo odio per l'umanit\u00e0, e non ritiene gli umani meritevoli di abitare in una citt\u00e0 secondo lui cos\u00ec bella. Dopo essersi scontrato con Ryu Hayabusa, Alexei precipita dalla statua maledicendo il Ninja Drago. Risorto negli Inferi, Alexei rapisce Sonia e la rinchiude in una gigantesca gabbia. Mentre sta godendo del disgusto di Sonia verso di lui, Alexei scatta quando avverte Ryu Hayabusa scendere negli inferi e tenta di ucciderlo. Con il suo ultimo respiro, scompare in un'esplosione di energia elettrica.\nZedonius.\n, conosciuto come il , \u00e8 uno dei Grandi demoni. Zedonius disprezza profondamente l'umanit\u00e0, rivolgendosi agli uomini chiamandoli solo \"scimmie\". Dopo esser stato risvegliato dal potere della Statua del Demone, per dimostrare la sua forza lancia un ultimatum a una nazione militare, preannunciando la disfatta di tutto il genere umano se questo non si fosse sottomesso al volere dei demoni. Durante lo scontro con Ryu tuttavia egli confessa che migliaia di anni prima fu proprio lui a omaggiare gli umani con il dono del fuoco. \u00c8 doppiato da Hidekatsu Shibata.\n\"Ninja Gaiden 3\".\nMizuki McCloud.\nMizuki McCloud \u00e8 un'agente della sicurezza speciale dell'Aviazione di autodifesa giapponese, la quale, insieme al suo capo Ken Ishigami, chiede aiuto al ninja Ryu Hayabusa riguardo ai recenti attacchi terroristici in Inghilterra. Mizuki \u00e8 inoltre la sorella di Saya, moglie di Theodore, e tutrice legale di Kana.\nTheodore Higgins.\n \u00e8 il fratello di Cliff e il padre di Kana. Un anno prima degli eventi di \"Ninja Gaiden 3\", Theodore e la moglie Saya morirono in un incidente, ma in qualche modo Cliff riport\u00f2 Theodore in vita e lo trasform\u00f2 nel , controllandolo con una maschera che gli copre il volto.\nIl Reggente della Maschera \u00e8 a capo di un gruppo di terroristi, i Signori dell'Alchimia, che a Londra prendono in ostaggio il primo ministro inglese. Ryu Hayabusa riesce ad infiltrarsi nel Consiglio dei Ministri e combatte contro l'uomo mascherato. Dopo una dura battaglia, il Ninja Drago riesce a ferire l'alchimista, che per\u00f2 riesce a marchiare Ryu con una maledizione: la Morsa dell'Assassino.\nIl Reggente appare nuovamente sui telegiornali, chiedendo che tutti i paesi del mondo si arrendano ai LOA entro sette giorni. Il Reggente si confronter\u00e0 con Ryu diverse volte: nel deserto del Rub'al-Khali, rivelandogli la natura della Morsa dell'Assassino; e presso i laboratori dei LOA ad Abismo Island, dove l'alchimista scaglia contro Ryu diverse creature, tra le quali un T-Rex e il prototipo del loro dio.\nSulla nave Black Narwhal, il Reggente combatte ancora una volta contro Ryu, il quale riesce finalmente a sconfiggerlo. Cliff allora rivela a Ryu che il Reggente era in realt\u00e0 Theodore Higgins, il padre di Kana. Tuttavia, Theodore \u00e8 riuscito a sopravvivere in qualche modo alla battaglia contro Ryu, e, una volta riacquistata la sua identit\u00e0, uccide Cliff nella sua forma mostruosa. Theodore combatte un'ultima volta contro Ryu per l'incolumit\u00e0 di suo figlia, trasformata nella Dea. Ryu ferisce mortalmente Theodore, che con le sue ultime forze riesce a togliere la maledizione dal braccio di Ryu. Prima di morire, Theodore supplica Ryu di salvare Kana e il mondo.\nTheodore combatte con una lunga spada occidentale, con uno stile che ricorda quello della scherma. La sua abilit\u00e0 principale \u00e8 quella di maledire i suoi avversari con la , un'antica maledizione slava che porta il nemico a patire il dolore e la sofferenza di tutti coloro che ha ucciso. Fa uso anche di vari incantesimi alchemici, con i quali pu\u00f2 stordire il nemico, creare esplosioni o assorbire l'energia dell'avversario.\nCliff Higgins.\n, \u00e8 uno degli antagonisti di \"Ninja Gaiden 3\". Inizialmente si presenta come uno scienziato che lavora per le Forze di Autodifesa giapponesi, ma in realt\u00e0 lavora segretamente per i Signori dell'Alchimia.\nPrima degli eventi di \"Ninja Gaiden 3\", Cliff aveva intenzione di utilizzare Saya per trasformarla nella Dea. I suoi desideri andarono per\u00f2 in fumo quando Saya spos\u00f2 suo fratello Theodore, avverso a tale piano. Tuttavia, Cliff decise di approfittare del loro matrimonio per trasformare la loro figlia Kana nella Dea. Cos\u00ec uccise sia Saya che Theodore (caus\u00f2 loro un incidente), ma riport\u00f2 suo fratello in vita e lo trasform\u00f2 nel Reggente della maschera. Dopo che Ryu sconfigge il suo clone nel laboratorio ad Abismo Island, Cliff appare al fianco del capo dei LOA, Ashtear, come membro dei terroristi. Dopo che Ryu sconfigge il Reggente della Maschera sulla nave Black Narwhal, Cliff rimuove la Spada del Drago dal corpo di Ryu fondendola con l'Uovo di Dio e Kana, che si trasformer\u00e0 nella Dea. Cliff reincontra Ryu e Mizuki a Tokyo, trasformandosi in una creatura con quattro braccia ricoperta di cristalli. Durante la battaglia, Cliff riesce a prendere il sopravvento e cerca di uccidere sia Ryu e Mizuki, ma questi vengono salvati da Theodore, che riesce a uccidere Cliff trafiggendolo con la sua spada.\nAshtear Higgins.\n \u00e8 uno degli antagonisti di \"Ninja Gaiden 3\", nonch\u00e9 uno dei capi dei LOA. Egli \u00e8 un uomo piuttosto anziano, che sembra avere le gambe paralizzate, dato che \u00e8 sempre seduto su una sedia fluttuante.\nRyu lo incontra nelle pianure ghiacciate dell'Antartide, dove gli rivela che il vero obiettivo dei Signori dell'Alchimia era il sangue del dio Drago che scorre nelle vene dei ninja del clan Hayabusa. Ashtear poi se ne va con Cliff, mentre Ryu combatte contro un suo clone. Nel mar di Polinesia, sulla nave Black Narwhal, Ashtear affronta Ryu faccia a faccia, creando con la sua alchimia un grosso dragone meccanico. Nonostante integri nel drago diverse tecnologie, alla fine viene ucciso anche lui da Ryu. Quando Kana si trasforma nella Dea, il corpo senza vita di Ashtear affonda nell'oceano insieme alla Black Narwhal.\nLovelace.\n\u00c8 una scienziata dei LOA (Signori dell'Alchimia) che lavora con il Reggente della Maschera. \u00c8 a capo del laboratorio scientifico dei LOA presso l'isola di Abismo e dimostra un atteggiamento freddo e crudele. Nonostante ci\u00f2, verr\u00e0 sacrificata dal Reggente della Maschera, che la getta nella capsula in cui \u00e8 conservata la cellula per creare la Dea. Lovelace si fonde quindi con tale cellula, divenendo un prototipo elementare della Dea. Si scontra quindi con Ryu, ma viene sconfitta e distrutta.\nKasumi.\nKasumi viene introdotta in \"Ninja Gaiden 3: Razor's Edge\" come DLC, dopo un breve cameo in \"Ninja Gaiden Sigma 2\".\nLa sua arma principale \u00e8 la , una spada lunga (in opposizione all'iconica wakizashi che porta dietro la schiena) e il suo ninp\u014d \u00e8 il in \"Dead or Alive\", tradotto come \"Vento lacerante\" in \"Ninja Gaiden 3: Razor's Edge\".\n\"Yaiba: Ninja Gaiden Z\".\nYaiba Kamikaze.\n \u00e8 un ninja del clan Kamikaze del Giappone, antico clan con mitiche discendenza dai kitsune.\nDurante un allenamento, il ninja perse il controllo della sua forza ferendo mortalmente sua sorella Yuki. La port\u00f2 quindi dal padre e corse a prendere un'antica pergamena con il potere di riportarla in vita, custodita nel villaggio, ma al suo ritorno trov\u00f2 il cadavere della sorella senza testa, tagliata dal padre. Secondo il codice ninja infatti, essi dovevano morire con orgoglio e non potevano essere riportati in vita come non-morti. Yaiba perse nuovamente il controllo, sterminando l'interno clan.\nDopo essersi lasciato il villaggio alle spalle, si scontr\u00f2 con Ryu Hayabusa e nella susseguente battaglia Yaiba perse un occhio e un braccio, oltre che alla sua stessa vita. Venne per\u00f2 resuscitato dalle Forge Industries, che apportarono dei miglioramenti meccanici nel suo corpo, oltre a installargli un congegno per ucciderlo nel caso si ribellasse a loro. Yaiba inizi\u00f2 cos\u00ec a lavorare forzatamente per questa azienda, combattendo delle orde zombie con l'aiuto di Miss Monday, oltre che cercare vendetta verso Ryu Hayabusa.\nMiss Monday.\nMiss Monday \u00e8 una scienziata dalle Forge Industries che ha riportato in vita Yaiba e gli ha donato un occhio e un braccio meccanico. Lo segue durante la sua missione contro le orde zombie."}
{"id": "1325358", "revid": "104066", "url": "https://it.wikipedia.org/wiki?curid=1325358", "title": "Skull &amp; Bones", "text": ""}
{"id": "1325360", "revid": "124718736", "url": "https://it.wikipedia.org/wiki?curid=1325360", "title": "Cherry St.", "text": "I Cherry St. sono stati un gruppo glam metal formato a Los Angeles nel 1990 dal fondatore della Perris Records, Tom Monroe Mathers.\nStoria.\nA causa della continua mutazione della formazione, all'interno del gruppo hanno militato artisti come Jamie Scott, gi\u00e0 bassista dei Tyketto e Davy Vain, o il cantante dei Tigertailz Steevi Jaimz. Questo fu presto sostituito da Roxy Dahl (Chris Van Dahl).\nLa formazione originale della band vedeva i chitarristi Taz e Tom Monroe Mathers, il bassista Jaime Scott, il batterista Kelly James e il cantante Shannon. Shannon e Jaime Scott avevano suonato assieme in una band situata a Lancing, Michigan, realizzando un cd autofinanziato prima che Shannon si spostasse a Los Angeles per raggiungere la band Injection.\nIl disco \"Squeeze It Dry\" venne realizzato nel 1993 per la JRS Records, ed una di queste tracce venne co-prodotta da Erik Turner dei Warrant e l'ex Black N'Blue Tommy Thayer.\nDahl fond\u00f2 poi la band Boneyard realizzando una demo nel 1991, con il chitarrista Jeff Bone, il bassista Red Rosell ed il batterista Cory Silver. Tom Mahters fond\u00f2la nuova etichetta Perris Records, una compagnia che si dedicher\u00e0 alla promozione delle ormai dimenticate hair metal band.\nDahl, riprendendo il suo vero nome Chris Van Dahl raggiunger\u00e0 gli L.A. Guns registrando con loro l'album \"American Hardcore\" nel 1996. Dopo aver lasciato questi ultimi, Van Dahl fond\u00f2 i The Wov.\nI Cherry St. decisero di continuare la carriera con il mini-album \"Monroe\". La formazione era composta dal cantante Shannon Strobel, i chitarristi Tom Monroe Mathers e Taz, il bassista Jimmy Fox ed il batterista Kelly James. L'album vedeva la partecipazione straordinaria di Stevie Rachelle dei Tuff, Kevin Steele dei Roxx Gang e Marq Torien dei BulletBoys.\nIl gruppo cambi\u00f2 radicalmente formazione nel 1999 con il terzo album \"Buster Cherry\". Ora la band era fronteggiata dal cantante degli Helix Brian Vollmer con la partecipazione del cantante dei Watchtower e Dangerous Toys Jason McMaster. Il cast che compose le sessioni era composto dai chitarristi Mathers e Taz, i bassisti Jamie Scott e Don Spinner Korbrecki con Tom Kelley Dobrenty alla batteria. In occasione del quarto album \"X Rated\" del 2001, il singer divenne Wes Kimball. La traccia irrealizzata \"Comes Around Goes Around\", venne inclusa in una compilation edita dalla Perris Records chiamata \"Hollywood Hairspray III\" (2004)."}
{"id": "1325368", "revid": "110157", "url": "https://it.wikipedia.org/wiki?curid=1325368", "title": "Museo civico archeologico di Rosignano Marittimo", "text": "Il Museo civico archeologico di Palazzo Bombardieri si trova nella Rocca di Rosignano Marittimo, in provincia di Livorno.\nStoria e descrizione.\nDal Museo Civico del Comune, inaugurato il 12 giugno 1955, nasce il Museo Civico Archeologico nel 1957.\nFu fondato dal Gruppo Archeologico Locale per ospitare la collezione di tombe dell\u2019Et\u00e0 ellenistica rinvenute a Castiglioncello ed ampliato con i ritrovamenti del territorio comunale. Gli scavi del quartiere portuale di San Gaetano a Vada, furono portati avanti dallo stesso Gruppo tra il 1960 e il 1979, e fornirono al Museo la sua sezione pi\u00f9 consistente. Il Museo venne successivamente riallestito nel 1996, con l'intenzione di porre maggiore attenzione al rapporto tra uomo e ambiente, ripercorrendo, secondo un ordine cronologico e topografico, la storia degli insediamenti e dello sfruttamento delle risorse di questo ampio e vario comprensorio geografico, dalla Preistoria al Medioevo. Tra le aree interessate vi \u00e8 il territorio dell'alta Val di Cecina (appartenente in epoca etrusca alle citt\u00e0 di Pisa e di Volterra), le necropoli di Castiglioncello e di Vada, l'area archeologica di San Gaetano di Vada e le numerose ville romane che avevano occupato la pianura lungo la costa in epoca romana.\nSono ospitati anche materiali provenienti dalle ricerche di archeologia subacquea lungo la costa.\nL'esposizione \u00e8 a carattere prevalentemente didattico ed \u00e8 arricchita da ricostruzioni, plastici e strumenti multimediali.\nAl piano terra \u00e8 ricostruita, secondo attenti criteri filologici, una villa romana del I secolo d.C. in pi\u00f9 sale, completa di mobilio e oggetti della vita quotidiana.\nNel 2016 il Comune di Rosignano Marittimo ha inaugurato il nuovo allestimento del Museo. Tra le novit\u00e0: la rinnovata sezione del quartiere portuale di San Gaetano a Vada, la sezione subacquea con nuovi ritrovamenti, l\u2019esposizione di un relitto etrusco inedito proveniente da Calignaia e di due contesti romani repubblicani dalle secche di Vada"}
{"id": "1325371", "revid": "6340", "url": "https://it.wikipedia.org/wiki?curid=1325371", "title": "Hrimthurs", "text": ""}
{"id": "1325372", "revid": "118452697", "url": "https://it.wikipedia.org/wiki?curid=1325372", "title": "Tim Kring", "text": "\u00c8 il creatore di serie televisive come \"Heroes\", \"Touch\" e \"Crossing Jordan\".\nBiografia.\nOriginario di una famiglia ebraica di quattro figli (due fratelli e una sorella, frequent\u00f2 il Collegio \"Allan Hancock\" di Santa Maria, dove il padre lavorava come allenatore per gli sport da pista. Nel 1983 si laure\u00f2 in Arti Cinematografiche all'Universit\u00e0 della California Meridionale.\nIl primo impiego come sceneggiatore fu per la serie televisiva \"Knight Rider\" (\"Supercar\"), a partire dal 1982. Altri progetti iniziali riguardarono la stesura di un episodio della serie \"Misfits of Science\", e la collaborazione alla serie \"Teen Wolf Too\" (\"Voglia di vincere 2\") con Jeph Loeb. L'episodio di \"Misfits\" portava in scena l'azione di esseri umani dotati di superpoteri, cos\u00ec come la successiva serie \"Heroes\", che vide nuovamente Kring e Loeb come coautori.\nNel 2010, Kring diede alle stampe il romanzo dl titolo \"Shift: A Novel (Gates of Orpheus Trilogy)\", col giornalista e critico americano Dale Peck.\nA seguito della cancellazione di \"Heroes\" nel 2010, Kring cre\u00f2 la serie \"Touch\", che aveva come argomento principale le vicende di un padre (Kiefer Sutherland) che scopre il potere di predire il futuro nel proprio figlio muto. Le puntate andarono in onda su Fox dal 25 gennaio 2012 al 9 maggio 2013.\nIl 22 febbraio 2014, nel corso delle Olimpiadi, l'emittente NBC annunci\u00f2 il ritorno di una seconda miniserie di 13 episodi di \"Heroes\", dal titolo \"Heroes Reborn\", trasmessa per la prima volta nel 2015. Tim Kring fu menzionato come produttore esecutivo."}
{"id": "1325375", "revid": "1305772", "url": "https://it.wikipedia.org/wiki?curid=1325375", "title": "Museo civico archeologico", "text": "Esistono vari musei denominati Museo civico archeologico:"}
{"id": "1325378", "revid": "188116", "url": "https://it.wikipedia.org/wiki?curid=1325378", "title": "Croce di Gerusalemme", "text": "La croce di Gerusalemme (\u2629, unicode U+2629) \u00e8 un antico simbolo dei cristiani d'oriente, stemma del Regno di Gerusalemme.\nDescrizione.\nSecondo la tradizione, il blasone del Regno di Gerusalemme, \u00abd'argento, alla croce potenziata d'oro, accantonata da quattro crocette dello stesso\u00bb, contravviene volontariamente alla regola di contrasto dei colori, per meglio marcare il prestigio totalmente particolare di questa citt\u00e0. In effetti, la scienza araldica proibisce di \"sovrapporre\" \"metallo su metallo\", in questo caso, invece, le croci \u2013 d'oro \u2013 sono sovrapposte al fondale d'argento, ci troviamo quindi di fronte a un'arma d'inchiesta.\nLa sua origine potrebbe risalire ai fenici, sotto l'aspetto di una croce bianca (talvolta verde) a otto punte. Si suppone che essa rappresenti le otto beatitudini teologali secondo san Matteo.\n\u00c8 presente nel blasone dell'Ordine equestre del Santo Sepolcro di Gerusalemme."}
{"id": "1325379", "revid": "834", "url": "https://it.wikipedia.org/wiki?curid=1325379", "title": "Topik", "text": ""}
{"id": "1325387", "revid": "838137", "url": "https://it.wikipedia.org/wiki?curid=1325387", "title": "Doxygen", "text": "Doxygen \u00e8 una applicazione per la generazione automatica della documentazione a partire dal codice sorgente di un generico software. \u00c8 un progetto open source disponibile sotto licenza GPL, scritto per la maggior parte da Dimitri van Heesch a partire dal 1997.\nDoxygen \u00e8 un sistema multipiattaforma (Windows, Mac OS, Linux, ecc.) ed opera con i linguaggi C++, C, Java, Objective C, Python, IDL (versioni CORBA e Microsoft), Fortran, PHP, C#, e D. Nell'ambito del C++, \u00e8 compatibile con le estensioni Qt.\n\u00c8 il sistema di documentazione di gran lunga pi\u00f9 utilizzato nei grandi progetti open source in C++. Due esempi per tutti, sono l'adozione di doxygen da parte di ACE e KDE.\nIn Java invece, la posizione leader viene meno, in virt\u00f9 della presenza del concorrente Javadoc.\nIl sistema estrae la documentazione dai commenti inseriti nel codice sorgente e dalla dichiarazione delle strutture dati.\nLa documentazione prodotta.\nIl risultato finale \u00e8 disponibile sotto forma di pagine HTML oppure nei formati CHM, RTF, PDF, LaTeX, PostScript o man pages di Unix.\nIl formato HTML prodotto si giova di un sistema di hyperlink molto curato che permette al lettore un'agevole navigazione della struttura dei file sorgenti.\nLa documentazione prodotta riporta anche il diagramma delle classi, nei casi in cui sono presenti relazioni di ereditariet\u00e0 tra strutture dati. Grazie all'impiego sinergico di Doxygen con Graphviz, \u00e8 possibile includere nella documentazione diagrammi delle classi per tutti gli altri tipi di relazioni tra strutture dati.\nI documenti possono essere generati in diverse lingue, tra cui \u00e8 compreso l'italiano.\nInfine, il sistema \u00e8 altamente e facilmente configurabile al fine di permettere all'utilizzatore di intervenire su tutti gli aspetti della documentazione prodotta.\nIl formato dei commenti.\nIl funzionamento di Doxygen richiede una particolare formattazione dei commenti inseriti nel codice sorgente. Le regole di formattazione, oltre ad essere analoghe a quelle degli altri prodotti della categoria, sono chiaramente documentate nel manuale.\nRiportiamo di seguito un esempio.\n/**\n * The time class represents a moment of time.\n * \\author My Name\nclass Time {\n * Constructor that sets the time to a given value.\n * \\param timemillis Number of milliseconds passed since Jan 1. 1970\n Time(int timemillis) {\n * Get the current time.\n * \\return A time object set to the current time.\n static Time now() {\nIl file di configurazione.\nDoxygen associa ad ogni progetto da documentare un file di configurazione che contiene le impostazioni da utilizzare per la generazione.\nQuesto file \u00e8 un elenco di assegnazioni di opportuni valori a determinati parametri (TAG). Ogni tag \u00e8 formato dalla coppia di informazioni\ncodice_1\nanalogamente a quanto avviene nei file di configurazione di numerosi altri prodotti open source.\nUn frammento di un esempio del file di configurazione \u00e8 il seguente:\nPROJECT_NAME = MyProject\nOUTPUT_DIRECTORY =\nOUTPUT_LANGUAGE = English\nINPUT =\nFILE_PATTERNS = *.h *.hh *.idl\nRECURSIVE = YES\nGENERATE_HTML = YES\nHTML_OUTPUT = html\nGENERATE_LATEX = NO\nLATEX_OUTPUT = latex\nCome si vede, attraverso il file di configurazione, l'utente stabilisce:\nDoxygen \u00e8 in grado di generare un file di configurazione generico con il comando\ncodice_2\nil file generato automaticamente da doxygen contiene dei parametri generici che l'utente pu\u00f2 personalizzare o lasciare invariati.\nUtilizzo.\nDopo aver installato Doxygen ed aver generato ed eventualmente modificato il file di configurazione,\nsi pu\u00f2 invocare l'esecuzione di Doxygen con il comando\ncodice_3\nal termine della elaborazione, il materiale prodotto sar\u00e0 disponibile nella directory di destinazione indicata nel file di configurazione."}
{"id": "1325390", "revid": "4175", "url": "https://it.wikipedia.org/wiki?curid=1325390", "title": "Today", "text": ""}
{"id": "1325398", "revid": "287204", "url": "https://it.wikipedia.org/wiki?curid=1325398", "title": "Lauren Weisberger", "text": "Biografia.\n\u00c8 nata a Scranton in Pennsylvania da una famiglia di religione ebraica. Ha abitato a Clarks Summit fino all'et\u00e0 di 11 anni, quando i suoi genitori hanno divorziato e lei e la sua sorella minore Dana si sono trasferite, con la madre, ad Allentown. Ha conseguito il diploma presso la Parkland High School nel 1995. Si \u00e8 laureata in Letteratura Inglese alla Cornell University nel 1999. Dopo essersi laureata ha viaggiato backpacking in Europa, Israele, Egitto, Giordania, Tailandia, India, Nepal e Hong Kong. Tornata a casa si \u00e8 trasferita a Manhattan (New York), dove sono ambientate le sue opere. E proprio come la protagonista del suo bestseller, ha lavorato come assistente della direttrice di \"Vogue America\", Anna Wintour, la cui figura nel romanzo \u00e8 adombrata nel personaggio di Miranda Priestly.\nNel 2005 ha pubblicato il romanzo \"Al diavolo piace dolce\" (\"Everyone Worth Knowing\"). Il suo terzo romanzo, \"Un anello da Tiffany\" (\"Chasing Harry Winston\") \u00e8 stato pubblicato il 27 maggio 2008 negli Stati Uniti. Il 15 novembre 2011 \u00e8 uscito in Italia il suo quarto romanzo, \"Il diavolo vola a Hollywood\". Nel novembre 2013, 10 anni dopo il successo de \"Il diavolo veste Prada\", ne pubblica il tanto atteso sequel, \"La vendetta veste Prada\"."}
{"id": "1325399", "revid": "220471", "url": "https://it.wikipedia.org/wiki?curid=1325399", "title": "Ignifugazione", "text": "L'ignifugazione \u00e8 il trattamento al quale viene sottoposto un materiale per ridurre o ritardare la combustione. Viene effettuato generalmente su materiali facilmente infiammabili come la stoffa e il legno.\nEsempi di ignifugazione sono la \"verniciatura\" (trattamento superficiale), con apposite componenti che impediscono o ritardano l'accesso dell'aria, e l'\"imbibizione\" (trattamento molecolare) di un agente ignifugo. In quest'ultimo caso, si fa uso di determinate sostanze come il cloruro di ammonio, il solfato di ammonio, i fosfati fusibili, il bromo, l'antimonio e i borati. Taluni, sotto l'azione del calore, sviluppano gas, come l'anidride carbonica, l'anidride solforica e l'ammoniaca, che hanno la propriet\u00e0 di soffocare le fiamme. Altri, fondendo, vetrificano il materiale innalzandone la temperatura di combustione.\nGli agenti e le sostanze utilizzate per l'ignifugazione sono codificate dalla legge. Il trattamento deve essere correlato da un certificato ed \u00e8 soggetto a scadenza, dovuta al deterioramento delle sostanze utilizzate o del materiale ignifugato e alle condizioni di utilizzo.\nReazione al fuoco.\nUn materiale pu\u00f2 essere completamente ignifugo, cio\u00e8 completamente incombustibile: in questo caso si definisce di \"classe di reazione al fuoco 0\"; oppure parzialmente ignifugo e in questo caso si definisce di classe di reazione al fuoco 1, 2, 3, 4, 5. Vale a dire che all'aumento della classe corrisponde una maggior facilit\u00e0 nello sviluppo della combustione. La legge definisce una serie di prove a carico del produttore, dove vengono misurati infiammabilit\u00e0, velocit\u00e0 di propagazione della fiamma, gocciolamento di materiale fuso e post-incandescenza. I risultati ottenuti definiscono le 6 classi di reazione al fuoco del materiale."}
{"id": "1325401", "revid": "6923", "url": "https://it.wikipedia.org/wiki?curid=1325401", "title": "Diddy Kong Racing", "text": "Diddy Kong Racing \u00e8 un videogioco della Rare per Nintendo 64, uscito nel 1997, in lingua inglese e francese. Ne vennero ordinate copie nelle due settimane precedenti il Natale 1997, rendendolo il gioco venduto pi\u00f9 velocemente a quel tempo, secondo il Libro del Guinness dei Primati. \u00c8 stato il primo spin-off della serie \"Donkey Kong Country\". Il 7 febbraio 2007 \u00e8 uscito un remake migliorato del gioco per Nintendo DS, dal titolo Diddy Kong Racing DS.\nInizialmente, erano previsti due sequel a \"Diddy Kong Racing\", cio\u00e8 \"Diddy Kong Pilot\" e \"Donkey Kong Racing\". Il primo \u00e8 poi diventato \"Banjo-Pilot\", un gioco basato su \"Banjo-Kazooie\" della Rare. Il secondo \u00e8 stato annullato a causa del distacco tra Nintendo e Rare, che andava verso Microsoft. Un gioco simile \u00e8 stato creato da Paon con il nome di \"Donkey Kong Barrel Blast\". Comunque, i due progetti non hanno alcuna relazione.\n\"Diddy Kong Racing\" \u00e8 stato rifatto per Nintendo DS col titolo \"Diddy Kong Racing DS\". La versione per DS usa lo stylus per controllare i veicoli solo in certe circostanze, come all'inizio di una gara dove lo stylus pu\u00f2 essere usato per avere uno sprint aggiuntivo. I classici controlli con il gamepad vengono usati per la maggior parte del gioco.\nTrama.\nI genitori di Timber la tigre vanno in vacanza e lasciano loro figlio a capo dell'isola in cui vivono, lasciandolo gareggiare con i suoi amici. Il loro divertimento viene rovinato da un maiale, mago intergalattico malvagio, di nome Wizpig, che arriva nella pacifica Isola di Timber e cerca di imporsi dopo avere conquistato tutti i circuiti del suo stesso pianeta. Egli cambia i quattro guardiani dell'isola (Tricky il triceratopo, Bubbler l'octopus, Bluey il tricheco e Smokey il drago) nei suoi scagnozzi. L'unica soluzione possibile per gli abitanti dell'isola \u00e8 sconfiggere Wizpig in una elaborata serie di gare che coinvolgono automobili, hovercraft e aeroplani. Drumstick, il miglior pilota dell'isola, ha perso questa sfida ed \u00e8 stato trasformato in una rana dalla magia nera di Wizpig. Timber recluta un gruppo di 7 piloti: Diddy Kong, la prima recluta; Conker (Dixie Kong sul DS) e Banjo (Tiny Kong sul DS), reclutati da Diddy; Krunch, un nemico di Diddy che lo segue; e Tiptup, Pipsy e Bumper, abitanti dell'isola di Timber. Loro completano tutte le sfide di Wizpig e affrontano lo stesso Wizpig in una gara e lo sconfiggono. Poco dopo, Wizpig se ne va verso il suo pianeta d'origine, Future Fun Land. Temendo che Wizpig possa un giorno tornare per invadere di nuovo l'isola di Timber, gli isolani viaggiano verso Future Fun Land per una seconda sfida. Quando Wizpig perde la seconda gara, il razzo che guida si rompe e lo lancia verso un pianeta lontano e la pace ritorna sull'isola di Timber.\nModalit\u00e0 di gioco.\nSimile a \"Mario Kart 64\", \"Diddy Kong Racing\" ha anche una modalit\u00e0 avventura. In \"Diddy Kong Racing\", un giocatore pu\u00f2 sceglierei di guidare una automobile, un hovercraft o un aeroplano, sebbene alcuni livelli impongano il mezzo da usare.\nOgni mondo contiene diversi percorsi, un livello sbloccabile di battaglia e una corsa contro il boss del mondo. In base al percorso, i giocatori potranno scegliere se usare una automobile, un hovercraft o un aeroplano; questa scelta \u00e8 ristretta su alcuni percorsi. Ogni percorso contiene degli elementi che, se attraversati o toccati, regalano uno sprint aggiuntivo al veicolo, e inoltre contiene dei palloncini di diversi colori che forniscono dei power-up ai piloti.\nSe il giocatore sconfigge Wizpig in Future Fun Land e ottiene i pezzi dell'amuleto e vince tutte le medaglie d'oro, allora potr\u00e0 giocare nella modalit\u00e0 \"Adventure 2\". In questa modalit\u00e0, tutti i palloncini sono di argento e i percorsi sono simmetrici rispetto alla normale modalit\u00e0 \"Avventura\". Insieme alla curve molto pu\u00f2 strette, le monete d'argento sono posizionate in punti diversi dei percorsi, spesso in punti pi\u00f9 difficili da raggiungere.\nVeicoli.\nCi sono tre veicoli diversi nel gioco. L'automobile e/o l'aeroplano non possono essere usati in alcuni percorsi.\nSviluppo.\nAll'inizio, Diddy Kong Racing era un gioco di strategia in tempo reale, con un tema sull'uomo delle caverne/viaggi temporali sul quale lavorava un team di quattro persone. Gli elementi di avventura in DKR erano stati influenzati da Disney World. A questo punto, DKR era noto come \"Wild Cartoon Kingdom\". \"Wild Cartoon Kingdom\" si \u00e8 evoluto in \"Adventure Racers\". Nintendo non aveva avuto nessuna parte nella prima fase di sviluppo del gioco. Nel giugno 1997, il gioco era noto come \"R.C. Pro-Am 64\", un sequel di \"R.C. Pro-Am\", un gioco per NES. \u00c8 stato Shigeru Miyamoto a offrire Diddy Kong al gioco. Il team di Pro-Am 64 non era contento di avere Diddy Kong nel gioco ma alla fine ha accettato. Il gioco venne pubblicato prima in Giappone e nelle regioni PAL il 21 novembre 1997.\nMusica.\nLa musica del gioco \u00e8 stata composta da David Wise, uno dei compositori interni a Rare. Usando il formato a cartuccia del Nintendo 64, la musica nel gioco poteva cambiare suono attraverso il terreno di gioco o in mezzo ad un percorso (usando gli stessi toni e tempi ma cambiando strumenti) senza essere interrotti da tempi di caricamento comuni nei formati a dischi ottici. Comunque, questa tecnica \u00e8 stata usata in un solo percorso (Boulder Canyon), sebbene venga usata anche nella zona centrale dell'isola e nella schermata di selezione del personaggio. Questo \u00e8 stato il primo gioco Rare a usare questa tecnica, poi usata anche in \"Banjo-Kazooie\", \"Donkey Kong 64\" e \"Conker's Bad Fur Day\".\nRecensioni.\n\"Diddy Kong Racing\" \u00e8 stato molto apprezzato per la sua grafica e per le musiche, ma \u00e8 stato criticato per essere troppo simile a \"Mario Kart 64\" (per coincidenza, Diddy Kong sarebbe diventato un personaggio giocabile nei successivi capitoli di Mario Kart). Il gioco \u00e8 diventato una Player's Choice, ed \u00e8 considerato uno dei migliori giochi di gare per Nintendo 64, insieme a \"Mario Kart 64\". Il gioco \u00e8 famoso anche oggi, anche se appartiene ad una console meno recente e ha un punteggio di 88,67% su GameRankings.\nPremi.\n\"Diddy Kong Racing\" ha vinto il Console Racing Award all'Interactive Achievement Awards e ha anche vinto il premio come Migliore Gioco dell'Anno 1998 secondo la Scandinavian Game Review.\nMerchandise.\nToy Biz ha prodotto una linea di pupazzi nel 1999 (e Wizpig era il pi\u00f9 comune). Questa linea, molto acclamata, \u00e8 stata considerata un miglioramento rispetto ai pupazzi di \"Mario Kart 64\" perch\u00e9 non si rompevano facilmente, ma saltava all'occhio la mancanza di Conker. La linea includeva tre personaggi: Diddy Kong, Wizpig e Banjo (personaggio della serie Banjo-Kazooie)\n\"Diddy Kong Racing DS\".\nDiddy Kong Racing DS \u00e8 un videogioco sviluppato da Rare per Nintendo DS. \u00c8 il primo gioco di Rare sul DS, ed \u00e8 uscito il 7 febbraio 2007 in Nord America, il 19 aprile dello stesso anno in Australia e il giorno successivo in Europa. \u00c8 un remake di \"Diddy Kong Racing\", gioco apprezzato dalla critica. \"\"Diddy Kong Racing DS\" usa la Nintendo Wi-Fi Connection, e anche un microfono per varie caratteristiche del gioco, e il touch screen per creare dei percorsi di gara. Sebbene alcuni percorsi abbiano subito minimi cambiamenti, essi sono rimasti pressoch\u00e9 identici alla versione per N64. A differenza del suo predecessore, non \u00e8 mai stato pubblicato ufficialmente in Giappone.\nTutti i personaggi sono stati doppiati con nuove voci; si nota soprattutto in Taj, che se nella versione originale per Nintendo 64 parlava con l'accento indiano, nel remake per Nintendo DS ha una pi\u00f9 generica voce americana.\nLe nuove caratteristiche della versione per DS includono il collezionare monete sui percorsi e usarle per migliorare il veicolo del giocatore cos\u00ec da potere avere una velocit\u00e0 di punta maggiore, una migliore accelerazione, un miglio controllo o un design particolare.\nConker e Banjo sono stati rimpiazzati da Dixie Kong e da Tiny Kong a causa di problemi di copyright della Rare dopo che Microsoft ha acquistato la compagnia da Nintendo nel 2002.\n\"Diddy Kong Racing DS\" ha ricevuto un punteggio medio di 67/100 su Game Rankings. Ha ricevuto una media di 63/100 su Metacritic, basata su 39 recensioni.\nNGamer, una rivista britannica non ufficiale di Nintendo, ha apprezzato \"Diddy Kong Racing DS\" per la variet\u00e0 nelle diverse gare, per la modalit\u00e0 online molto godibile, ma lo ha anche criticato per la scarsa qualit\u00e0 delle sezioni con il touch screen, soprattutto il gioco dei palloncini di Taj e la battaglia contro il terzo boss. Anche \"Official Nintendo Magazine\" ha criticato il gioco per il fatto che le piste create dal giocatore erano tutte ambientate in luoghi nuvolosi, e generava casualmente colline e chicane. Questi aspetti sono confluiti nel voto finale dell'80%.\nGameSpot d\u00e0 al gioco 6,7/10, apprezzandone il numero di attivit\u00e0, le caratteristiche di personalizzazione e il multiplayer online, mentre critica alcune parti del gioco definendole noiose e critica anche alcuni controlli con il touch screen.\nFino al 25 luglio 2007, \"Diddy Kong Racing DS\" ha venduto 1,04 milioni di copie in tutto il mondo."}
{"id": "1325407", "revid": "547034", "url": "https://it.wikipedia.org/wiki?curid=1325407", "title": "Mantaray", "text": "Mantaray \u00e8 il primo album da solista di Siouxsie (gi\u00e0 cantante dei due gruppi britannici Siouxsie and The Banshees e The Creatures), pubblicato il 10 settembre 2007 per l'etichetta W14 della Universal.\nIl disco.\nL'album \u00e8 accreditato alla cantante semplicemente con il nome d'arte Siouxsie, senza il relativo cognome d'arte Sioux, utilizzato invece per firmare i 10 brani, tutti scritti da lei, per lo pi\u00f9 assieme ai musicisti della sua nuova band (tranne \"One Mile Below\", in cui non si avvale della collaborazione di nessuno), tra i quali figurano anche i due produttori dell'intero long playing, Steve Evans e Charlie Jones (di Goldfrapp), oltre che attivissimi come musicisti (chitarre, sintetizzatori e quant'altro), anche responsabili, con Siouxsie, della composizione di quasi tutti i pezzi. Clive Deamer, che ha lavorato con i Portishead, suona la batteria. Per la prima volta, invece, relativamente a un lavoro che la riguarda, non compare nessuno dei membri dei due ex gruppi, n\u00e9 degli storici Siouxsie and the Banshees n\u00e9 dei pi\u00f9 recenti The Creatures.\nA parte una maggiore variet\u00e0 stilistica generale, che spazia dal rock del primo brano alla ballad dell'ultimo, passando anche per episodi salsa e pop, \"Mantaray\", che sembra essere il naturale sviluppo dell'ultimo album di Siouxsie con i Siouxsie and the Banshees, \"The Rapture\", del 1995, piuttosto che del successivo e molto pi\u00f9 vicino nel tempo \"H\u00e1i!\" (2003) dei The Creatures, non si discosta molto dalle sonorit\u00e0 a cui l'artista ha abituato il suo pubblico, che la segue fedelmente sin dalla fine degli anni settanta, quando mosse i primi passi nel mondo della musica, scioccando i benpensanti con dei testi al vetriolo, che non hanno mai smesso di essere taglienti e provocatori, e che sembrano anc\u00f3ra rappresentare la sua naturale forma d'espressione (si noti che il titolo del menzionato brano \"One Mile Below\", l'unico interamente composto dall'artista, significa \u00abun miglio sotto terra\u00bb).\nAnche i ritmi sono, come al solito, in perfetto equilibrio tra i due estremi, con pezzi piuttosto tirati verso l'inizio, come \"Into a Swan\", \"About to Happen\" e \"Here Comes That Day\", attenuandosi invece nella parte centrale e finale, con le ballad, \"If It Doesn't Kill You\" e \"Heaven and Alchemy\", la sincopata \"Drone Zone\" e le pi\u00f9 sostenute \"Sea of Tranquility\" e \"They Follow You\". \"Mantaray\", trainato dal primo singolo, \"Into a Swan\", che \u00e8 anche il pezzo di apertura del long playing, ha raggiunto il Numero 38 nella Classifica Britannica degli Album e il Numero 2 nella Classifica Italiana di Rock Alternativo.\nIl tour.\nIl tour promozionale \u00e8 partito all'inizio dell'estate e, dopo un concerto a Dublino, in Irlanda, Siouxsie ha debuttato in Italia, con la sua prima \"performance\" solista, il 6 luglio 2008, a Pisa, al \"Metarock festival\", poi sei giorni dopo a Roma, al teatro romano di Ostia, presentando tutti i brani del nuovo disco. Ha inoltre tenuto concerti a Milano e Torino."}
{"id": "1325416", "revid": "154326", "url": "https://it.wikipedia.org/wiki?curid=1325416", "title": "Tardis", "text": ""}
{"id": "1325422", "revid": "110157", "url": "https://it.wikipedia.org/wiki?curid=1325422", "title": "Don't Miss the Train", "text": "Don't Miss the Train \u00e8 il secondo album studio della band skate punk No Use for a Name, l'ultimo pubblicato dall'etichetta New Red Archives, prima che il gruppo venisse ingaggiato dalla Fat Wreck Chords, che ripubblicher\u00e0 infatti l'album nel 2001."}
{"id": "1325424", "revid": "30610", "url": "https://it.wikipedia.org/wiki?curid=1325424", "title": "Adam Dalgliesh", "text": "Adam Dalgliesh \u00e8 un personaggio di fantasia, protagonista di una serie di romanzi polizieschi scritti dall'autrice britannica P. D. James.\nDalgliesh appare per la prima volta nel romanzo del 1962 Copritele il volto (\"Cover Her Face\") e comparir\u00e0 in altri tredici romanzi.\nL'autrice lo immagina nato nel 1928 nella contea inglese del Norfolk: nel primo libro \u00e8 un vedovo trentacinquenne che, oltre alla moglie, ha perso anche l'unico figlio. Efficiente ispettore di Scotland Yard, \u00e8 anche un apprezzato poeta.\n\u00c8 interpretato dall'attore inglese Roy Marsden in alcuni film tratti dai suddetti romanzi della James."}
{"id": "1325425", "revid": "124123", "url": "https://it.wikipedia.org/wiki?curid=1325425", "title": "Giulio Cesare Ferrari", "text": "Biografia.\nDiscendente da una vecchia famiglia di campagna di Valbona, ridente vallata dell'alto Appennino di Reggio Emilia, si laure\u00f2 in medicina nel 1892 e fu subito assunto quale assistente nell'Istituto Psichiatrico di Reggio Emilia, all'epoca il pi\u00f9 celebre manicomio italiano diretto dal prof. Tamburini. Legato da un rapporto professionale e di stima a Cesare Lombroso, fu nominato redattore capo della \"Rivista Sperimentale di Freniatria\".\nVincitore di una borsa di studio a Parigi nel 1896 lavor\u00f2 nel laboratorio di Alfred Binet alla Sorbona, collaborando con Courtier, Jean Philippe, Nicolas Vaschide. Tornato in Italia dopo la morte del padre (avvocato, notaio ed alto funzionario dell'amministrazione reggiana), istitu\u00ec, primo in Italia, un laboratorio di psicologia sperimentale sempre presso l'ospedale psichiatrico di Reggio Emilia, che diresse fino al 1902. Durante quel periodo il Ferrari pubblic\u00f2 vari lavori anche in collaborazione con Guicciardi, tra cui studi sui \"Lettori di Pensiero\", sui \"Calcolatori Prodigio\", sulla \"Memoria Musicale dei frenastenici\", e \"Ricerche ergografiche nella donna\".\nNel 1898 entr\u00f2 in contatto con William James, pioniere americano della psicologia e fratello del noto scrittore, con il quale consolid\u00f2 una solidale amicizia. Per lo scienziato statunitense tradusse e cur\u00f2 la pubblicazione in Italia dei \"Principles of Psychology\" con notevole successo editoriale.\nMembro della Commissione Internazionale di Psicologia e delle Societ\u00e0 Medico-Psicologiche di Londra e Parigi, dopo numerosi viaggi scientifici in Europa ed un breve incarico nel Manicomio femminile di Venezia nel 1903, fu nominato direttore di un manicomio privato a Bertalia, vicino a Bologna.\nSpronato da numerosi amici intellettuali tra cui Giovanni Papini, Vailati e Calderoni, fond\u00f2 nel 1905 la \"Rivista di Psicologia Applicata alla Pedagogia ed alla Psicopatologia\", progenitrice di quella che sarebbe diventata la Rivista di Psicologia, oggi non pi\u00f9 pubblicata.\nLibero docente nel 1907 in Psicologia Sperimentale presso la Facolt\u00e0 di Filosofia di Bologna, fu nominato nello stesso anno direttore del manicomio di Imola. Nel 1922 \u00e8 nominato direttore dell'Ospedale Psichiatrico F. Roncati di Bologna, che contribu\u00ec ad ordinare con innovativi criteri pionieristici, tra cui la realizzazione della Colonia Agricola di San Luca e numerosi reparti speciali.\nFond\u00f2 il Patronato pazzi poveri di Imola e la Colonia Libera per i giovinetti criminali. Gi\u00e0 membro dal 1910 della Commissione Reale per il Codice dei Minorenni, fece anche parte della commissione che elabor\u00f2 il nuovo Codice penale del 1921.\nAnimatore di numerosi congressi internazionali di psicologia, segretario generale della Commissione Internazionale per lo studio delle cause delle malattie mentali e della profilassi, fu fino alla morte membro del Comitato direttivo della Lega Mondiale di Igiene Mentale, che contribu\u00ec a creare.\nBibliografia.\n- Alcuni scritti di Giulio Cesare Ferrari sulla pedagogia e sulla rieducazione dei giovani anormali. A cura di Pinuccia Soriano. IDAMI, Milano, 1968"}
{"id": "1325427", "revid": "63727", "url": "https://it.wikipedia.org/wiki?curid=1325427", "title": "Mercedes-Benz Classe G", "text": "Il Mercedes-Benz Classe G (G sta per Gel\u00e4ndewagen, cio\u00e8 fuoristrada) \u00e8 un veicolo prodotto dall'azienda tedesca Mercedes-Benz fin dal 1979 in diverse serie. In alcuni Paesi europei esso venne commercializzato come Puch G. Al 2017 ne erano state costruiti oltre 300.000 esemplari\nStoria ed evoluzione.\nGenesi.\nLa storia della Classe G affonda le sue radici nel 1972, quando i vertici della Casa tedesca strinsero un accordo con l'austriaca Steyr-Daimler-Puch per la produzione di un fuoristrada moderno ed elegante, ma anche robusto ed efficiente, adatto insomma a qualsiasi utilizzo. Il progetto prevedeva una vettura che potesse muoversi a suo agio tanto in strada quanto nel fuoristrada duro e sia nei ghiacci dei Poli, sia negli aridi ed incandescenti paesaggi desertici. Specifiche che misero immediatamente d'accordo i due costruttori anche per via del fatto che, mentre la Daimler-Benz voleva far debuttare il marchio della stella a tre punte nel settore dei fuoristrada, la Casa di Graz desiderava realizzare un fuoristrada per uso sia civile che militare con cui sostituire il suo Haflinger. Entrambi avevano da guadagnarci: Mercedes-Benz avrebbe sfruttato il sito produttivo della Steyr-Daimler-Puch, mentre quest'ultima avrebbe sfruttato la potente rete di vendita della Daimler-Benz. Il fatto che la Mercedes-Benz avrebbe potuto usufruire dello stabilimento austriaco si rivel\u00f2 la scelta ideale per un modello di nicchia come il futuro fuoristrada, la cui industrializzazione avrebbe altrimenti comportato enormi costi in assenza di un partner industriale.\nIl progetto per una vettura off-road non fu in realt\u00e0 una vera e propria novit\u00e0 per la Casa tedesca, dal momento che i suoi primi mezzi per utilizzo fuoristrada risalgono addirittura a prima dell'avvento della Seconda guerra mondiale (e tra l'altro molti di essi recavano gi\u00e0 allora una sigla contenente la lettera \"G\" di Gel\u00e4ndewagen come la Mercedes-Benz G5), senza contare l'esperienza acquisita da Mercedes-Benz dopo l'acquisizione della Unimog, avvenuta nel 1951. Ma erano oramai passati oltre trent'anni da quelle esperienze industriali, ormai lontane anche a livello tecnologico. Il concetto stesso di fuoristrada si era ovviamente evoluto: mentre prima della guerra tale concetto era legato quasi esclusivamente ad utilizzi in campo militare, nel dopoguerra, con la nascita di mezzi civili quali la Land Rover Serie I, la Willys-Overland CJ e le italiane Alfa Romeo Matta e Fiat Campagnola. L'accordo fra Daimler-Benz e Steyr-Daimler-Puch si concretizz\u00f2 formalmente alcuni anni pi\u00f9 tardi e precisamente nel 1977, quando venne cos\u00ec fondata una societ\u00e0 chiamata \"GFG (Gel\u00e4ndefahrzeug Gesellschaft mbH)\", in cui le quote di partecipazione erano suddivise esattamente a met\u00e0 tra Mercedes-Benz (che si sarebbe occupata della parte meccanica) e Steyr-Daimler-Puch (responsabile della carrozzeria e dell'assemblaggio). Gli stabilimenti di Graz della Steyr-Daimler-Puch furono designati per l'assemblaggio del nuovo fuoristrada. Ma nonostante la tardiva registrazione ufficiale della joint-venture, il progetto ebbe tuttavia modo di snodarsi di per se' abbastanza agevolmente nel corso di quegli anni, gi\u00e0 a partire dalle prime prese di contatto fra i due costruttori. Il primo modello in legno in scala 1:1 venne realizzato nell'aprile del 1973, mentre nel settembre del 1974 venne invece realizzato un primo prototipo in lamiera d'acciaio che prefigur\u00f2 da vicino la versione definitiva, non tanto sul piano stilistico quanto soprattutto per quanto riguardava la struttura di base, ancora legata ai canoni tradizionali che prevedevano il telaio separato. Venne prevista anche la possibilit\u00e0 di avere una vettura a due varianti di passo, una caratteristica che verr\u00e0 mantenuta anche nella produzione di serie. Nel 1975 cominci\u00f2 la fase di sviluppo vera e propria, fase che sarebbe durata tre anni, nel corso dei quali le previsioni di successo commerciale della vettura apparvero sempre pi\u00f9 rosei: proprio nel 1975, l'esercito tedesco dichiar\u00f2 di essere alla ricerca di un nuovo mezzo fuoristrada per sostituire il DKW Munga utilizzato fino a quel momento. Ma grossa fu la delusione dei vertici Mercedes-Benz quando seppero che nel 1976 lo stesso esercito scelse il Volkswagen Iltis. Una nuova speranza provenne dallo Sci\u00e0 di Persia Mohammad Reza Pahlavi, uno dei maggiori azionisti della Daimler-Benz. Egli garant\u00ec alla Mercedes-Benz l'acquisto di ben 20\u00a0000 esemplari, ma nel 1979, proprio l'anno in cui il nuovo fuoristrada venne ultimato, il regime persiano venne rovesciato, vanificando quindi ogni impegno con la Casa tedesca.\nPer far fronte alle spese di progetto e realizzazione sostenute, la Mercedes-Benz dovette quindi cercare nuovi acquirenti, e li trov\u00f2 tra gli altri negli eserciti argentino, in quello indonesiano ed in quello norvegese. Il nuovo fuoristrada venne presentato alla stampa nella primavera del 1979 sul circuito francese Paul Ricard, ma la sua produzione era gi\u00e0 iniziata il 10 febbraio dello stesso anno. Nacque cos\u00ec la prima serie della \"Classe G\" (sigla di progetto: W460). Non venne commercializzato ovunque con il marchio Mercedes-Benz: in Austria, Svizzera, Liechtenstein, Gran Bretagna, ex-Jugoslavia e successivamente negli Stati nati dalla sua scissione, il nuovo fuoristrada venne commercializzato come \"Puch G\".\nLe serie della Classe G.\nLa Classe G \u00e8 il modello Mercedes-Benz pi\u00f9 longevo nella storia della Casa tedesca. Dopo quasi quarant'anni dal lancio \u00e8 ancora in produzione e mantiene pressoch\u00e9 inalterata l'estetica, differente solo in alcuni dettagli, ma soprattutto la struttura a telaio separato con longheroni e traverse. Rimane perci\u00f2 inalterato il suo corpo vettura squadrato, ma ancora gradevole e propone negli ultimi anni motorizzazioni molto impegnative dal punto di vista economico (nel 2009 si parte da un 5 litri a benzina e da un 3.2 a gasolio ed in seguito si arriver\u00e0 addirittura ad un motore V12), e divenendo cos\u00ec una vettura di lusso, alla portata di pochi, al contrario di quello che era il primo periodo di produzione, in cui esistevano anche motorizzazioni a benzina da 2 e 2.3 litri e a gasolio da 2.5 litri, le quali erano comunque di non immediata facilit\u00e0 di gestione.\nLa produzione della \"Classe G\" si articola fondamentalmente su tre generazioni, tutte accomunate dalla medesima architettura meccanica e dalla stessa struttura di base, del tipo a telaio separato con trazione integrale, cambio con marce ridotte e sospensioni ad assale rigido (solo nella terza generazione e limitatamente al solo avantreno \u00e8 stata introdotta la soluzione a ruote indipendenti). Nelle prime versioni messe in commercio il cambio era del tipo manuale a 4 marce, anche se in seguito le varianti di trasmissione si sarebbero diversificate in misura notevole. La prima generazione venne prodotta anche con marchio e motorizzazioni Peugeot sotto la denominazione di Peugeot P4(singolare come i non molti esemplari venduti al pubblico avessero un prezzo non di poco superiore a quello delle similari versioni motorizzate e marchiate Mercedes): le altre due serie sono state invece prodotte pi\u00f9 o meno nello stesso periodo. \nW460.\nLa sigla \"W460\" identifica la primissima generazione della \"Classe G\", lanciata nel 1979 e prodotta fino al 1991 in un totale di 51.688 esemplari. La gamma era composta da motorizzazioni a benzina comprese fra i 2,3 ed i 2,8 litri e a gasolio fra i 2,4 ed i 3 litri. Solo per il mercato italiano venne realizzata anche una versione spinta da un motore 2 litri a benzina. Tre le varianti di carrozzeria proposte: accanto alla versione torpedo telonata (detta anche cabriolet) si affianc\u00f2 la versione chiusa (detta anche station wagon) in due varianti di passo, lunga o corta.\nW463.\nLa sigla \"W463\" indica una delle due serie della \"Classe G\" prodotte contemporaneamente durante gli anni '90 e 2000. Di queste due serie la \"W463\" \u00e8 quella votata in maniera decisa al lusso, proponendo allestimenti in alcuni casi di altissimo livello e motorizzazioni assai impegnative dal punto di vista economico. Si tratta della pi\u00f9 longeva fra le generazioni del fuoristrada tedesco finora prodotte, essendo stata tolta dai listini nel novembre del 2017. Proprio a causa della sua prolungata carriera commerciale, la \"W463\" fu anche la \"Classe G\" declinata nel maggior numero di motorizzazioni: partendo infatti da una nuova unit\u00e0 a benzina da 2.3 litri, si arriv\u00f2 in seguito a motorizzazioni V6, V8 ed in tempi pi\u00f9 recenti addirittura ad un'esclusivissima variante dotata di motore V12 biturbo da 6 litri e con potenza di 612 CV, poi salita addirittura a 630. Sul fronte delle motorizzazioni a gasolio, la scelta spaziava fra un iniziale 2.5 aspirato da 94 CV ed V8 turbo da 4 litri e 250 CV, giunto una decina di anni dopo. Nel corso della sua lunga permanenza a listino, la \"W463\" usufru\u00ec anche di numerosi aggiornamenti, non solo tecnici, ma anche estetici. Invariata la gamma di carrozzerie prevista, anche se negli ultimi anni di carriera non fu pi\u00f9 prevista la variante torpedo telonata. \nW461.\nLa sigla \"W461\" identifica la seconda fra le due serie della \"Classe G\" prodotte in contemporanea durante gli anni '90 e 2000 assieme alla \"W463\". Se quest'ultima era la serie pi\u00f9 votata al lusso, la \"W461\" era invece pi\u00f9 votata ad un utilizzo rustico e spartano, ed infatti \u00e8 stata concepita per utilizzi prevalentemente in campo professionale, anche militare oltre che privato. La \"W461\" riprese quindi la filosofia progettuale della precedente \"W460\" e venne anch'essa prodotta per un lungo periodo, pi\u00f9 precisamente dal 1992 al 2014. Nell'ultimo periodo ha preso il nome di \"Professional\" ed \u00e8 stata in seguito sostituita da un'altra \"Professional\", basata per\u00f2 sul telaio della \"W463\"."}
{"id": "1325429", "revid": "73843", "url": "https://it.wikipedia.org/wiki?curid=1325429", "title": "Sistema costruttivo leggero", "text": "Un sistema costruttivo leggero \u00e8 una serie organizzata di conoscenze tecniche e di fasi esecutive per mezzo delle quali pu\u00f2 essere realizzata una costruzione caratterizzata da precise strategie tecnologiche, strutturali e materiche. La leggerezza \u00e8 il risultato di un rapporto equilibrato tra energia e materia, tra indispensabile e superfluo, tra materiali leggeri e scelte strutturali. Il sistema costruttivo \u00e8 inteso come strategia di modificazione capace di interpretare le nuove esigenze di temporaneit\u00e0, di flessibilit\u00e0, di rinnovamento degli spazi e di riconversione delle funzioni loro assegnate; temi legati al mutamento della struttura sociale, divenuta ormai, sempre meno stanziale.\nLa continua esigenza di avere a disposizione sistemi ampi e leggeri ha innescato la ricerca di innovazioni tecnologiche tali da superare il vincolo del peso, attraverso l'ottimizzazione dei materiali, delle connessioni, del montaggio e dell'assemblaggio, coniugando progettazione e tecnologia, ad esempio nelle fasi di progettazione, realizzazione e gestione di un green building.\nCaratteristiche.\nIn \"Lightness: the inevitable renaissance of minimum energy structures\", A. Beukers ed E. Van Hinte sottolineano che un'idonea strategia progettuale, volta ad alleggerire la struttura, consiste da un lato, nel differenziare e separare le parti sottoposte a sforzi di trazione da quelle sottoposte a compressione, dall'altro, nel porre particolare cura nella scelta dei materiali con particolari caratteristiche di resistenza, al tipo di sollecitazione previsto, in modo da poter ridurre gli spessori. \nDinamicit\u00e0, reversibilit\u00e0, assemblaggio di materiali e componenti, precisione costruttiva e rigore compositivo, caratterizzano i sistemi costruttivi leggeri. Le ricerche sperimentali in tal senso, sviluppano tipologie edilizie che privilegiano la flessibilit\u00e0 spaziale, la ripetibilit\u00e0 modulare, la facilit\u00e0 e la rapidit\u00e0 del trasporto dei componenti, nonch\u00e9 la previsione della reversibilit\u00e0 delle strutture: un sistema attento al rapporto tra architettura e ambiente e alle problematiche ambientali ad esso collegate.\nLa ricerca della leggerezza, al contrario delle costruzioni massive, conduce inevitabilmente all'utilizzo del telaio e di elementi di tamponamento caratterizzati da facilit\u00e0 di impiego, montaggio e smontaggio. \nQuesto tipo di sistema \u00e8 totalmente a secco, discontinuo e ci\u00f2 comporta la possibilit\u00e0 di prefabbricare la maggior parte delle strutture al di fuori del cantiere, riservando a quest'ultimo soltanto la fase di assemblaggio finale."}
{"id": "1325446", "revid": "767487", "url": "https://it.wikipedia.org/wiki?curid=1325446", "title": "Arcansiel", "text": "Gli Arcansiel sono un gruppo italiano di Rock progressivo nato nella provincia di Alessandria, esponenti della corrente Neoprogressive.\nBiografia.\nIl gruppo nasce dal tastierista e cantante Marco Galletti nel 1986. \u00c8 di Galletti la produzione nel 1988 del primo lavoro discografico, \"Four Daisies\" a cui segue \"Stillsearching\" nel 1990 per la storica Contempo Records di Firenze.\nNel 1990 Marco Galletti lascia il gruppo per pubblicare il disco solista autoprodotto \"Boxes For Foxes\" e viene sostituito da Paolo Baltaro che diviene l'autore e il produttore dei lavori successivi. \u00c8 di questa nuova fase il disco \"Normality of Perversion\" (1992) pubblicato dalla Mellow Records.\nLa band nel 2003 con Paolo Baltaro alla voce, tastiere e basso, Gianni Opezzo alla chitarra, Sandro Marinoni al sassofono, Barbara Rubin al violino ed ai cori e Diego Marzi alla batteria, pubblicano \"Swimming In The Sand\" (Musea records), una compilation di brani gi\u00e0 pubblicati nei lavori precedenti ma completamente risuonati con una nuova canzone, \"Swimmer in the sand\". L'attivit\u00e0 concertistica del gruppo, sviluppatasi in Italia e in Europa in molteplici situazioni nel corso degli anni, si \u00e8 per il momento fermata al 2007 con la partecipazione come headliners al Progfarm Festival a Bakkeveen nei Paesi Bassi.\nIl gruppo \u00e8 impegnato in alcuni progetti paralleli (Societ\u00e0 Anonima Decostruzionismi Organici e Mhmm) che rappresentano di fatto la prosecuzione dell'attivit\u00e0 del gruppo in generi differenti ma dalle medesime istanze creative."}
{"id": "1325449", "revid": "110157", "url": "https://it.wikipedia.org/wiki?curid=1325449", "title": "\u00a1Leche con carne!", "text": "\u00a1Leche con carne! \u00e8 il terzo album studio della band skate punk No Use for a Name, il primo pubblicato con la Fat Wreck Chords, senza considerare l'EP The Daily Grind pubblicato nel 1993.\nTracce.\nAlla fine di \"Exit\", dopo tre minuti di silenzio, \u00e8 presente un medley di cover di canzoni di autori vari.\nQuesto medley include 10 brani:"}
{"id": "1325455", "revid": "119255939", "url": "https://it.wikipedia.org/wiki?curid=1325455", "title": "Scholastic", "text": "Scholastic \u00e8 una casa editrice statunitense nota per aver pubblicato con il sottomarchio Arthur A. Levine Books le serie di \"Harry Potter\", \"Piccoli brividi\", \"Geronimo Stilton\", \"Hunger Games\", \"Capitan Mutanda\" e altre."}
{"id": "1325458", "revid": "34971", "url": "https://it.wikipedia.org/wiki?curid=1325458", "title": "Making Friends", "text": "Making Friends \u00e8 il quarto album studio della band skate punk No Use for a Name, il primo con la nuova formazione con Chris Shiflett e Matt Riddle."}
{"id": "1325462", "revid": "1573940", "url": "https://it.wikipedia.org/wiki?curid=1325462", "title": "Tim Jacobus", "text": "Ha illustrato le copertine della serie \"Piccoli brividi\" di R. L. Stine."}
{"id": "1325466", "revid": "486946", "url": "https://it.wikipedia.org/wiki?curid=1325466", "title": "Mysa", "text": ""}
{"id": "1325470", "revid": "767487", "url": "https://it.wikipedia.org/wiki?curid=1325470", "title": "Sex, Love and Rock 'n' Roll", "text": "Sex, Love and Rock 'n' Roll \u00e8 il sesto album della band californiana Social Distortion. \u00c8 il primo senza lo storico chitarrista Dennis Danell, tragicamente morto nel 2000; \u00e8 stato il primo con Jonny Wickersham alla chitarra e Charlie Quintana alla batteria. \u00c8 inoltre il primo dopo l'omonimo album del 1990, a contenere canzoni non completamente scritte da Mike Ness."}
{"id": "1325472", "revid": "767487", "url": "https://it.wikipedia.org/wiki?curid=1325472", "title": "The Corruptor - Indagine a Chinatown", "text": "The Corruptor - Indagine a Chinatown (\"The Corruptor\") \u00e8 un film del 1999 diretto dal regista James Foley.\nTrama.\nIl tenente del NYPD Nick Chen \u00e8 a capo dell'unit\u00e0 delle bande asiatiche. Il suo compito \u00e8 quello di mantenere la pace a Chinatown da una guerra in erba scoppiata tra la tenera Tung Fung Benevolent Association e la banda di strada dei draghi Fukienese. Il problema \u00e8 complicato dal fatto che \u00e8 anche un informatore per le Tenaglie sotto lo zio Benny Wong e il suo luogotenente Henry Lee. Dopo un bombardamento a Chinatown, Chen \u00e8 a malincuore unito a Danny Wallace, ignaro della corruzione di Chen. Danny fu anche segretamente incaricato dagli Affari Interni di monitorare Chen. Danny ha mentito a Chen e all'unit\u00e0 di banda asiatica affermando di aver accettato il lavoro come mezzo per ottenere rapidamente il suo scudo da detective.\nDurante un raid della polizia in un bordello di Fukien, Chen salva la vita di Wallace. Wallace, sapendo che la sua vita \u00e8 ora nelle mani di Chen, inizia un crollo in un'operazione di droga, non sapendo che era coinvolto un agente dell'FBI sotto copertura. Dopo essere stato rimproverato dall'FBI per aver interferito con un'indagine in corso, Wallace viene presentato a Lee. Lee discute il potenziale valore di avere un altro poliziotto nell'AGU sul libro paga Tong, che lo zio Benny permette. Benny \u00e8 in grado di indurre Wallace a lavorare per lui facendolo cadere in un anello sotterraneo di prostituzione. Wallace riceve un elogio per il valore, ma Chen ora sospetta che Wallace stia lavorando per le tenaglie.\nWallace e Chen si incrociano inavvertitamente, gettando la loro fiducia reciproca fuori dalla finestra e mettendo in discussione le intenzioni di Lee. Chen odia il Fukienese, ma n\u00e9 lui n\u00e9 Danny sanno che Lee sta formando una collaborazione con il loro leader Bobby Vu. Sia Lee che Vu sanno che c'\u00e8 un agente dell'FBI sotto copertura nella loro operazione di droga e decidono di ucciderlo.\nDurante il monitoraggio di un'operazione di droga, Wallace e Chen assistono a uno scontro violento con una squadra colpita da Tong che porta a Chen rimproverato per aver fallito nelle indagini dell'FBI. Dopo l'incidente, sia Wallace che Chen giurano di non parlare all'FBI senza prima parlarsi. L'FBI scopre la vera ragione per cui Wallace si \u00e8 unito all'AGU e minaccia di esporlo a meno che non sia disposto a spiare Chen. Quando uno degli informatori di Chen assiste all'assassinio di Zio Benny da parte di Vu, Chen avvisa il procuratore distrettuale, che intende accusare le tenaglie sotto RICO. Il procuratore distrettuale, l'FBI e sia Wallace che Chen decidono di voler catturare Vu nell'atto e decidono di trattenere gli arresti.\nLee sceglie di mettere in guardia Chen sulla vera identit\u00e0 e sul lavoro di Wallace. Durante l'operazione notturna, Chen estrae la sua pistola su Wallace con rabbia. Wallace ragiona con Chen e i due che combattono contro i Draghi, uccidendone la maggior parte. Chen spinge via Wallace e viene mortalmente colpito da Vu. Wallace spara quindi a Vu. Mentre era in ospedale, Wallace rifiuta di ritirare la sua dichiarazione originale secondo cui Chen \u00e8 morto un buon poliziotto. Pi\u00f9 tardi, Wallace guida l'arresto di Lee. A Chen viene dato il funerale di un eroe con Wallace in processione."}
{"id": "1325473", "revid": "173469", "url": "https://it.wikipedia.org/wiki?curid=1325473", "title": "Herve", "text": "Herve (in vallone \"Heve\") \u00e8 una citt\u00e0 del Belgio, facente parte della Comunit\u00e0 francofona del Belgio, situata nella Regione Vallonia, nella provincia di Liegi, a 8\u00a0km in linea d'aria da Verviers e a 17\u00a0km da Liegi. Questa citt\u00e0 \u00e8 considerata come la capitale del Pays de Herve.\nIl nome di Herve sembra derivare da \"Arvia\" che significa \"corso d'acqua\". Il nome verrebbe dunque da un ruscello, del quale ora non resta che un rigagnolo, l'Hack (Hac).\nIl comune contava al 1\u00ba gennaio 2006 16.772 abitanti per una superficie di 56,98\u00a0km\u00b2.\nCentro principale del Pays de Herve, \u00e8 nota per il suo formaggio (\"Fromage de Herve\") che \u00e8 Denominazione di origine protetta (AOP) dal 1996 e la sua \"Cavalcade\" il luned\u00ec di Pasqua.\nStoria.\n38 civili uccisi e 300 case distrutte dal 39\u00ba e dal 16\u00ba reggimento dell'armata imperiale tedesca l'8 agosto 1914, durante il periodo delle atrocit\u00e0 commesse all'inizio dell'invasione.\nLa chiesa.\nLa chiesa di San Giovanni Battista \u00e8 stata costruita nel XVII secolo. La torre, di un'altezza di 49 metri, data invece del XIII secolo. Il campanile ha la particolarit\u00e0 di essere ricurvo, per offrire una maggiore resistenza al vento.\nIl cimitero, che si trovava in origine nei pressi della chiesa, \u00e8 stato spostato in un primo tempo in Place Albert nel 1855 e poi verso la route de Soumagne nel 1928.\nLa chiesa \u00e8 un monumento riconosciuto dal 15 marzo 1934.\nFolklore locale.\nLa \"Cavalcade\".\nLa cavalcata ha luogo tutti gli anni, il Luned\u00ec di Pasqua, dal 1880. All'inizio, si trattava di una parata di cavalli, da cui il nome \"Cavalcade\". Attualmente, \u00e8 un grande corteo composto di armonie, di carri e di gruppi folcloristici che sfilano nelle strade di Herve durante il pomeriggio del Luned\u00ec di Pasqua.\nLe sei fontane (Les Six Fontaines).\nLe Six Fontaines, in vallone \"Lu Six Batches\", \u00e8 una costruzione composta di 6 vasche di pietra. Ogni vasca ha la propria particolarit\u00e0:\nGastronomia.\nIl territorio comunale \u00e8 terra di produzione del formaggio Limburger.\nComposizione del comune.\nHerve \u00e8 attualmente composto da 11 villaggi: Battice, Bolland, Bruy\u00e8res, Chaineux, Charneux, Grand-Rechain, Herve, Jos\u00e9, Jul\u00e9mont, Manaihant e Xhendelesse."}
{"id": "1325474", "revid": "2519", "url": "https://it.wikipedia.org/wiki?curid=1325474", "title": "Provincia di Davao de Oro", "text": "Davao de Oro, precedentemente Compostela Valley, \u00e8 una provincia filippina situata nella regione di Davao, sull'isola di Mindanao. Il suo capoluogo \u00e8 Nabunturan.\nGeografia fisica.\nLa provincia di Davao de Oro \u00e8 posta nel settore sud-orientale dell'isola di Mindanao, nella regione di Davao. Confina a nord con l'Agusan del Sur, ad est e a sud con il Davao Oriental, ad ovest con il Davao del Norte e a sud-ovest si affaccia sul golfo di Davao.\nGeografia antropica.\nSuddivisioni amministrative.\nLa provincia di Davao de Oro comprende 11 municipalit\u00e0.\nEconomia.\nL'economia \u00e8 basata essenzialmente sull'agricoltura (riso, noci di cocco e banane).\nAltre voci importanti per la provincia sono rappresentate dalla pesca, dall'attivit\u00e0 estrattiva e dal turismo."}
{"id": "1325476", "revid": "125327614", "url": "https://it.wikipedia.org/wiki?curid=1325476", "title": "Milena Mancini", "text": "Biografia.\nDiplomatasi nel 1996 presso il \"Balletto di Roma\" in danza classica, moderna e jazz, studia recitazione in Italia e negli Stati Uniti. Lavora come ballerina nelle trasmissioni di Buona Domenica, I ragazzi irresistibili, Tira &amp; Molla, il tour Da me a te con Claudio Baglioni. Ancora come ballerina lavora diversi anni a Londra in videoclip, tour europei e australiani con Kylie Minogue, Robbie Williams, Geri Halliwell e Ricky Martin.\nNel 2003 debutta nel cinema con il film horror \"The Mark - Il segno della vendetta\", regia di Mariano Equizzi. Nello stesso anno lavora con Gabriele Muccino per il mediometraggio \"Le affinit\u00e0 elettive\". Nel 2004 debutta in televisione come attrice partecipando a un episodio della serie tv \"Diritto di difesa\". L'anno successivo interpre il ruolo della ballerina Rebecca nella serie TV di Italia 1 \"Grandi domani\", regia di Vincenzo Terracciano.\nNel 2007 \u00e8 tra i protagonisti della miniserie TV \"Il generale Dalla Chiesa\", regia di Giorgio Capitani, dove interpreta il ruolo di \"Rita dalla Chiesa\", una delle due figlie del generale Carlo Alberto dalla Chiesa. Nel 2008 prende parte alla miniserie tv di Rai Uno, \"Provaci ancora prof 3\", diretta da Rossella Izzo. Nel 2009 interpreta il ruolo di Margherita nel film \"Scusa ma ti voglio sposare\", diretta da Federico Moccia.\nDopo una pausa per la nascita di due figli, torna sul piccolo schermo nella serie TV \"Dov'\u00e8 Mario?\" per la regia di Edoardo Gabriellini, e al cinema come coprotagonista del film \"Il pi\u00f9 grande sogno\", esordio alla regia di Michele Vannucci.\nAl teatro Piccolo Eliseo, nel 2017, interpreta Sibilla Aleramo nello spettacolo \"La pi\u00f9 lunga ora\" per la penna e la regia di Vinicio Marchioni. Nel 2017 \u00e8 la protagonista femminile del film \"La terra dell'abbastanza\"dei fratelli Damiano e Fabio D'Innocenzo per il quale vince il premio \u201cBimbi belli\u201d di Nanni Moretti .Sempre nel 2017 \u00e8 nel cast del film \"Ride\", prima regia firmata da Valerio Mastandrea. Nel 2019 interpreta la sorella di Federica Angeli nel\nfilm \u201cA mano disarmata\u201d . Ruolo per il quale riceve il Premio Alida Valli al Bifest 2020. Dopo la serie Christian per la regia di Stefano Lodovichi \u00e8 ora sul set della serie \u201cA casa tutti bene\u201d nel ruolo di Beatrice, regia Gabriele Muccino."}
{"id": "1325482", "revid": "83531", "url": "https://it.wikipedia.org/wiki?curid=1325482", "title": "Quattro Giorni di Dunkerque 2007", "text": "La Quattro Giorni di Dunkerque 2007, cinquantatreesima edizione della corsa, si svolse in cinque tappe precedute da un cronoprologo iniziale dall'8 al 13 maggio 2007, per un percorso totale di 932,4\u00a0km. Fu vinta dal francese Matthieu Ladagnous che termin\u00f2 la gara in 22h13'25\"."}
{"id": "1325486", "revid": "14691", "url": "https://it.wikipedia.org/wiki?curid=1325486", "title": "Madame Bovary (romanzo)", "text": ""}
{"id": "1325488", "revid": "1543377", "url": "https://it.wikipedia.org/wiki?curid=1325488", "title": "Ne cives ad arma ruant", "text": "Il brocardo Ne cives ad arma ruant o Ne cives ad arma veniant significa \"Affinch\u00e9 i cittadini non vengano (o corrano) alle armi\". Esprime la necessit\u00e0 di evitare, attraverso l'attivit\u00e0 legislativa, che la convivenza civile sia minacciata dal ricorso alla violenza da parte dei cittadini.\nStoria.\n\"Affinch\u00e9 i cittadini non vengano (o corrano) alle armi\" \u00e8 un sintagma che sintetizza una nuova possibile individuazione della funzione del diritto oggettivo: prevenire e risolvere i conflitti prima che essi si trasformino in conflitti armati (guerre, ribellioni, rivoluzioni).\nLe due formule \"Ne cives ad arma ruant\" e \"Ne cives ad arma veniant\" sono utilizzate per spiegare la velocit\u00e0 attribuita alle azioni in difesa del possesso. Infatti in tempi remotissimi e prima della invenzione delle azioni possessorie si applicava il principio della legittima difesa dalle aggressioni e dalle usurpazioni violente dei beni e dunque si riteneva lecito respingere la violenza con la forza.\nLe due formule non sono rintracciabili tra le antiche massime del diritto (neanche fra quelle medioevali). Esse dunque sono abbastanza recenti. Sono state adoperate di sicuro in epoca moderna nella manualistica sul diritto civile agli inizi del XX secolo da Roberto De Ruggiero e poi da Andrea Torrente nel celebre manuale di diritto privato fin dalla prima edizione del 1952. \nPossesso civilistico.\nIl brocardo \u00e8 tipicamente utilizzato per sintetizzare la \"ratio\" degli articoli 1168 e seguenti del codice civile, posti a tutela del possesso, situazione di fatto la cui protezione trova fondamento nell'esigenza di evitare che i cittadini, autotutelando i propri interessi, si usino violenza a vicenda per ristabilire in concreto la conformit\u00e0 a diritto dello stato delle cose.\nLibri.\nNe cives ad arma ruant \u00e8 un romanzo di Giovanni D'Ippolito e Franca Poli uscito nel 2009 per l'Editrice Zona."}
{"id": "1325492", "revid": "78273", "url": "https://it.wikipedia.org/wiki?curid=1325492", "title": "Indiana Jones 4", "text": ""}
{"id": "1325495", "revid": "316716", "url": "https://it.wikipedia.org/wiki?curid=1325495", "title": "Akela", "text": "Akela \u00e8 uno dei personaggi principali de \"Il libro della giungla\" e \"Il secondo libro della giungla\" di Rudyard Kipling. \u00c8 un lupo, capobranco del Popolo libero di Seeonee, di cui fa parte anche Mowgli. \u00c8 un personaggio caratterizzato da profonda moralit\u00e0 e da un affetto paterno per il cucciolo d'uomo. Garante della legge del branco, verr\u00e0 deposto grazie alle macchinazioni della tigre Shere Khan e dello sciacallo Tabaqui, per poi morire nel corso di una caccia in difesa del popolo libero contro i dholes.\nIn lingua hindi significa, \"solitario\" e fu scelto da Kipling in quanto questo nome sarebbe stato facilmente riconoscibile negli ululati dei suoi subordinati nel branco, riverberando anche a grande distanza. Kipling rappresenta il personaggio con le caratteristiche d'un classico gentiluomo britannico, come dimostrato dai suoi frequenti cenni all'onore del branco.\nStoria.\n\"Il libro della giungla\".\nNella prima met\u00e0 de \"I fratelli di Mowgli\", Akela era a capo del popolo libero gi\u00e0 da un anno. \u00c8 consapevole delle usanze degli uomini, essendo caduto da giovane, per ben due volte, nelle trappole per i lupi e quasi morto per essere stato pestato dai contadini. Durante una seduta alla Rocca del Consiglio, in cui i nuovi lupacchiotti vengono presentati agli anziani del branco, la lupa Raksha presenta il cucciolo di uomo Mowgli, appena salvato dalle grinfie della tigre Shere Khan. Shere Khan si presenta al consiglio, reclamando il diritto di riavere la sua preda. Akela rifiuta di consegnarlo e lo accetta come membro del branco, dato che l'orso Baloo parla in favore del bambino e la pantera Bagheera compra la sua vita con un toro appena ucciso.\nNel corso d'un decennio, nessun lupo rimase menomato o intrappolato sotto la guida di Akela. La sua autorit\u00e0 sui i lupi pi\u00f9 giovani viene per\u00f2 minata dalle macchinazioni di Shere Khan e dal suo scagnozzo Tabaqui. I due incoraggiano i lupi a violare la legge della giungla predando il bestiame e i bambini dei villaggi, mettendo in dubbio la saggezza di Akela nell'aver accettato un umano nel branco. Durante una caccia al sambar, i lupi ribelli fanno largo ad Akela, sapendo che il capobranco \u00e8 ormai indebolito dalla vecchiaia. Quando inevitabilmente Akela manca il colpo, viene dichiarato un \"lupo morto\", e per legge deve morire in uno scontro a due. Nella successiva riunione alla Rocca del Consiglio, in cui Shere Khan si presenta ancora per riprendersi Mowgli, Akela offre di non difendersi se il branco permette a Mowgli di tornare ai suoi simili. Shere Khan e i suoi accoliti respingono il compromesso, ma prima che possano uccidere il vecchio capobranco, viene in sua salvezza Mowgli, armato con un ramo infuocato. Scaccia la tigre e tutti i lupi ribelli, effettivamente sciogliendo il branco.\nIn \"\u00abTigre-Tigre!\u00bb\", viene rivelato che, in solo tre mesi senza la guida di Akela, i lupi hanno finito per lottare fra di loro, vengono feriti dalle trappole degli umani e diventano rognosi per aver mangiato cibo cattivo. Il vecchio capobranco, insieme a Fratel Bigio, rintraccia Mowgli presso un villaggio umano vicino al fiume Waingunga, territorio di Shere Khan. L\u00ec, comprendono che Shere Khan \u00e8 intento a vendicarsi definitivamente del cucciolo di uomo. Quando la tigre viene avvistata nei pressi di una gola, Akela, Fratel Bigio e Mowgli dividono una mandria di bufali e li fanno correre impazziti da entrambi i lati del burrone, intrappolando la tigre e uccidendola con i loro zoccoli. Mentre Mowgli scuoia la carcassa, viene minacciato dal cacciatore Buldeo, inteso a prendersi il merito per l'uccisione. Akela interviene e caccia via Buldeo, che racconta al villaggio che il lupo sia infatti Mowgli trasformato. Akela torna al suo territorio, dove si corica sulla Rocca del Consiglio, decorato dalla pelle ancora sanguinante della tigre. Al suo richiamo, rispondono gran parte del suo vecchio branco, che lo implorano a ridiventare loro capo, un'offerta che lui rifiuta.\n\"Il secondo libro della giungla\".\nSei anni dopo gli eventi di \"\u00abTigre-Tigre!\u00bb\", Akela \u00e8 ormai in cattive condizioni di salute, e, per il cibo, dipende da Mowgli. Nel corso del tempo dopo la sua deposizione, ha riforgiato l'unit\u00e0 del popolo libero con i figli dei suoi vecchi compagni, ma non riassume il commando, lasciando la guida del branco al feroce Phao.\nNel racconto, \"I cani rossi\", Akela \u00e8 presente quando viene annunciato l'imminente invasione dei dholes, i cani rossi devastatori del Dekkan. Akela, consapevole dei rischi d'una guerra, suggerisce a Mowgli di recarsi a nord fino a che non cessa l'inevitabile battaglia. Mowgli rifiuta, giurando di unirsi al branco nella lotta. Quando inizia lo scontro presso la gola del Waingunga, Akela viene gravemente ferito dopo aver ucciso numerosi dholes. Dopo la vittoria del popolo libero, Akela usa i suo ultimi respiri per convincere Mowgli a tornare ai suoi simili:\nFigura nello scautismo.\nAkela \u00e8 generalmente il capo unit\u00e0 in un branco di lupetti (nell'AGESCI dove vige la diarchia, ed \u00e8 generalmente affiancato nell'incarico da Bagheera). La caratteristica collegata al personaggio \u00e8 la formazione del carattere. La sua parola maestra \u00e8:\nUn'altra frase caratteristica di Akela che rientra tra le parole maestre del Branco \u00e8\nviene pronunciata al momento dell'accettazione dei cuccioli, ed \u00e8 rivolta agli altri lupi, perch\u00e9 possano osservare i nuovi arrivati e decidere se possano far parte del branco.\nAltri media.\nAkela compare in numerosi adattamenti cinematografici dei libri di Kipling, inclusi \"Il libro della giungla\" di Walt Disney e la serie animata giapponese \"Il libro della giungla\".\nNe, \"Il libro della giungla\", diretto da Jon Favreau nel 2016, viene doppiato dall'attore statunitense Giancarlo Esposito, mentre nella versione italiana \u00e8 doppiato da Luca Biagini. In un'intervista, Esposito descrisse il personaggio come un leader patriarcale ma saggio, che, contrariamente a un dittatore, cerca di valorizzare i punti di forza di ogni membro del branco.\nIn \"Mowgli - Il figlio della giungla\" del 2018, viene doppiato da Peter Mullan. Il regista Andy Serkis descrisse come Mullan fosse la sua prima scelta per il personaggio, siccome voleva rappresentare Akela come un leader forte ed egalitario, ma anche vulnerabile, essendo consapevole dei cambiamenti che andavano svolgendosi nella giungla e vedendo in Mowgli uno strumento per la pace tra gli animali e l'uomo."}
{"id": "1325496", "revid": "6923", "url": "https://it.wikipedia.org/wiki?curid=1325496", "title": "Mercedes Classe G", "text": ""}
{"id": "1325498", "revid": "4175", "url": "https://it.wikipedia.org/wiki?curid=1325498", "title": "Andrea Lo Cicero", "text": "Soprannominato \"Barone\" per via delle ascendenze nobiliari della sua famiglia, vanta 103 presenze nella nazionale italiana, con la quale ha preso parte a quattro edizioni della Coppa del Mondo di rugby.\nBiografia.\nNato a Catania da famiglia che vantava ascendenze nobiliari (da cui il soprannome \"Barone\" con il quale viene tuttora chiamato), Andrea Lo Cicero, nipote di rugbista (suo zio Michele fu giocatore nell'), fu avviato alla pratica da Pippo Puglisi, insegnante di educazione fisica e fratello di Nino Puglisi, gi\u00e0 nazionale negli anni settanta, nonch\u00e9 allenatore.\nFu proprio con gli Amatori, nelle cui giovanili entr\u00f2 a 17 anni nel 1993, che Lo Cicero esord\u00ec in campionato (24 settembre 1995, avversario il ); con il club etneo rimase fino al 1997, dopodich\u00e9 fu al per una stagione; nel 1998 fu la volta del trasferimento al , squadra nella quale si impose quasi subito come titolare.\nAnche a Rovigo l'esperienza dur\u00f2 una stagione, perch\u00e9 nel 1999 fu nella Capitale al , squadra con la quale si laure\u00f2 campione d'Italia al termine della stagione 1999-2000.\nNel frattempo giunse la chiamata in Nazionale: gi\u00e0 Georges Coste, allora C.T., aveva convocato Lo Cicero per la in Galles, competizione nella quale, comunque, non fu mai schierato in campo; nel 2000, sotto la conduzione tecnica di Brad Johnstone, esord\u00ec in maglia azzurra nel Sei Nazioni contro l'; dopo quell'incontro gioc\u00f2 da titolare tutti i rimanenti impegni nel torneo, e prese parte al \"tour\" oceaniano dell'estate successiva.\nNel 2001 Lo Cicero si trasfer\u00ec in Francia al , compagine nella quale rimase poco pi\u00f9 di una stagione prima di ritornare (febbraio 2003) a Roma, questa volta nella , squadra della quale, nel biennio di permanenza, ricopr\u00ec il doppio ruolo di giocatore e allenatore.\nNel 2003 il nuovo C.T. della Nazionale John Kirwan inser\u00ec Lo Cicero nella rosa dei convocati alla Coppa del Mondo in Australia, che vide il pilone siciliano scendere in campo da titolare in 3 dei 4 incontri disputati dall'Italia.\nNel 2004 fu ingaggiato a e, a fine anno, giunse l'invito a giocare nei : l'incontro si tenne il 4 dicembre 2004 a Twickenham e gli avversari furono gli \"All Blacks\", che contro il club a strisce bianconere terminavano il loro \"tour\" nell'Emisfero Nord.\nEntrato nel secondo tempo, Lo Cicero realizz\u00f2 quasi subito una delle 3 mete totali della sua squadra, che tuttavia perse 19-47.\nDopo tale invito fece parte dei Barbarians anche nel 2005 e 2006.\nNel frattempo C.T. della Nazionale italiana era diventato il francese Pierre Berbizier, il quale si avvalse anch'egli del contributo di Lo Cicero: dopo i \"test match\" di qualificazione alla , il giocatore fu convocato per il torneo in Francia, nel corso del quale disput\u00f2 4 incontri, due da titolare e due da subentrato.\nAlla fine della Coppa del Mondo segu\u00ec l'allenatore Berbizier in Francia al club parigino del insieme al suo compagno di reparto, il tallonatore aquilano Carlo Festuccia; nel 2009 il club fu promosso in Top 14, la prima divisione francese.\nFu impegnato anche durante il quadriennio di Nick Mallett alla guida della Nazionale, prendendo parte anche alla ; a disposizione del tecnico Jacques Brunel, durante il Sei Nazioni 2013 raggiunse e super\u00f2 il precedente record di presenze di Alessandro Troncon (101) e si ritir\u00f2 dal rugby internazionale il 16 marzo 2013, giorno del suo 103\u00ba incontro, una vittoria per 22-15 sull' nell'ultima giornata di torneo; contemporaneamente all'annuncio della fine della carriera internazionale, giunse anche quello del suo definitivo ritiro al termine della stagione di campionato; disput\u00f2 il suo ultimo incontro in assoluto a Hong Kong il 1\u00ba giugno 2013, invitato dai per un incontro con i .\nAppassionato di vela e di giardinaggio, tra il 2014 e il 2017 Lo Cicero condusse per il canale satellitare Sky Uno la trasmissione \"Giardini da incubo\", in cui insegnava a manutenere e a ridare vita a giardini mal tenuti e abbandonati.\nPer il canale televisivo \"Gambero Rosso\" ha presentato nel 2020 un altro programma gastronomico, \"L'erba del Barone\"."}
{"id": "1325499", "revid": "1184093", "url": "https://it.wikipedia.org/wiki?curid=1325499", "title": "Campionati americani femminili di pallacanestro", "text": "I Campionati americani femminili di pallacanestro FIBA (in inglese FIBA Women's AmeriCup) sono una competizione di pallacanestro organizzata ogni due anni dalla FIBA Americas che mette a confronto le rappresentative nazionali delle Americhe.\nIl torneo assegna il titolo di campione delle Americhe e funge anche da qualificazione per i Mondiali e per le Olimpiadi.\n\u00c8 stato istituito nel 1989 e finora ha visto le affermazioni dalle nazionali di , , , .\nMedagliere.\n\"Dati aggiornati all'edizione 2021\""}
{"id": "1325501", "revid": "486946", "url": "https://it.wikipedia.org/wiki?curid=1325501", "title": "Campionati Americani Femminili di Pallacanestro", "text": ""}
{"id": "1325502", "revid": "84184", "url": "https://it.wikipedia.org/wiki?curid=1325502", "title": "Diplodus sargus sargus", "text": "Il sarago maggiore (Diplodus sargus o Diplodus sargus sargus ()) \u00e8 un pesce di mare appartenente alla famiglia degli Sparidi.\nDistribuzione e habitat.\nQuesta specie \u00e8 diffusa nel Mediterraneo, nel mar Nero (rara) e nell'Oceano Atlantico orientale a nord fino al golfo di Guascogna. Nei mari italiani \u00e8 molto comune.\n\u00c8 una specie abbastanza versatile riguardo all'habitat. Si pu\u00f2 infatti trovare su fondi duri, sabbiosi, a \"Posidonia oceanica\" e perfino all'interno delle lagune in cui la salinit\u00e0 non sia troppo bassa. L'ambiente preferito sono comunque quelli di scogli coperti di densa vegetazione. \u00c8 una specie strettamente costiera.\nDescrizione.\nPresenta un corpo alto e schiacciato lateralmente come avviene negli altri saraghi. La bocca \u00e8 abbastanza piccola armata di denti incisiviformi. Le pinne pettorali sono ampie e appuntite, le pinne ventrali sono nere con una fascia chiara al centro. Tutte le pinne impari sono bordate di nero, la pinna caudale ha un bordo nero molto pi\u00f9 ampio.\nIl colore \u00e8 complessivamente argenteo, con 5 linee verticali nere (pi\u00f9 vistose nei piccoli esemplari) alternate con 4 grigio scuro, pi\u00f9 una macchia nera sulla parte del corpo posteriore, appena prima della pinna caudale, che non si estende al margine inferiore del peduncolo caudale. Nel periodo riproduttivo la parte superiore del muso diventa azzurrognola.\nRaggiunge una lunghezza massima di 45\u00a0cm per 2\u00a0kg di peso. Vive fino a 10 anni.\nBiologia.\n\u00c8 una specie gregaria da giovane mentre diviene solitaria da adulta.\nAlimentazione.\nSi nutre di crostacei ed altri invertebrati bentonici, da giovane, anche di alghe. Predilige particolarmente il riccio \"Paracentrotus lividus\", di cui \u00e8 il principale predatore, ma solo quando raggiunge la maggiore taglia con relativo sviluppo della dentatura, che gli permette di rompere il guscio anche se provvisto di aculei.\nRiproduzione.\nSi riproduce nei mesi di gennaio-marzo nel Mediterraneo orientale e pi\u00f9 tardi, in primavera, in quello occidentale.\nPesca.\nSi cattura in gran numero con reti da posta, palamiti, nasse e lenze. Le carni sono pregiatissime e molto ricercate."}
{"id": "1325503", "revid": "124123", "url": "https://it.wikipedia.org/wiki?curid=1325503", "title": "Milan \u0160rejber", "text": "Milan \u0160rejber rappresent\u00f2 l'allora Cecoslovacchia alle Olimpiadi di Seoul del 1988. In coppia Miloslav Me\u010d\u00ed\u0159 raggiunse le semifinali del doppio maschile: la coppia fu sconfitta dagli americani Ken Flach e Robert Seguso ma si aggiudic\u00f2 comunque la medaglia di bronzo.\nGiocatore destro, \u0160rejber vinse in carriera un solo titolo di singolo nel 1988 a Rye Brook. Il 13 ottobre 1986 occupava la posizione numero 23 della classifica ATP."}
{"id": "1325504", "revid": "29244", "url": "https://it.wikipedia.org/wiki?curid=1325504", "title": "Sarago maggiore", "text": ""}
{"id": "1325507", "revid": "339392", "url": "https://it.wikipedia.org/wiki?curid=1325507", "title": "Sarago reale", "text": ""}
{"id": "1325508", "revid": "29244", "url": "https://it.wikipedia.org/wiki?curid=1325508", "title": "Sparus sargus", "text": ""}
{"id": "1325509", "revid": "249167", "url": "https://it.wikipedia.org/wiki?curid=1325509", "title": "Carmen Laforet", "text": "Biografia.\nNacque a Barcellona, ma all'et\u00e0 di 2 anni si trasfer\u00ec a Las Palmas alle Canarie. L\u00ec trascorse tutta l'infanzia e l'adolescenza.\nStudi\u00f2 filosofia a Barcellona e diritto all'Universit\u00e0 Complutense di Madrid, ma a 21 anni decise di abbandonare entrambe le carriere. Si spos\u00f2 con il giornalista e critico letterario Manuel Cerezalez, con il quale, stabilitisi a Madrid, ebbe cinque figli. Nel 1944 vinse il Premio Nadal con il suo romanzo \"Nada\" (\"Niente\"), narrazione in prima persona dell'apertura al mondo della giovane Andrea, che si sistema con alcuni familiari a Barcellona per iniziare gli studi universitari. Il romanzo offre una testimonianza del crollo fisico e morale della societ\u00e0 spagnola nei primi anni del dopoguerra. L'opera era sintonizzata sulle aspettative del pubblico e ne vennero esaurite tre edizioni nel solo primo anno di pubblicazione. Nel 1948 il romanzo vinse il Premio Fastenrath della Real Academia Espanola, e si pu\u00f2 dire che figuri tra le opere chiave del realismo esistenziale che domin\u00f2 il panorama narrativo europeo durante gli 40.\nNel 1952 pubblica \"La Isla y los Demonios\", nel quale narra il passaggio dall'infanzia all'adolescenza\u00a0\u2013 in un mondo degradato - di Marta, basandosi sulla propria esperienza a Las Palmas de Gran Canaria. \"La mujer nueva\" (1955), che tratta della conversione al cattolicesimo della scrittrice, vinse il \"Premio Nacional de Literatura\" nel 1956 ed il \"Premio Menorca de Novela\" nel 1955. Segu\u00ec \"La Insolaci\u00f3n\" (1963), primo volume della trilog\u00eda \"Tres Pasos fuera del Tiempo\". \nFu invitata negli Stati Uniti nel 1956, e ne trasse l'ispirazione per scrivere un saggio sulla sua esperienza e sulla vita in America intitolato \"Mi primer viaje a USA\" (1981); l\u00ec conobbe lo scrittore Ram\u00f3n J. Sender , con il quale intrattenne un'interessante relazione epistolare. Tra i suoi libri di racconti hanno particolare importanza \"La Llamada\" (1954) e \"La Ni\u00f1a y Otros Relatos\" (1983). Quasi tutte le sue opere vertono sullo stesso tema centrale, quello dell'incontro tra l'idealismo dei giovani e la mediocrit\u00e0 di ci\u00f2 che sta loro intorno.\nScrisse anche libri di racconti e narrazioni di viaggi. Nel 2003 sua figlia Cristina Cerezales pubblic\u00f2 \"Puedo contar contigo\", che contiene la relazione epistolare tra sua madre e Ram\u00f3n J. Sender, un totale di 76 lettere nelle quali la scrittrice spiega i motivi del suo silenzio letterario e parla della sua insicurezza patologia e del suo desiderio di proteggersi dal contatto sociale, che pi\u00f9 tardi si cristallizz\u00f2 in una presa di distanza dalla vita pubblica, accelerato dal fatto che venne colpita dalla malattia di Alzheimer.\nLa sua situazione personale era difficile, sia perch\u00e9 aveva divorziato nel 1970 e non aveva stabilit\u00e0 economica, sia a causa delle circostanze generali: il clima politico e sociale, un certo maschilismo, il grigiore del mondo letterario. Carmen Laforet non voleva entrare a far parte di quei mondi, che lei definiva \u201cregni bellicosi\u201d perch\u00e9, assicurava, la consideravano \u201cnemica di tutti. O tonta o malvagia o quello che \u00e8. Io non sono una lottatrice\u201d. L'infaticabile Sender \u00e8 la sua antitesi, e l'anima a cui lei scrive. Sender le confessa che \u201cel c\u00e9sar peque\u00f1ito\u201d \u00e8 l'unica persona alla quale guarda con rancore. L'autore di \"R\u00e9quiem por un campesino espa\u00f1ol\" racconter\u00e0 alla sua amica le crisi di ansia che lo assalgono \u201cperch\u00e9 non mi arrendo ad essere vecchio\u201d. La religiosit\u00e0 \u00e8 un altro ricorrente tema della loro corrispondenza, perch\u00e9 entrambi credono in Dio e condividono la stessa devozione per Santa Teresa d'Avila. \nNel febbraio 2007, come commemorazione del terzo anniversario della morte, la casa editrice \"Menoscuarto\" ha pubblicato una raccolta di tutti i suoi racconti, compresi cinque inediti, intitolata \"Carta a don Juan\"."}
{"id": "1325511", "revid": "36426", "url": "https://it.wikipedia.org/wiki?curid=1325511", "title": "Museo del Cristallo (Colle di Val d'Elsa)", "text": ""}
{"id": "1325512", "revid": "36426", "url": "https://it.wikipedia.org/wiki?curid=1325512", "title": "Basilica della Ss. Annunziata Maggiore", "text": ""}
{"id": "1325513", "revid": "1699816", "url": "https://it.wikipedia.org/wiki?curid=1325513", "title": "Bagheera", "text": "Bagheera (pron. \"Baghira\") \u00e8 uno dei personaggi principali delle raccolte di racconti, \"Il libro della giungla\" e \"Il secondo libro della giungla\" di Rudyard Kipling. Si tratta di una pantera nera, forma melanica del leopardo che fa da guardiano di Mowgli, il protagonista della maggior parte dei romanzi.\nIl suo nome pu\u00f2 significare sia leopardo che pantera. Ha origine come diminutivo di \"bagh\", la parola indostana per tigre. Certi autori della rivista \"The Kipling Journal\" vedono in Bagheera un simbolo del coraggio, della forza e dell'azione fulminea, o come la personificazione della donna fiera, solitaria ed indipendente del primo ventesimo secolo. Altri ritengono che egli faccia parte di una terna di virt\u00f9 insieme a Kaa e Baloo; Bagheera rappresenterebbe l'amore, mentre gli ultimi personificano la conoscenza e la forza rispettivamente.\nStoria.\n\"Il libro della giungla\".\nBagheera nasce in cattivit\u00e0 nel menagerie del Raja di Oodeypore. Dopo la morte di sua madre, aspetta di diventare adulto per poi fuggire nella giungla. Il fatto che sia nato tra gli uomini, e quindi conosca le loro usanze, le conferisce rispetto e timore da parte degli altri animali della giungla.\nNel racconto, \"I fratelli di Mowgli\", Bagheera si presenta alla Rocca del Consiglio del popolo libero, dove vengono presentati agli anziani del branco i nuovi lupacchiotti. Quando viene presentato il cucciolo di uomo Mowgli, la tigre Shere Khan interviene e reclama il suo diritto di averlo, in quanto poco prima gli aveva dato la caccia. Dopo che l'orso Baloo parla a favore del bambino, Bagheera, sebbene non sia un membro del popolo libero, gli compra la vita con un toro che egli uccise poco tempo fa, cos\u00ec garantendo a Mowgli la protezione del branco. Questo lo fa perch\u00e9 s'identifica con Mowgli, essendo tutti e due nati tra gli uomini.Nel corso d'un decennio, Bagheera si affeziona a Mowgli, insegnandogli ad evitare le trappole e come abbattere le prede. La pantera rammenta a Mowgli della perpetua minaccia di Shere Khan, rivelando che sta minando l'autorit\u00e0 di Akela, il capobranco del popolo libero e garante della protezione di Mowgli, incitando i lupi pi\u00f9 giovani a ribellarsi contro di lui. Sapendo che all'ormai anziano Akela rimane poco tempo, Bagheera suggerisce a Mowgli di raccogliere il fiore rosso (ovvero, il fuoco) dai villaggi circostanti, in quanto tutti gli animali ne hanno timore. Quando infine Akela manca il colpo durante una caccia, Shere Khan e i suoi accoliti vanno alla Rocca del Consiglio per spodestarlo. Bagheera accompagna Mowgli alla riunione, dove, con un ramo bruciante, scaccia la tigre e i lupi ribelli. L'emozione dell'evento ha la meglio su Mowgli, che per la prima volta in vita sua inizia a piangere. Bagheera gli spiega la natura delle lacrime, e che, con la dissoluzione del branco, egli debba tornare dai suoi simili.\nNel racconto, \"La caccia di Kaa\", ambientato qualche anno prima dello scioglimento del branco, Bagheera segue il progresso di Mowgli nei suoi studi della legge della giungla, sotto la tutela di Baloo. La pantera infatti non concorda con i modi di Baloo, ritenendo i suoi metodi di castigo troppo severi. Bagheera viene successivamente scioccato quando Mowgli gli rivela che, nella sua amarezza contro Baloo, intende unirsi agli anarchici Bandar-log, il popolo delle scimmie. Si arrabbia inoltre con Baloo, per non aver avvertito Mowgli quanto siano pericolose le scimmie. Quando Mowgli viene rapito dai Bandar-log, Bagheera e Baloo chiedono aiuto al pitone Kaa, l'arcinemico delle scimmie. Grazie alle informazioni divulgate da Chil, i tre si recano verso le Tane Fredde (in realt\u00e0 la Forte Chittor) dove i Bandar-log tengono Mowgli prigioniero. Bagheera \u00e8 il primo ad arrivare, e ben presto si dimostra incapace di tener testa alle orde di scimmie, dovendo per la prima volta in vita sua combattere per la propria vita. La pantera si rifugia in una cisterna, dove viene costretto a mettere da parte il suo orgoglio e di chiamare Kaa. Il pitone interviene con la Danza della Fame, ipnotizzando le scimmie e quasi incantando lo stesso Bagheera. Mentre la pantera porta a casa Mowgli insieme a Baloo, Bagheera dimentica la sua vecchia clemenza e prende a botte il bambino per aver conversato con le scimmie. Una volta conclusa la punizione, Bagheera riporta Mowgli al territorio del popolo libero.\nNel racconto, \"\u00abTigre-Tigre!\u00bb\", tre mesi dopo gli eventi de \"I fratelli di Mowgli\", Bagheera \u00e8 presente sulla Rocca del Consiglio quando Mowgli presenta la pelle di Shere Khan. Quando i lupi che in precedenza si erano ribellati ad Akela implorano il vecchio capobranco di guidarli di nuovo, la pantera li rimprovera, rammentandogli che avevano gi\u00e0 fatto la loro scelta.\n\"Il secondo libro della giungla\".\nNel racconto, \"La giungla alla riscossa\", dopo che Mowgli viene respinto dai suoi simili, Bagheera aiuta il cucciolo di uomo a salvare Messua, una donna che in precedenza fu gentile con lui per poi essere accusata di stregoneria per averlo ospitato. Mowgli e Bagheera si infiltrano nel villaggio riuscendo a liberare Messua, rinchiusa nella sua capanna. Bagheera rimane nella casetta per spaventare i paesani il giorno successivo quando vengono per mettere Messua al rogo. Infine, sotto gli ordini di Mowgli, Bagheera chiama l'elefante Hathi e i suoi figli per distruggere il villaggio.\nNel racconto, l\"'Ankus del re\", \u00e8 Bagheera a rivelare a Mowgli che l'ankus che egli ha rubato dalle Tane Fredde, fu usato per soggiogare gli elefanti, convincendo Mowgli a sbarazzarsene.\nAlla fine della saga ne \"La corsa di primavera\", Bagheera, ormai anziano, rammenta a Mowgli di quanto gli vuole bene, prima che il cucciolo di uomo si riunisce per l'ultima volta con i suoi simili. La pantera, insieme a Kaa e Baloo, recita il Canto di commiato durante la partenza di Mowgli.\nFigura nello scautismo.\nBagheera \u00e8 un personaggio fortemente positivo. In un branco di lupetti, il suo nome viene spesso usato dai capi. Nell'AGESCI, dove vige la diarchia, \u00e8 generalmente uno dei capo unit\u00e0 insieme ad Akela, mentre nel CNGEI e nell'FSE \u00e8 comunque una figura importante all'interno del branco, ma il capobranco \u00e8 solo Akela. Le caratteristiche collegate al personaggio sono, salute e forza fisica.\nLa sua parola maestra \u00e8:\nAltri media.\nLibri apocrifi.\nNel romanzo prequel \"La legge della giungla. La vera storia di Bagheera\", di Davide Morosinotto, il cucciolo Bagheera viene dato in dono alla principessa di Oodeypore durante i festeggiamenti del suo matrimonio dal corrotto principe del Seeonee. Per posticipare la sua partenza al regno del marito, la principessa insiste sul rimanere ad Oodeypore per tre anni, quando Bagheera sar\u00e0 adulto. Lunga la sua crescita, Bagheera viene allattato da una pecora, e ci\u00f2 lo fa giurare di non nutrirsi mai degli ovini. Contemporaneamente, viene soggiogato dal gatto Oliver, che si impadronisce della sua cuccia e del suo cibo. Una volta cresciuto, viene trasportato al palazzo reale del Seeonee, per poi fuggire nella giungla, dove infrange la legge uccidendo un'antilope durante una Tregua dell'acqua. Viene cos\u00ec accolto dall'orsa Kamala, maestra di Baloo, che gli insegna la Legge della Giungla.\nFilm e TV.\nBagheera \u00e8 uno dei personaggi principali del film Disney del 1967, \"Il libro della giungla\", doppiato da Sebastian Cabot. Fra i personaggi del film, Bagheera \u00e8 quello che soffre di meno cambiamenti, rispetto alla rappresentazione del libro. Secondo lo sceneggiatore Bill Peet, la scelta del doppiatore di Bagheera fu uno dei punti di tensione fra lui e Walt Disney, che caus\u00f2 infine le dimissioni del primo. L'attore scelto da Peet infatti disponeva un accento di Brooklyn che infastidiva Disney, ritenendolo poco adatto a una storia tratta da un racconto di Kipling.Certi autori vedono nel Bagheera disneyano un simbolo del genitore ideale, in contrasto al liberalismo di Baloo e dell'eccessiva severit\u00e0 di Hathi.\nNella serie animata sovietica, \"Maugli\", Bagheera viene rappresentata come una femmina, in quanto nella lingua russa tutti i nomi che finiscono con la lettera \"a\" sono femminili (infatti nelle traduzioni del libro dell'epoca Bagheera \u00e8 descritto come una femmina). Contrariamente alle altre incarnazioni televisive per\u00f2, questa Bagheera castiga Mowgli fisicamente per la sua maleducazione, scena tagliata nella distribuzione statunitense della serie. Sebbene fu ben accolta dai recensori per la fluidit\u00e0 della sua animazione, certi critici hanno dichiarato che il cambiamento del genere del personaggio abbia minato il ruolo materno di Raksha, madre adottiva di Mowgli.\nNella serie anime, \"Il libro della giungla\", viene doppiato da Hiroya Ishimaru nella versione originale giapponese e da Mario Scarabelli nel doppiaggio italiano. Il XV\u00b0 episodio della serie inventa un retroscena del personaggio, rivelando che fu separato da sua madre e dato a un aristocratico inglese che intendeva crescerlo, per poi scuoiarlo. La figlia dell'aristocratico ha compassione per la pantera, liberandola dalla sua gabbia. Quando suo padre tenta di ucciderlo a fucilate, la bambina si mette in mezzo, sacrificando la sua vita, mentre Bagheera scappa nella giungla. Nell'ultimo episodio della serie, decide di accompagnare Mowgli al villaggio dell'uomo.\nIn \"Mowgli - Il libro della giungla\" del 1994, Bagheera viene rappresentata da una pantera addestrata, in precedenza apparsa negli spettacoli di Doug Henning e nel music video di Michael Jackson, \"Black or White\".\nBagheera, doppiato ora da Ben Kingsley, appare anche nel remake del 2016 nel live-action del classico Disney originale, \"Il libro della giungla\", diretto da Jon Favreau. Nel descrivere il suo approccio nel rappresentare la pantera, Kingsley descrisse come fosse troppo difficile immaginare la mentalit\u00e0 d'un animale, quindi egli immagin\u00f2 Bagheera in termini antropomorfi, specificamente da militare, intento a preparare la sua recluta Mowgli per la vita reale, ma contemporaneamente, ansioso di portarlo a casa salvo. L'attore infatti nomin\u00f2 il suo personaggio \"colonnello Bagheera\". Per dare al film l'impressione di essere visto tramite gli occhi del protagonista bambino, le foglie e gli animali furono rappresentati pi\u00f9 grandi del naturale. Bagheera, in particolare, fu disegnato grande quanto una tigre invece d'un leopardo vero.\nIn \"Mowgli - Il figlio della giungla\" del 2018, Bagheera \u00e8 rappresentato attraverso la tecnica del motion-capture da Christian Bale, mentre in Italia ha la voce di Riccardo Rossi. Il regista Andy Serkis descrisse come questa incarnazione soffra d'una personalit\u00e0 doppia, essendo cresciuto dagli uomini, ma contemporaneamente fungendo da predatore naturale. La rappresentazione di Bagheera da parte di Bale fu lodata sia dal quotidiano \"The Guardian\" che dal sito web \"Polygon\". Il primo dichiar\u00f2 che \"la sua pelliccia oleosa emana cos\u00ec tanta qualit\u00e0 di star che quasi si dimentica che \u00e8 un effetto speciale della Cgi\", mentre \"Polygon\" elogi\u00f2 la voce di Bale, sebbene not\u00f2 che contenesse un elemento della sua precedente interpretazione di Batman.\nDoppiatori.\nDi seguito sono riportati i doppiatori di Bagheera:\nRiferimenti.\nIl genere di ragni saltatori Bagheera \u00e8 chiamato cos\u00ec in onore del personaggio."}
{"id": "1325524", "revid": "287204", "url": "https://it.wikipedia.org/wiki?curid=1325524", "title": "Miklos Feher", "text": ""}
{"id": "1325528", "revid": "466539", "url": "https://it.wikipedia.org/wiki?curid=1325528", "title": "Kingston (Ontario)", "text": "Kingston \u00e8 una citt\u00e0 del Canada, nella provincia dell'Ontario, posta sul versante orientale del lago Ontario dove il lago sfocia nel San Lorenzo e dove inizia la catena di isole delle Thousand Islands.\nLa citt\u00e0 \u00e8 anche sede della contea di Frontenac. Secondo il censimento canadese del 2006 la citt\u00e0 contava 117.207 abitanti, mentre la popolazione dell'area metropolitana contava circa 152.358 abitanti. La citt\u00e0 \u00e8 anche nota con il nome di \"Citt\u00e0 di calcare\" per la presenza di numerosi monumenti costruiti con questo materiale.\nKingston \u00e8 stata la prima capitale del Canada, ospita la Queen's University e la Reale accademia militare canadese, \u00e8 sede arcivescovile.\nStoria.\nI francesi colonizzarono inizialmente il primo insediamento sul territorio appartenente agli indiani Mississauga chiamato in lingua indigena \"Katerokwi\", intorno al 1673 e la colonia venne pi\u00f9 tardi ribattezzata con il nome di Fort Frontenac. Il forte venne catturato e distrutto dall'esercito britannico nella battaglia di Fort Frontenac nel 1758 durante la cosiddetta Guerra dei sette anni. Diventato un importante centro di accoglienza per i rifugiati americani che cercavano scampo dalla Rivoluzione americana, essa divenne gradualmente la comunit\u00e0 pi\u00f9 estesa del versante sud-orientale dell'Alto Canada.\nAlla fine del XVIII secolo la regione vide aumentare gli insediamenti per opera dei lealisti americani, ovvero dei coloni fedeli alla corona britannica. Durante la Guerra del 1812, Kingston divenne la base della Royal Navy di stanza sui Grandi Laghi che ingaggi\u00f2 un massiccio braccio di ferro con la flotta americana di stanza a Sackets Harbor, nello Stato di New York per il controllo del lago Ontario. Dopo la guerra i britannici costruirono la fortezza di Fort Henry insieme ad una serie di torri martello a guardia del Canale Rideau; la fortezza \u00e8 ancora una ricercata meta turistica. La posizione di Kingston alle foci del Canale Rideau, dopo il completamento del canale nel 1832, rese la citt\u00e0 il centro di maggiore importanza militare ed economica di tutto il Canada Superiore.\nFu cos\u00ec che essa divenne la prima capitale della colonia britannica delle Province Unite del Canada dal 1841 al 1844 prima della creazione della Confederazione Canadese. Per questo motivo essa ospit\u00f2 la prima seduta del Parlamento delle Province Unite del Canada il 13 giugno 1841. Tuttavia la posizione della citt\u00e0 fu considerata troppo esposta agli attacchi degli americani, e la capitale della provincia venne spostata a Toronto e Montr\u00e9al a tappe alterne ed infine ad Ottawa nel 1857. A causa di questa scelta la rilevanza nazionale della citt\u00e0 scomparve cos\u00ec come il suo ruolo principale nella regione. Tra il XIX secolo e gli inizi del XX, Kingston rest\u00f2 tuttavia un importante centro della zona dei Grandi Laghi per via del suo porto ed ebbe un ruolo primario nel campo della ingegneria navale e della produzione di locomotive, diventando sede principale della Canadian Locomotive Company, a quel tempo la pi\u00f9 importante industria del settore di tutto l'Impero britannico. Tuttavia nel corso della seconda met\u00e0 del XX secolo gran parte degli insediamenti industriali dell'industria pesante hanno chiuso le loro sedi e Kingston ha come attivit\u00e0 principale quello dei servizi nel terziario, oltre ad essere sede di diversi centri amministrativi pubblici e militari.\nCultura.\nKingston ha sviluppato una notevole attivit\u00e0 nel campo della cultura e del divertimento. La citt\u00e0 infatti ospita diversi festival compreso il \"Limestone City Blues Festival\", il \" Kingston Canadian Film Festival\", il \"Fanfayr\", il \"Kingston Buskers' Rendezvous\", il \"Reelout Queer Film Festival\", il \"Feb Fest\", il \"Limestone Classic\", il \"Chilifest\". e tante altre manifestazioni di ogni genere. La citt\u00e0 \u00e8 diventata il centro di aggregazione per molti artisti attivi nel campo delle arti visive, nelle arti mediatiche e in altre discipline artistiche, per questo motivo Kingston \u00e8 molto attiva nel campo dell'arte contemporanea ed ospita due importanti centri dediti all'arte contemporanea, quali l'Agnes Etherington Art Centre, fondato nel 1957 ed il Modern Fuel Artist-Run Centre, fondato nel 1977."}
{"id": "1325533", "revid": "19580", "url": "https://it.wikipedia.org/wiki?curid=1325533", "title": "Prince Buster", "text": ""}
{"id": "1325534", "revid": "1305887", "url": "https://it.wikipedia.org/wiki?curid=1325534", "title": "Episodi di Principesse sirene - Mermaid Melody", "text": "Lista degli episodi di \"Principesse sirene - Mermaid Melody\" (\"Mermaid Melody Pichi Pichi Pitch\" e \"Mermaid Melody Pichi Pichi Pitch Pure\"), anime di due serie tratto dall'omonimo manga di Michiko Yokote e Pink Hanamori, trasmesso in Giappone su TV Tokyo rispettivamente dal 5 aprile 2003 al 28 marzo 2004 la prima, dal 3 aprile al 25 dicembre 2004 la seconda. In Italia sono state trasmesse, con un unico titolo, su Italia 1 dal 28 febbraio al 15 maggio 2007 la prima, dal 18 settembre 2007 al 12 febbraio 2008 la seconda. Per la messa in onda italiana, gli episodi della seconda serie presentano doppio titolo perch\u00e9 sono stati divisi in due parti da 12 minuti ciascuno; nei DVD sono presenti gli episodi interi e viene mantenuto il primo dei due titoli.\nLe sigle originali di apertura, per gli ep. 1-28 e \"Rainbow Notes\u266a\" per gli ep. 29-52, sono entrambe interpretate da Miyuki Kanbe, mentre \"Before the Moment\" per gli ep. 53-91 da Eri Kitamura. Quelle di chiusura, per gli ep. 1-28 da Asumi Nakata , mentre per gli ep. 29-52 e per gli ep. 53-91, sono entrambe interpretate da Asumi Nakata , Hitomi Terakado , Mayumi Asano . La sigla italiana, invece, \u00e8 cantata da Sol Bontempi."}
{"id": "1325537", "revid": "599013", "url": "https://it.wikipedia.org/wiki?curid=1325537", "title": "Guillermo P\u00e9rez Rold\u00e1n", "text": ""}
{"id": "1325544", "revid": "79968", "url": "https://it.wikipedia.org/wiki?curid=1325544", "title": "La maja vestita", "text": ""}
{"id": "1325546", "revid": "599013", "url": "https://it.wikipedia.org/wiki?curid=1325546", "title": "La maja desnuda", "text": ""}
{"id": "1325547", "revid": "767487", "url": "https://it.wikipedia.org/wiki?curid=1325547", "title": "Il fantasma del pirata Barbanera", "text": "Il fantasma del pirata Barbanera (\"Blackbeard's Ghost\") \u00e8 un film del 1968 diretto da Robert Stevenson. Prodotto dalla Walt Disney Productions e tratto dal romanzo omonimo di Ben Stahl, il film ha come protagonisti Peter Ustinov, Dean Jones e Suzanne Pleshette. Usc\u00ec negli Stati Uniti l'8 febbraio 1968, distribuito dalla Buena Vista Distribution.\nWalt Disney \u00e8 ancora accreditato come produttore del film, nonostante fosse morto pi\u00f9 di un anno prima della sua uscita. Tuttavia, in una delle sue ultime apparizioni il 27 ottobre 1966, egli aveva annunciato l'inizio della produzione del film, e Suzanne Pleshette ricord\u00f2 che nell'autunno di quell'anno Walt, ormai visibilmente malato, era venuto a visitare il set.\nTrama.\nSteve Walker giunge a Godolphin, una cittadina sulla costa della Carolina del Nord, per diventare l'allenatore di atletica del collegio locale: la squadra, dotata di grosse lacune, \u00e8 derisa dall'allenatore della squadra di rugby dello stesso collegio, che invece ha risultati sportivi eccellenti.\nFermatosi a fare benzina, Steve fa conoscenza col giovane benzinaio, che si rivela essere proprio il capitano della squadra di atletica e si offre di accompagnarlo alla Locanda di Barbanera, dove Steve deve alloggiare. Strada facendo, il benzinaio racconta a Steve che le Figlie dei Bucanieri, le anziane signore che gestiscono la locanda e si vantano di essere le discendenti della ciurma di Barbanera, sono minacciate da Silky Seymour, un ricco e spietato gangster che ha in mano l'ipoteca sulla loro locanda e ha intenzione di trasformarla in uno dei suoi tanti casin\u00f2.\nQuando Steve arriva alla locanda si sta svolgendo una vendita di beneficenza, organizzata dalle Figlie dei Bucanieri e dall'affascinante professoressa Jo Anne Baker, per cercare di raccogliere i fondi necessari a pagare l'ipoteca. Dopo un \"duello\" di offerte con l'allenatore di rugby, Steve si aggiudica un antico scaldaletto che apparteneva alla strega Aldetha, decima moglie di Barbanera, che maledisse il marito condannandolo a vivere per sempre nel limbo finch\u00e9 non avesse compiuto almeno una buona azione. Rimasto solo nella sua stanza, Steve scopre che nel manico cavo dello scaldaletto c'\u00e8 il libro di magie di Aldetha. Steve recita per scherzo un incantesimo, evocando involontariamente il fantasma di Barbanera, che appare come un ubriacone socialmente inadeguato.\nSteve e Barbanera sono legati l'uno all'altro con la forza della magia, e solo il riluttante Steve pu\u00f2 vedere o sentire il fantasma. Di conseguenza, Steve deve fare i conti le buffonate del ribelle pirata mentre tenta di far rivivere la squadra di atletica di Godolphin e di iniziare una relazione con Jo Anne. Barbanera crea ulteriori complicazioni quando ruba a Jo Ann una delle rate dell'ipoteca della locanda e la scommette sulla squadra di atletica di Steve. L'intenzione di Barbanera \u00e8 quella di usare i suoi poteri spettrali per aiutare Godolphin vincere le gare di atletica, e quindi utilizzare la vincita per saldare l'ipoteca.\nSteve \u00e8 inizialmente indignato per l'interferenza del pirata, ma decide che il bene pi\u00f9 grande \u00e8 quello di vincere il denaro per il bene della locanda. Egli accetta anche l'aiuto del pirata per sconfiggere Silky Seymour e suoi scagnozzi dopo che il gangster si rifiuta di pagare la vincita dalla scommessa. Con l'ipoteca pagata, Barbanera ha eseguito la sua buona azione e viene liberato dalla maledizione. Dopo che Steve recita l'incantesimo con le Figlie dei Bucanieri e Jo Anne, rendendo cos\u00ec Barbanera visibile anche a loro, il pirata saluta tutti e risale a bordo della sua nave fantasma, riunendosi alla sua ciurma.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito negli stabilimenti Fono Roma con la partecipazione della C.D.C., e diretto da Giulio Panicali su dialoghi di Roberto De Leonardis.\nEdizioni home video.\nIl film fu distribuito in VHS in Italia nel settembre 1993, nella collana \"Walt Disney Collezione Famiglia\". L'edizione DVD-Video fu invece distribuita il 4 giugno 2002 in America del Nord e il 16 ottobre in Italia. Il DVD presenta il film in \"pan and scan\" come nella VHS, e non include alcun contenuto speciale.\nIn America del Nord il film \u00e8 stato distribuito in Blu-ray Disc il 5 gennaio 2016 nella collana \"Disney Blu-ray Exclusive\", in esclusiva per i membri del Disney Movie Club. Il BD presenta il film rimasterizzato nel formato originale, pur non includendo alcun extra.\nAccoglienza.\nIl film fu un successo finanziario, incassando in patria circa 21,5 milioni di dollari e guadagnandosi una riedizione nel 1976.\n\"Il fantasma del pirata Barbanera\" ricevette anche recensioni principalmente positive. Una di esse venne da Roger Ebert che gli assegn\u00f2 tre stelle su quattro e lo consider\u00f2, tra i film per famiglie, \"il miglior Disney dopo \"Un professore fra le nuvole\"\", affermando che \"la trama \u00e8 completamente confusa, e ai bambini, che sono molto pi\u00f9 bravi in queste cose rispetto agli adulti, piaceranno i suoi colpi di scena\" ed elogiando i tre protagonisti. Howard Thompson di \"The New York Times\", oltre a lodare a sua volta i protagonisti, defin\u00ec \"accurata\" la regia di Stevenson, notando l'assenza di sdolcinatezze e l'abile umorismo che evita lo slapstick. \"Variety\" defin\u00ec la regia \"ispirata\", gli effetti speciali \"ottimi\" e lo script \"fantasioso\", facendo anch'esso notare la bravura del cast. Una recensione negativa venne invece da \"Time Out\", che critic\u00f2 regia e sceneggiatura e defin\u00ec l'interpretazione di Ustinov un'imitazione del \"lamento cockney di Peter Cook\". Secondo Dave Smith, il motivo del successo del film sta nella riunione della coppia Jones-Pleshette dopo \"4 bassotti per 1 danese\" (1966), associata all'entusiasmante stravaganza di Peter Ustinov. Mark Arnold, oltre a ricordare a sua volta l'alchimia tra Jones e la Pleshette, cita come altro motivo di successo il fatto che il fantasma dispettoso crei il caos grazie a numerosi effetti speciali.\nAltri media.\nCome numerosi film Disney di successo, anche \"Il fantasma del pirata Barbanera\" fu adattato in alcune storie a fumetti (tutte inedite in lingua italiana). La prima, scritta da Frank Reilly e disegnata da John Ushler, fu pubblicata in tredici tavole domenicali tra il 4 febbraio e il 28 aprile 1968, allo scopo di promuovere il film. La seconda, disegnata da Dick Shaw, fu pubblicata dalla Gold Key Comics nel giugno dello stesso anno. Un terzo adattamento, creato solo per il mercato francese e disegnato da Paul Gillon, fu pubblicato a puntate dal n. 845 al n. 857 della testata \"Le Journal de Mickey\", tra il 25 agosto e il 17 novembre 1968, per promuovere l'uscita del film in Francia."}
{"id": "1325553", "revid": "599013", "url": "https://it.wikipedia.org/wiki?curid=1325553", "title": "Emanuele D'Anna", "text": "Caratteristiche tecniche.\nCentrocampista di fascia, preferibilmente destra (ma \u00e8 stato impiegato anche sulla corsia opposta), pu\u00f2 ricoprire anche il ruolo di terzino.\nCarriera.\nAscoli e Milan.\nLa sua carriera calcistica inizia all'et\u00e0 di 14 anni, quando entra a far parte della Primavera dell'. Nella stagione 1999-2000 viene acquistato dal Milan, che lo inserisce nella propria formazione Primavera.\nChieti, Piacenza, Arezzo e Juve Stabia.\nL'anno seguente gioca in Serie C2 nel , con cui conquista la promozione in Serie C1. D'Anna rimane in Abruzzo fino al 2003, quando arriva in Serie B prima con la maglia del (stagioni 2003-2004 e 2004-2005) e poi con quella dell' (stagione 2005-2006). Dopo questa stagione ritorna in C1 nella Juve Stabia.\nPisa, Chievo e il ritorno a Pisa.\nA fine campionato rescinde il contratto trasferendosi al , dove disputa la stagione 2007-2008. Qui \u00e8 impiegato abitualmente da mister Ventura sulla fascia sinistra, segnando 4 reti (contro Frosinone, , e ).\nPer la stagione 2008-2009 firma un contratto triennale con il Chievo. Con i gialloblu esordisce in Serie A il 31 agosto 2008 al Bentegodi contro la (2-1), sostituendo Luciano al 56\u00ba minuto di gioco, disputando in tutto 9 gare in massima serie. Il 31 gennaio 2009, trovando poco spazio fra le file dei clivensi, torna al , con la formula del prestito fino a fine stagione; a fine stagione i toscani retrocedono in Serie C1.\nBenevento, l'anno di inattivit\u00e0, Sorrento, Gubbio, Maceratese ed il ritorno in Campania.\nNella sessione di mercato estiva 2009 passa a titolo definitivo al Benevento, firmando un contratto triennale; a partire dal 2011 diventa capitano della formazione giallorossa. Nel giugno del 2013 rescinde il contratto con il Benevento. Il 22 luglio 2013 seguente parte per il ritiro dei calciatori svincolati a Coverciano, organizzato dall'Associazione Italiana Calciatori. Rimane senza contratto fino al gennaio 2014, quando firma per il , militante in Lega Pro Seconda Divisione. Nel mercato estivo si trasferisce al , squadra militante in Lega Pro che a fine stagione retrocede in Serie D dopo aver perso i play-out.\nNel luglio 2015 si trasferisce alla Maceratese, militante in Lega Pro: disputa con i marchigiani disputa i play-off, senza ottenere la promozione. Nelle due stagioni successive la storia si ripete: prima con il Cosenza e poi con la Casertana, in quella che nel frattempo \u00e8 tornata a chiamarsi Serie C. Nel settembre 2018 scende di categoria, trovando l'accordo con il , club militante in Serie D.\nIl 21 ottobre 2019 firma un contratto con la Nocerina, sempre in Serie D.\nStatistiche.\nPresenze e reti nei club.\n\"Statistiche aggiornate al 24 novembre 2019.\""}
{"id": "1325555", "revid": "1305772", "url": "https://it.wikipedia.org/wiki?curid=1325555", "title": "Kaa (personaggio)", "text": "Kaa (pron. \"Caa\") \u00e8 un personaggio presente nei racconti de \"Il libro della giungla\" e \"Il secondo libro della giungla\" di Rudyard Kipling. \u00c8 un pitone delle rocce, multicentenario e sempre affamato, che agisce come consigliere di Mowgli. \u00c8 Kaa infatti a salvare Mowgli dagli anarchici Bandar-log e a formulare lo stratagemma per difendere la giungla dai famelici dholes.\nIl suo nome venne inventato da Kipling, che lo descrisse come un'onomatopea del suono che fa un grosso serpente che soffia a bocca aperta. Sebbene venga spesso considerato fra i personaggi pi\u00f9 sinistri della saga, secondo certi autori fa parte di una triade di virt\u00f9 insieme a Baloo e Bagheera; Kaa rappresenterebbe la conoscenza, mentre gli ultimi personificano la forza e l'amore rispettivamente. Altri lo considerano un simbolo dell'intelligenza, della prudenza e della memoria, coerente con la mitologia induista, in cui i n\u0101ga serpiformi simboleggiano tutti i rami dell'istruzione.\nStoria.\n\"Il libro della giungla\".\nLungo nove metri, Kaa \u00e8 fra gli animali pi\u00f9 anziani, saggi, ma anche temuti della giungla, essendo gi\u00e0 adulto quando l'elefante Hathi disponeva ancora dei denti di latte.\nNel racconto \"La caccia di Kaa\", Baloo e Bagheera si presentano al serpente per chiedergli aiuto nel ritrovare Mowgli, rapito dai Bandar-log, il popolo delle scimmie, convincendolo ad unirsi alla ricerca riferendogli che i Bandar-log l'hanno insultato dietro le spalle. I tre si recano cos\u00ec verso le Tane Fredde, identificabili con il Forte Chittor, dove i Bandar-log tengono Mowgli prigioniero. Quando Baloo e Bagheera si dimostrano incapaci di tener testa alle orde di Bandar-log, Kaa interviene con la Danza della Fame:\nLa danza ha un effetto ipnotico sui Bandar-log, che rimangono paralizzati, mentre Baloo e Bagheera portano Mowgli in salvo. Nel frattempo, Kaa, affamato, induce le scimmie incantate a marciare verso di lui. Sebbene Mowgli \u00e8 riconoscente verso il pitone, Bagheera ne rimane traumatizzato, avendo quasi ceduto al fascino della Danza della Fame, mentre Baloo giura di non allearsi mai pi\u00f9 con lui.\n\"Il secondo libro della giungla\".\nDopo gli eventi de \"La caccia di Kaa\", il pitone diventa amico di Mowgli, spesso addestrandolo alla lotta con i suoi colpi di testa fulminei. Ne \"L'\u00abankus\u00bb del re\", Kaa rivela a un Mowgli annoiato che ha incontrato un cobra albino nelle Tane Fredde che sorveglia qualcosa di misterioso per cui qualsiasi uomo sarebbe disposto a morire per averne possesso. I due si recano alle rovine, dove scoprono che il cobra sta infatti facendo la guardia al tesoro della defunta dinastia Guhila. Mentre i due serpenti si scontrano, il cobra rivela la sua intenzione di uccidere Mowgli. Kaa immobilizza il cobra per permettere a Mowgli di ucciderlo, ma il cucciolo di uomo lo risparmia, in quanto il cobra \u00e8 cos\u00ec vecchio da aver esaurito il suo veleno.\nNel racconto \"Cane rosso\", la giungla viene invasa dai dholes, i feroci cani rossi del Dekkan. Mowgli cerca Kaa per chiedergli come sconfiggere la nuova minaccia, e il pitone entra in uno stato di trance per cercare una soluzione nella sua memoria multicentenaria:\nCon l'aiuto di Kaa, Mowgli costringe i dholes ad attaccare prematuramente. Kaa non partecipa direttamente alla battaglia tra i dholes e il popolo libero, citando la sua lealt\u00e0 a Mowgli e il suo disprezzo per i lupi, che in precedenza maltrattarono il cucciolo di uomo. Lo stratagemma di Kaa conduce alla vittoria del popolo libero, ma non senza pesanti perdite.\nNel racconto \"La corsa di primavera\", mentre Mowgli si prepara a lasciare la giungla per l'ultima volta, Kaa gli dice \"Mutata pelle, non possiamo reinserirci di bel nuovo\", intendendo dire che Mowgli deve liberarsi della pelle della sua vecchia vita per crescerne una nuova. Kaa, insieme a Bagheera, Baloo e i quattro lupi, tra cui Fratel Bigio, fratelli di tana di Mowgli recitano il Canto di commiato durante la partenza del ragazzo.\nFigura nello scautismo.\nKaa \u00e8 un personaggio positivo; per questo i capi dei lupetti all'interno dello scautismo possono prendere il suo nome. La caratteristica collegata al personaggio \u00e8 l'abilit\u00e0 manuale. La sua parola maestra \u00e8:\nAltri media.\nKaa fece il suo debutto cinematografico ne, \"Il libro della giungla\" di Zolt\u00e1n Korda nel 1942, interpretato da un pitone vero e un pupazzo di gomma. La rappresentazione del personaggio fu problematica, siccome il pitone doveva essere controllato con un cannello ossiacetilenico, e Zoltan quasi affog\u00f2 durante una ripresa acquatica del pupazzo.\nNell'adattamento animato di Walt Disney del 1967, \"Il libro della giungla\", Kaa appare come un antagonista secondario. Disney incaric\u00f2 personalmente Sterling Holloway ad assumere il ruolo di Kaa. Holloway, che in precedenza aveva dato voce a Winnie the Pooh e la cicogna di \"Dumbo\", non aveva mai interpretato un antagonista, ma Disney insistette che un tale personaggio non aveva bisogno di essere apertamente crudele per essere minaccioso, semplicemente ipocrita e contemporaneamente divertente. La melodia della sua canzone, \"Spera in me\", fu riciclata da una canzone scartata di \"Mary Poppins\" intitolata \"The land of sand\", in italiano, \"la terra delle sabbie\". Questa incarnazione di Kaa fa parte del franchise dei Cattivi Disney. Tuttavia, certi autori hanno criticato il drastico cambiamento del personaggio, da un antieroe saggio ma pericoloso a un cattivo quasi idiota. Altri hanno visto nella versione Disney di Kaa un'immagine stereotipata comune degli anni sessanta d'un predatore sessuale o un capo di una setta psichedelica.\nNel film, \"Mowgli - Il libro della giungla\" del 1994, sempre della Disney, il personaggio di Kaa viene fuso con quello del Cobra bianco, fungendo da guardiano del tesoro sotto le Tane fredde.\nKaa, rappresentato ora come una femmina, appare anche nel remake del 2016 in live-action del classico originale, \"Il libro della giungla\", regia di Jon Favreau. Viene doppiata da Scarlett Johansson, che descrive Kaa come una sorte di cantastorie seducente, che rivela a Mowgli il suo passato. Nel cambiare il genere del personaggio, Favreau intendeva non solo bilanciare il cast predominantemente maschile del film, ma anche creare una controparte malvagia di Raksha, la madre adottiva di Mowgli.\nIn \"Mowgli - Il figlio della giungla\" del 2018, Kaa \u00e8 di nuovo femmina, e viene doppiata da Cate Blanchett. Il regista Andy Serkis descrisse come questa incarnazione sia una profetessa egoista e solitaria che svolge un ruolo importante nel destino e futuro di Mowgli. La rappresentazione di Kaa da parte di Cate Blanchett fu criticata dal periodico \"Empire\", che paragon\u00f2 la voce del personaggio a quella di un malato di enfisema."}
{"id": "1325556", "revid": "1787156", "url": "https://it.wikipedia.org/wiki?curid=1325556", "title": "Sacco di Palermo", "text": "La locuzione sacco di Palermo fu un'espressione utilizzata per descrivere il boom edilizio avvenuto tra gli anni cinquanta e sessanta del XX secolo, che stravolse la fisionomia architettonica della citt\u00e0 di Palermo.\nDurante tale periodo, alcune borgate vennero inglobate da un'espansione edilizia dissennata e abnorme, con la distruzione di numerose strutture architettoniche in stile Liberty.\nI bombardamenti della seconda guerra mondiale.\nNel 1943 Palermo fu duramente colpita dai bombardamenti inglesi e americani e tra il 1947 e il 1955 ben 35.000 persone si trasferirono in citt\u00e0 dalle campagne circostanti, mentre furono ben 40.000 i palermitani che avevano avuto la casa distrutta e che richiedevano nuove abitazioni.\nIl dopoguerra e la pianificazione territoriale.\nNel 1956 Salvo Lima e Vito Ciancimino, che aderirono alla corrente politica di Amintore Fanfani nella Democrazia Cristiana e divennero sostenitori di Giovanni Gioia, vennero eletti consiglieri comunali a Palermo: Lima divenne assessore ai lavori pubblici e mantenne la carica fino al luglio 1959, quando venne eletto sindaco di Palermo e gli subentr\u00f2 Ciancimino nella carica di assessore.\nDurante il periodo degli assessorati di Lima e Ciancimino, il piano regolatore generale comunale sembr\u00f2 andare in porto, cos\u00ec vennero approvate dalla giunta cittadina due versioni provvisorie nel 1956 e nel 1959, a cui per\u00f2 furono apportati centinaia di emendamenti, in accoglimento di istanze di privati cittadini (molti dei quali in realt\u00e0 erano uomini politici e mafiosi, a cui si aggiungevano parenti e associati); le varianti apportate al piano regolatore in base alle istanze permettevano di costruire nell'area di via Libert\u00e0, dove si concentravano le residenze private in stile Liberty costruite alla fine dell'Ottocento: per queste ragioni nel 1959 vennero sottoposti al consiglio comunale i piani per demolire Villa Deliella, una residenza progettata dall'architetto Ernesto Basile nel 1898, e vennero approvati in gran fretta in modo che la demolizione potesse cominciare nel pomeriggio stesso. Nel 1960 le varianti del piano derivate dalle istanze permisero pure alla ditta del mafioso Nicol\u00f2 Di Trapani (pregiudicato per associazione a delinquere) di vendere aree edificabili ad imprese edili.\nLa speculazione edilizia.\nIn particolare, durante il periodo in cui Ciancimino fu assessore ai lavori pubblici, delle 4.000 licenze edilizie rilasciate, 1600 figurarono intestate a tre prestanome, uno dei quali era un muri-fabbro e un altro un venditore di carbone, che vivevano in modeste condizioni economiche e che non avevano nulla a che fare con l'edilizia, anche se figuravano in un albo di persone autorizzate a costruire tenuto dalla giunta comunale in base a vecchie norme regolamentari del 1889, che richiedevano l'intervento nelle licenze edilizie \"di un capomastro od impresario capace ed abile\" quando ancora non esistevano le moderne qualifiche nel campo dell'ingegneria civile.\nNel 1961, sempre durante l'assessorato di Ciancimino nella giunta del sindaco Lima, con assessore al patrimonio Ernesto Di Fresco, il costruttore Girolamo Moncada (legato al \"boss\" mafioso Michele Cavataio) aveva ottenuto in soli otto giorni licenze edilizie per numerosi edifici in viale Lazio e Via Cilea, mentre il fratello Salvatore (anch'egli costruttore e legato al \"boss\" Angelo La Barbera) riusc\u00ec ad ottenere licenze edilizie per costruire in terreni destinati a verde pubblico; anche il costruttore Francesco Vassallo (genero di Giuseppe Messina, capomafia della borgata Tommaso Natale) riusc\u00ec a costruire numerosi edifici nonostante violassero le clausole dei progetti e delle licenze edilizie, avvalendosi di prestiti di comodo rilasciati (dal 1957) senza garanzia dalla Cassa di Risparmio, presieduta (1958- 1962) da Gaspare Cusenza, suocero dell'onorevole Giovanni Gioia: la cronologia degli eventi esclude concessioni di favore al Vassallo. Le ragioni per cui numerosi appartamenti edificati da Vassallo vennero subito ceduti alle famiglie di Gioia e Cusenza risiedono nella permuta al Vassallo di un terreno di sedime di propriet\u00e0 Cusenza. Il Gen. Dus della Guardia Di Finanza, in una nota n.1/s/I , inviata in data 2 gennaio 1967 al Presidente della Commissione Antimafia, riferisce \"che tra il Prof. Cusenza ed il Vassallo intercorsero normali rapporti d'affari nel settore del credito bancario, a cui rimasero estranee le pressioni dell'ambiente mafioso locale\". A Ciancimino alla guida dell'assessorato successe Giovanni Matta, gi\u00e0 segretario di Lima.\nNel 1962 venne approvato il piano regolatore definitivo, ma l'assessorato ai lavori pubblici di Ciancimino aveva gi\u00e0 concesso un gran numero di licenze edilizie sulla base della versione del 1959: in un solo caso venne ordinata la demolizione di un complesso costruito illegalmente, ma nessun'azienda oser\u00e0 chiedere la concessione del relativo appalto. Nel 1969 l'ex sindaco Salvo Lima (nel frattempo eletto alla Camera dei deputati) verr\u00e0 incriminato per aver consentito al costruttore Vassallo di poter costruire illegalmente."}
{"id": "1325557", "revid": "1305772", "url": "https://it.wikipedia.org/wiki?curid=1325557", "title": "Samurai Warriors", "text": "Samurai Warriors, in Giappone , \u00e8 un videogioco per PlayStation 2 e Xbox che descrive la guerra nel Giappone feudale contro Oda Nobunaga. In quella guerra parteciparono i pi\u00f9 famosi samurai della storia, fedelmente riprodotti nel gioco. Ci sono 15 personaggi disponibili, corrispondenti a personaggi storici, 10 dei quali diventano disponibili man mano che si procede nel gioco.\n\u00c8 uno spin-off della serie \"Dynasty Warriors\", ambientata invece nella Cina dei Tre regni, e lo stile di gioco \u00e8 quasi uguale, ma c'\u00e8 maggiore variet\u00e0 di nemici e ambientazioni. La trama complessiva \u00e8 vissuta dal punto di vista di ognuno dei numerosi personaggi del gioco, che ha accesso a tre episodi (quattro per Magoichi Saika) nei quali si sviluppa la storia come vista da egli, pi\u00f9 un ultimo episodio comune a tutti (\"Ultimate Warriors\") in cui il personaggio e i suoi sottoufficiali combattono contro l'esercito di L\u00fc Bu, direttamente dalla serie principale \"Dynasty Warriors\".\nDel gioco sono stati realizzati in seguito un porting per PlayStation Portable chiamato \"\", che include una modalit\u00e0 multigiocatore, e un seguito, \"Samurai Warriors 2\".\n\"Samurai Warriors: Extreme Legends\".\nL'espansione su disco \"Xtreme Legends\" (o \"XL\" in breve) aggiunge nuovi contenuti che, tramite la caratteristica \"Import\", possono fondersi con quelle del gioco originale, anche perch\u00e9 l'espansione possiede caratteristiche tutte sue:"}
{"id": "1325559", "revid": "116551773", "url": "https://it.wikipedia.org/wiki?curid=1325559", "title": "The President of the LSD Golf Club", "text": "The President of the LSD Golf Club \u00e8 un album degli Hooverphonic uscito l'giorno 8 ottobre 2007.\n\u00c8 il primo lavoro discografico sotto etichetta PIAS che, per la band, segna il ritorno ad un sound pi\u00f9 ricercato e trip-hop.\nL'idea del disco \u00e8 nata poco dopo la pubblicazione del doppio album No More Sweet Music in quanto, pare che da quest'ultimo siano rimaste inutilizzate molte demo che non sarebbero risultate adatte al concept del progetto.\n\u00c8 anche il primo album in studio ad essere stato registrato completamente live, infatti le registrazioni hanno richiesto solo 11 giorni, con una band composta da soli 6 elementi.\nIl sound del disco \u00e8 discorde con le produzioni precedenti in quanto non vi \u00e8 pi\u00f9 l'utilizzo di strumenti acustici come archi e fiati. \u00c8 bens\u00ec presente il pianoforte e, in maniera pi\u00f9 notevole, il mellotron, strumento dal sapore vintage che omogeneizza il sound di ogni brano dell'album.\nIl desiderio di Alex Callier per questa release discografica \u00e8 quello di pubblicare tutto il materiale registrato tramite b-side. Infatti solo 10 canzoni sono state selezionate per il lavoro definitivo, ma distribuite nei singoli e in promozioni varie vi sono tutti i brani \"scarti\" inediti pi\u00f9 una cover dei Godley and Cream: \"Cry\".\nIl disco viene commercializzato solo in Belgio e Danimarca. Nel marzo 2008 viene distribuito anche in Europea escluso il Regno Unito.\nLa scelta per il primo singolo estratto in Europa \u00e8 ricaduta su \"Gentle Storm\", secondo singolo in Belgio, preceduto da \"Expedition Impossible\" e seguito da \"Circles\".\nCuriosit\u00e0.\nIl titolo dell'album non ha alcun significato simbolico. Secondo Alex era un buon titolo che avrebbe ben funzionato se associato al sound del disco. Lo stesso titolo avrebbe voluto utilizzarlo per il terzo album \"The Magnificent Tree\" ma la casa discografica imped\u00ec questa scelta alquanto anti commerciale.\nTracce.\nB-Sides.\n\"The Perfect Dose\" \u00e8 presente come traccia numero 11 nelle edizioni europee dell'album. In Belgio era stata pubblicata come b-side di \"Gentle Storm\"."}
{"id": "1325569", "revid": "224230", "url": "https://it.wikipedia.org/wiki?curid=1325569", "title": "\u010capaevsk", "text": "\u010capaevsk (, anche traslitterato come \"Chapaevsk\" o \"Chapayevsk\") \u00e8 una citt\u00e0 della Russia, situata nell'Oblast' di Samara. Dal 1918 al 1929, prima di assumere la denominaziome attuale, era nota con il nome di Trock (\u0422\u0440\u043e\u0446\u043a).\nGeografia fisica.\nLa citt\u00e0 sorge ad una quarantina di chilometri a sudovest del capoluogo, sulle rive del piccolo fiume \u010capaevka.\nStoria.\nFondata nel 1908 come insediamento militare, in seguito allo scoppio della guerra civile russa nel 1918 assunse il nome di nome di Trock, in onore di Lev Trockij. Ottenne lo \"status\" di citt\u00e0 nel 1927. Nel 1929, in seguito alla caduta di Trockij, assunse il nome attuale in onore di Vasilij \u010capaev, comandante militare bolscevico distintosi durante la guerra civile."}
{"id": "1325572", "revid": "1543377", "url": "https://it.wikipedia.org/wiki?curid=1325572", "title": "UDP-glucosio 6-deidrogenasi", "text": "La UDP-glucosio 6-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche su UDP-2-deossiglucosio."}
{"id": "1325573", "revid": "1543377", "url": "https://it.wikipedia.org/wiki?curid=1325573", "title": "Istidinolo deidrogenasi", "text": "La istidinolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nOssida anche l'-istidinale. L'enzima di \"Neurospora crassa\" catalizza anche la reazione della fosforibosil-AMP cicloidrolasi e della fosforibosil-ATP difosfatasi"}
{"id": "1325575", "revid": "110157", "url": "https://it.wikipedia.org/wiki?curid=1325575", "title": "Chinato deidrogenasi", "text": "La chinato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 specifico per il chinato come substrato; fenilpiruvato, fenilalanina, cinnamato and shikimato non possono essere substrati. NAD non pu\u00f2 essere sostituito con NADP."}
{"id": "1325577", "revid": "1543377", "url": "https://it.wikipedia.org/wiki?curid=1325577", "title": "Shikimato deidrogenasi", "text": "La shikimato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNAD non pu\u00f2 rimpiazzare NADP. Negli organismi superiori, questo enzima forma un complesso multienzimatico con la 3-deidrochinato deidratasi."}
{"id": "1325578", "revid": "110157", "url": "https://it.wikipedia.org/wiki?curid=1325578", "title": "Gliossilato reduttasi", "text": "La gliossilato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nRiduce gliossilato a glicolato o idrossipiruvato a -glicerato."}
{"id": "1325581", "revid": "287204", "url": "https://it.wikipedia.org/wiki?curid=1325581", "title": "Capaevsk", "text": ""}
{"id": "1325582", "revid": "1543377", "url": "https://it.wikipedia.org/wiki?curid=1325582", "title": "D-lattato deidrogenasi", "text": "La D-lattato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325583", "revid": "1543377", "url": "https://it.wikipedia.org/wiki?curid=1325583", "title": "Glicerato deidrogenasi", "text": "La glicerato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325584", "revid": "1543377", "url": "https://it.wikipedia.org/wiki?curid=1325584", "title": "3-idrossibutirrato deidrogenasi", "text": "La 3-idrossibutirrato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nOssida anche altri acidi 3-idrossimonocarbossilici."}
{"id": "1325585", "revid": "80339", "url": "https://it.wikipedia.org/wiki?curid=1325585", "title": "Chapaevsk", "text": ""}
{"id": "1325586", "revid": "1573940", "url": "https://it.wikipedia.org/wiki?curid=1325586", "title": "3-idrossiisobutirrato deidrogenasi", "text": "La 3-idrossiisobutirrato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325587", "revid": "1543377", "url": "https://it.wikipedia.org/wiki?curid=1325587", "title": "Mevaldato reduttasi", "text": "La mevaldato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325588", "revid": "767487", "url": "https://it.wikipedia.org/wiki?curid=1325588", "title": "Performing Chicken EP", "text": "Performing Chicken \u00e8 il primo EP del tastierista statunitense Money Mark, pubblicato nel 1994 dalla Fido Speaks.\nContiene alcune tracce successivamente inserite nell'album di debutto \"Mark's Keyboard Repair\", pubblicato l'anno successivo."}
{"id": "1325589", "revid": "80339", "url": "https://it.wikipedia.org/wiki?curid=1325589", "title": "Chapayevsk", "text": ""}
{"id": "1325590", "revid": "1543377", "url": "https://it.wikipedia.org/wiki?curid=1325590", "title": "Mevaldato reduttasi (NADPH)", "text": "La mevaldato reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nPu\u00f2 essere identica alla alcool deidrogenasi (NADP+)."}
{"id": "1325591", "revid": "110157", "url": "https://it.wikipedia.org/wiki?curid=1325591", "title": "Idrossimetilglutaril-CoA reduttasi (NADPH)", "text": "La idrossimetilglutaril-CoA reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 inattivato dalla idrossimetilglutaril-CoA reduttasi (NADPH)-chinasi () e riattivato dalla idrossimetilglutaril-CoA reduttasi (NADPH)-fosfatasi ()."}
{"id": "1325592", "revid": "110157", "url": "https://it.wikipedia.org/wiki?curid=1325592", "title": "3-idrossiacil-CoA deidrogenasi", "text": "La 3-idrossiacil-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche il\"S\"-3-idrossacil-\"N\"-aciltioetanolammina ed il \"S\"-3-idrossiacil-idrolipoato. Alcuni enzimi utilizzano anche il NADP, anche se agiscono pi\u00f9 lentamente; l'enzima possiede alta specificit\u00e0 anche per la lunga catena acilica."}
{"id": "1325593", "revid": "110157", "url": "https://it.wikipedia.org/wiki?curid=1325593", "title": "Acetoacetil-CoA reduttasi", "text": "La acetoacetil-CoA reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325594", "revid": "110157", "url": "https://it.wikipedia.org/wiki?curid=1325594", "title": "Malato deidrogenasi (decarbossilante l'ossaloacetato)", "text": "La malato deidrogenasi (decarbossilante l'ossalacetato) \u00e8 un enzima appartenente alla classe delle ossidoreduttasi, che catalizza la seguente reazione:\nCome reazione accessoria decarbossila l'ossaloacetato aggiunto."}
{"id": "1325595", "revid": "110157", "url": "https://it.wikipedia.org/wiki?curid=1325595", "title": "Malato deidrogenasi (decarbossilante)", "text": "La malato deidrogenasi decarbossilante, chiamato anche enzima malico, \u00e8 un enzima appartenente alla classe delle ossidoreduttasi, che catalizza la seguente reazione:\nNon \u00e8 in grado di decarbossilare l'ossaloacetato aggiunto."}
{"id": "1325596", "revid": "1543377", "url": "https://it.wikipedia.org/wiki?curid=1325596", "title": "Malato deidrogenasi (decarbossilante l'ossaloacetato) (NADP+)", "text": "L'enzima malico (decarbossilante l'ossalacetato) (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 in grado di decarbossilare l'ossaloacetato aggiunto."}
{"id": "1325597", "revid": "767487", "url": "https://it.wikipedia.org/wiki?curid=1325597", "title": "Katy Rose", "text": "Biografia.\nNata a Redondo Beach, \u00e8 cresciuta a Tarzana, in California.\nIl suo album di debutto, \"Because I Can\", \u00e8 stato realizzato negli USA il giorno del suo diciassettesimo compleanno, il 27 gennaio 2004, che includeva canzoni come \"Lemon\" e \"Teachin' Myself to Dream\". Una terza canzone, \"Overdrive\", \u00e8 stata inserita nel film \"Mean Girls\" ed \u00e8 stata estratta con successo come singolo. Questo primo album, dalle sonorit\u00e0 pop, spaziava per\u00f2 tra i generi grunge e lounge.\nDopo aver scritto circa 50 canzoni, ne ha selezionate solo alcune per inserirle nel suo secondo album, \"Candy Eyed\", pubblicato il 4 giugno 2007."}
{"id": "1325602", "revid": "125718743", "url": "https://it.wikipedia.org/wiki?curid=1325602", "title": "L'olio di Lorenzo", "text": "L'olio di Lorenzo (\"Lorenzo's Oil\") \u00e8 un film del 1992 diretto da George Miller con Nick Nolte e Susan Sarandon.\nTratto da una storia vera, narra la drammatica vicenda della famiglia Odone e della malattia del piccolo Lorenzo: l'adrenoleucodistrofia.\nTrama.\nNelle isole Comore, il piccolo Lorenzo Odone \u00e8 un felice bimbo di cinque anni sino a quando, tornato negli Stati Uniti, si scopre che \u00e8 affetto da una rarissima malattia degenerativa, l'adrenoleucodistrofia (ALD). La malattia colpisce le cellule cerebrali e i medici danno al bambino un massimo di due anni di vita. I genitori, Augusto e Michaela Odone, non si arrendono e cominciano a interessarsi alla malattia, diventando esperti a livello mondiale della patologia del figlio.\nDopo anni i genitori elaborano il cosiddetto Olio di Lorenzo, una miscela composta da olio d'oliva (acido oleico) e olio di colza (acido erucico), in grado di bloccare l'avanzamento della malattia. Tale miscela non ha tuttavia la capacit\u00e0 di porre rimedio ai gravi danni che la malattia aveva gi\u00e0 procurato.\nNella realt\u00e0.\nAugusto Odone fonda il Progetto Mielina, una fondazione internazionale senza fini di lucro con sede a Washington che ha lo scopo di finanziare la ricerca per trovare il sistema di ricostruire la guaina mielinica del sistema nervoso.\nLorenzo \u00e8 morto il 30 maggio 2008, all'et\u00e0 di 30 anni, a Washington, per le conseguenze di una polmonite."}
{"id": "1325603", "revid": "16066", "url": "https://it.wikipedia.org/wiki?curid=1325603", "title": "Atmosfera standard", "text": ""}
{"id": "1325604", "revid": "47767", "url": "https://it.wikipedia.org/wiki?curid=1325604", "title": "Matronilla", "text": ""}
{"id": "1325605", "revid": "2202610", "url": "https://it.wikipedia.org/wiki?curid=1325605", "title": "Castello del Boccale", "text": "Il castello del Boccale \u00e8 un edificio a uso residenziale che si innalza a Livorno, a sud del quartiere di Antignano, lungo la strada costiera per Quercianella nel tratto di costa chiamato \"Boccale\" o \"Cala dei Pirati\".\nStoria.\nIl nucleo originario del castello del Boccale \u00e8 rappresentato da una torre d'avvistamento (nota anche come torre del Maroccone o del Diavolo), costruita per volont\u00e0 dei Medici nel XVI secolo, forse sui resti di una struttura preesistente realizzata dalla Repubblica di Pisa in epoca medioevale. Vi soggiornava il castellano e qualche soldato, ma le dimensioni erano modeste, tanto che non vi era spazio per l'artiglieria.\nA cavallo tra XIX e XX secolo, la torre fu sensibilmente trasformata; fu inglobata in una residenza in stile neomedioevale, con tanto di merlature e divenne propriet\u00e0 della marchesa Eleonora Ugolini.\nSuccessivamente la dimora pass\u00f2 alla famiglia Whitaker-Ingham che, nei primi decenni del Novecento, elimin\u00f2 le merlature, sostituendole con normali coperture a falda inclinata.\nAd inizio del nuovo millennio, il castello, restaurato su progetto dell'architetto livornese Ivano Falchini dopo un lungo periodo di abbandono, \u00e8 stato frazionato in diversi appartamenti residenziali, mentre nel parco \u00e8 stata ricostruita una piccola torre ad uso magazzino.\nDescrizione.\nIl castello del Boccale \u00e8 situato nel primo tratto della scogliera de \"Il Romito\", a breve distanza dalla torre di Calafuria e dal castello Sonnino.\nIl complesso \u00e8 costituito da un corpo a pianta rettangolare, contornato da tre piccole torri rotonde. Sul fronte pi\u00f9 vicino al mare si eleva invece l'antica torre medicea, modificata nella posizione delle aperture finestrate e nella configurazione della copertura. Essa ha una pianta quadrata di circa 5,7 metri di lato e aveva un'altezza iniziale di 13 metri sul piano d'imposta delle fondazioni ed un muro a scarpa di 4,85 metri.\nIl corpo principale del castello \u00e8 caratterizzato da due ordini di grandi finestre inquadrate in cornici di pietra; inoltre, sotto la linea di gronda, corre una teoria di mensole sopra la quale, prima del restauro promosso dai Whitaker, si trovava la merlatura."}
{"id": "1325608", "revid": "16066", "url": "https://it.wikipedia.org/wiki?curid=1325608", "title": "Guinness world records", "text": ""}
{"id": "1325609", "revid": "1543377", "url": "https://it.wikipedia.org/wiki?curid=1325609", "title": "Isocitrato deidrogenasi (NADP+)", "text": "La isocitrato deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nRichiede Mn2+ o Mg2+ per reagire. Diversamente da isocitrato deidrogenasi (NAD+), l'ossalsuccinato pu\u00f2 essere usato come substrato. Negli eucarioti, l'isocitrato deidrogenasi esiste in due forme: una legata NAD+-che si trova solo nei mitocondri e mostra propriet\u00e0 allosteriche, e una forma non allosterica di enzima NADP+-legato che si trova sia nei mitocondri sia nel citoplasma [6]. L'enzima di alcune specie pu\u00f2 usare anche NAD+ ma molto pi\u00f9 lentamente [6,7]."}
{"id": "1325610", "revid": "1543377", "url": "https://it.wikipedia.org/wiki?curid=1325610", "title": "Fosfogluconato 2-deidrogenasi", "text": "La fosfogluconato 2-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325613", "revid": "1543377", "url": "https://it.wikipedia.org/wiki?curid=1325613", "title": "Fosfogluconato deidrogenasi (decarbossilante)", "text": "La fosfogluconato deidrogenasi (decarbossilante) \u00e8 un enzima appartenente alla classe delle ossidoreduttasi, che catalizza la seguente reazione:\nAlcune preparazioni riducono il NAD+ come il NADP+."}
{"id": "1325615", "revid": "1543377", "url": "https://it.wikipedia.org/wiki?curid=1325615", "title": "L-gulonato 3-deidrogenasi", "text": "La L-gulonato 3-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nOssida anche altri -3-idrossiacidi."}
{"id": "1325616", "revid": "110157", "url": "https://it.wikipedia.org/wiki?curid=1325616", "title": "L-arabinosio 1-deidrogenasi", "text": "La L-arabinosio 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325617", "revid": "1543377", "url": "https://it.wikipedia.org/wiki?curid=1325617", "title": "Glucosio 1-deidrogenasi", "text": "La glucosio 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nOssida anche -xilosio."}
{"id": "1325618", "revid": "110157", "url": "https://it.wikipedia.org/wiki?curid=1325618", "title": "Galattosio 1-deidrogenasi", "text": "La galattosio 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325621", "revid": "1543377", "url": "https://it.wikipedia.org/wiki?curid=1325621", "title": "3alfa-idrossisteroide deidrogenasi (B-specifica)", "text": "La 3alfa-idrossisteroide deidrogenasi (B-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche su altri 3\u03b1-idrossisteroidi e sulla 9-, 11- e 15-idrossiprostaglandine. \u00c8 B-specifica riguardo a NAD o NADP.\nVoci correlate.\nidrossisteroide deidrogenasi"}
{"id": "1325623", "revid": "1543377", "url": "https://it.wikipedia.org/wiki?curid=1325623", "title": "3(o 17)beta-idrossisteroide deidrogenasi", "text": "La 3(o 17)beta-idrossisteroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su altri 3\u03b2- o 17\u03b2-idrossisteroidi, sul gruppo 3\u03b1-idrossi pregnani e acidi biliari, e sul benzene diidrodiolo. \u00c8 differente rispetto alla 3alfa-idrossisteroide deidrogenasi (B-specifica) od alla 3alfa-idrossisteroide deidrogenasi (A-specifica)."}
{"id": "1325625", "revid": "110157", "url": "https://it.wikipedia.org/wiki?curid=1325625", "title": "3alfa-idrossicolanato deidrogenasi", "text": "La 3alfa-idrossicolanato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su altri 3\u03b1-idrossisteroidi con catena laterale acida."}
{"id": "1325626", "revid": "1543377", "url": "https://it.wikipedia.org/wiki?curid=1325626", "title": "3alfa(o 20beta)-idrossisteroide deidrogenasi", "text": "La 3alfa(o 20beta)-idrossisteroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nI gruppi ossidrile in posizione 3\u03b1- e 20\u03b2- del pregnano e dell'androstano possono agire come donatori\nVoci correlate.\nidrossisteroide deidrogenasi"}
{"id": "1325627", "revid": "110157", "url": "https://it.wikipedia.org/wiki?curid=1325627", "title": "Allil-alcol deidrogenasi", "text": "La allil-alcol deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche su alcol primari saturi."}
{"id": "1325628", "revid": "1543377", "url": "https://it.wikipedia.org/wiki?curid=1325628", "title": "Lattaldeide reduttasi (NADPH)", "text": "La lattaldeide reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nPu\u00f2 essere identica alla alcol deidrogenasi (NADP+)."}
{"id": "1325631", "revid": "1543377", "url": "https://it.wikipedia.org/wiki?curid=1325631", "title": "Ribitolo 2-deidrogenasi", "text": "La ribitolo 2-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325632", "revid": "1543377", "url": "https://it.wikipedia.org/wiki?curid=1325632", "title": "Frutturonato reduttasi", "text": "La frutturonato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nRiduce anche -tagaturonato."}
{"id": "1325636", "revid": "1543377", "url": "https://it.wikipedia.org/wiki?curid=1325636", "title": "Tagaturonato reduttasi", "text": "La tagaturonato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325637", "revid": "1543377", "url": "https://it.wikipedia.org/wiki?curid=1325637", "title": "3-idrossipropionato deidrogenasi", "text": "La 3-idrossipropionato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325638", "revid": "1543377", "url": "https://it.wikipedia.org/wiki?curid=1325638", "title": "2-idrossi-3-ossopropionato reduttasi", "text": "La 2-idrossi-3-ossopropionato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325642", "revid": "1543377", "url": "https://it.wikipedia.org/wiki?curid=1325642", "title": "4-idrossibutirrato deidrogenasi", "text": "La 4-idrossibutirrato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325643", "revid": "1543377", "url": "https://it.wikipedia.org/wiki?curid=1325643", "title": "Estradiolo 17beta-deidrogenasi", "text": "La estradiolo 17beta-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su (\"S\")-20-idrossipregn-4-en-3-one e composti correlati, ossidando i gruppi (\"S\")-20."}
{"id": "1325644", "revid": "1543377", "url": "https://it.wikipedia.org/wiki?curid=1325644", "title": "Testosterone 17beta-deidrogenasi", "text": "La testosterone 17beta-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nVoci correlate.\nidrossisteroide deidrogenasi"}
{"id": "1325646", "revid": "1543377", "url": "https://it.wikipedia.org/wiki?curid=1325646", "title": "Testosterone 17beta-deidrogenasi (NADP+)", "text": "La testosterone 17beta-deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche il 3-idrossiesobarbitale a 3-ossoesobarbitale.\nVoci correlate.\nidrossisteroide deidrogenasi"}
{"id": "1325648", "revid": "110157", "url": "https://it.wikipedia.org/wiki?curid=1325648", "title": "Piridossina 4-deidrogenasi", "text": "La piridossina 4-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nOssida anche piridossinafosfato."}
{"id": "1325649", "revid": "110157", "url": "https://it.wikipedia.org/wiki?curid=1325649", "title": "Omega-idrossidecanoato deidrogenasi", "text": "La omega-idrossidecanoato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche pi\u00f9 lentamente sut 9-idrossinonanoato and 11-idrossiundecanoato."}
{"id": "1325650", "revid": "1543377", "url": "https://it.wikipedia.org/wiki?curid=1325650", "title": "Mannitolo 2-deidrogenasi", "text": "La mannitolo 2-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325651", "revid": "110157", "url": "https://it.wikipedia.org/wiki?curid=1325651", "title": "Gluconato 5-deidrogenasi", "text": "La gluconato 5-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325652", "revid": "363629", "url": "https://it.wikipedia.org/wiki?curid=1325652", "title": "Alcol deidrogenasi (NAD(P)+)", "text": "La alcol deidrogenasi (NAD(P)+) \u00e8 un enzima appartenente alla classe delle ossidoreduttasi, che catalizza la seguente reazione:\nRiduce aldeidi alifatiche di catene lunghe da 2 a 14 atomi di carbonio, con la massima attivit\u00e0 su aldeidi C4, C6 e C8; inoltre riduce il retinale a retinolo. "}
{"id": "1325654", "revid": "1543377", "url": "https://it.wikipedia.org/wiki?curid=1325654", "title": "Glicerolo deidrogenasi (NADP+)", "text": "La glicerolo deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325655", "revid": "110157", "url": "https://it.wikipedia.org/wiki?curid=1325655", "title": "Ottanolo deidrogenasi", "text": "La ottanolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 in grado di ossidare, anche se pi\u00f9 lentamente, anche altri alcoli a catena lunga."}
{"id": "1325656", "revid": "1543377", "url": "https://it.wikipedia.org/wiki?curid=1325656", "title": "(R)-aminopropanolo deidrogenasi", "text": "La (R)-aminopropanolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNecessita dello ione K+ come cofattore."}
{"id": "1325657", "revid": "110157", "url": "https://it.wikipedia.org/wiki?curid=1325657", "title": "(S,S)-butanodiolo deidrogenasi", "text": "La (S,S)-butanodiolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325658", "revid": "110157", "url": "https://it.wikipedia.org/wiki?curid=1325658", "title": "Lattaldeide reduttasi", "text": "La lattaldeide reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325659", "revid": "110157", "url": "https://it.wikipedia.org/wiki?curid=1325659", "title": "Metilgliossale reduttasi (dipendente da NAD)", "text": "La metilgliossale reduttasi (dipendente da NAD) \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un enzima presente nei mammiferi, differente da quello presente in lievito (dipendente da NADPH). L'enzima pu\u00f2 ossidare indifferentemente HO-CH2-CHOH-CHO (gliceraldeide) e CH3-CHOH-CHO (lattaldeide).\nVoci correlate.\nmetilgliossale reduttasi (dipendente da NADPH)"}
{"id": "1325660", "revid": "1543377", "url": "https://it.wikipedia.org/wiki?curid=1325660", "title": "Gliossilato reduttasi (NADP+)", "text": "La gliossilato reduttasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 anche in grado di ridurre idrossipiruvato a glicerato. In alcuni casi pu\u00f2 operare anche con NAD."}
{"id": "1325662", "revid": "110157", "url": "https://it.wikipedia.org/wiki?curid=1325662", "title": "Isopropanolo deidrogenasi (NADP+)", "text": "La isopropanolo deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su altri alcoli secondari e, pi\u00f9 lentamente, su alcoli primari."}
{"id": "1325663", "revid": "1543377", "url": "https://it.wikipedia.org/wiki?curid=1325663", "title": "Idrossipiruvato reduttasi", "text": "La idrossipiruvato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325664", "revid": "1906976", "url": "https://it.wikipedia.org/wiki?curid=1325664", "title": "Porsche 959", "text": "La Porsche 959 \u00e8 un'autovettura sportiva costruita dalla casa automobilistica tedesca Porsche, prodotta in 292 esemplari tra il 1986 ed il 1988.\nIl contesto.\nQuesta produzione limitata si rese necessaria per poter iscrivere la vettura alle competizioni del Gruppo B, categoria che prevedeva un numero minimo di 200 esemplari per l'omologazione. Le novit\u00e0 comprendevano, oltre a un complesso sistema di trazione integrale denominato PSK (\"Porsche-Steuer Kupplung\"), quattro valvole per cilindro, raffreddamento ad acqua delle testate, pistoni forgiati in alluminio, bielle in titanio, DOHC, due turbocompressori sequenziali, lubrificazione a carter secco e una centralina Bosch Motronic con iniezione digitale di accensione. Inoltre un sistema elettronico escludeva una delle due turbine ai regimi pi\u00f9 bassi e la faceva entrare in funzione solo quando era richiesta la massima potenza dal motore.\nIl progetto risaliva al 1981 e la presentazione del primo prototipo avvenne al Salone dell'automobile di Francoforte nel 1983. La versione definitiva venne svelata sempre nella stessa citt\u00e0 due anni dopo con l'inizio produzione fissato al 1986. Grande attenzione fu rivolta alla tecnologia, la 959 non solo era dotata di sospensioni a controllo elettronico e di sensori di pressione pneumatici ma anche di un avanzatissimo sistema di trazione integrale che nel 1995 trover\u00e0 posto, per la prima volta nella storia della 911, nella Porsche 911 Turbo (serie 993).\nLa 959 montava un motore 6 cilindri boxer di 2850 cm\u00b3 di cilindrata in grado di erogare 450 CV. La velocit\u00e0 massima che poteva raggiungere era di circa 314 km/h con un'accelerazione sullo 0\u2013100\u00a0km/h di 3,7 secondi agevolata dalla trazione integrale. All'epoca era l'auto stradale pi\u00f9 veloce al mondo, record mantenuto fino all'arrivo nel 1987 della Ferrari F40.\nOltre alla versione standard, denominata Comfort, della 959 fu prodotta anche una versione alleggerita e semplificata, battezzata S (Sport). Dotata di sospensioni sportive convenzionali e non a controllo elettronico, alleggerita di circa un centinaio di kg per via dell'assenza dei sedili posteriori, dei complessi sistemi elettronici di bordo, della riduzione dei materiali fonoassorbenti e della semplificazione delle finiture, nonch\u00e9 dello specchietto retrovisore posto sul lato destro, era caratterizzata da prestazioni decisamente superiori: 0\u2013100\u00a0km/h in 3\u20336, 340\u00a0km/h di velocit\u00e0 massima e motore potenziato a circa 515 CV.\nLa sua rivale per eccellenza di allora fu la Ferrari F40, la quale, in estrema antitesi, era spoglia di quelle tecnologie elettroniche che caratterizzavano invece la Porsche.\nLa 959 Dakar.\nNel 1984 Porsche decide di partecipare alla Parigi-Dakar sviluppando la vettura, partecipa con diversi prototipi anche nel 1985 ma solo nel 1986 la 959 \u00e8 completa e ottiene primo, secondo e quinto posto. L'auto \u00e8 quasi identica al modello di produzione \"Sport\" ma con una maggiore altezza da terra. Il motore \u00e8 stato limitato a circa 400 CV per poter funzionare correttamente con la scarsa qualit\u00e0 del carburante reperibile in Africa. Per dimostrare la validit\u00e0 del progetto viene sviluppata anche una versione da competizione su asfalto denominata Porsche 961."}
{"id": "1325665", "revid": "1543377", "url": "https://it.wikipedia.org/wiki?curid=1325665", "title": "Malato deidrogenasi (NADP+)", "text": "La malato deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 attivato dalla presenza di luce."}
{"id": "1325666", "revid": "1543377", "url": "https://it.wikipedia.org/wiki?curid=1325666", "title": "D-malato deidrogenasi (decarbossilante)", "text": "La D-malato deidrogenasi (decarbossilante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325667", "revid": "110157", "url": "https://it.wikipedia.org/wiki?curid=1325667", "title": "Dimetilmalato deidrogenasi", "text": "La dimetilmalato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nPer il funzionamento, l'enzima richiede K+ o Co2+ o NH4+ e Mn2+. L'enzima \u00e8 in grado di agire anche su (\"R\")-malato."}
{"id": "1325668", "revid": "110157", "url": "https://it.wikipedia.org/wiki?curid=1325668", "title": "3-isopropilmalato deidrogenasi", "text": "La 3-isopropilmalato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto, (2\"S\")-2-isopropil-3-ossosuccinato, viene spontaneamente decarbossilato ad ottenere 4-metil-2-ossopentanoato."}
{"id": "1325669", "revid": "110157", "url": "https://it.wikipedia.org/wiki?curid=1325669", "title": "Chetoacido reduttoisomerasi", "text": "La chetoacido reduttoisomerasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza anche la riduzione del 2-aceto-2-idrossibutanoato a 2,3-diidrossi-3-metilpentanoato."}
{"id": "1325670", "revid": "110157", "url": "https://it.wikipedia.org/wiki?curid=1325670", "title": "Omoisocitrato deidrogenasi", "text": "La omoisocitrato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 parte del \"pathway\" di biosintesi della lisina nei funghi."}
{"id": "1325671", "revid": "367445", "url": "https://it.wikipedia.org/wiki?curid=1325671", "title": "Idrossimetilglutaril-CoA reduttasi", "text": "La idrossimetilglutaril-CoA reduttasi (o HMG-CoA reduttasi) \u00e8 un enzima che appartiene alla classe delle ossidoreduttasi e nelle cellule eucariotiche risiede nel reticolo endoplasmatico liscio. L'enzima, presente soprattutto negli epatociti (cellule del fegato), risulta essere la tappa limitante, e quindi regolatrice, della sintesi del colesterolo e catalizza la seguente reazione:\nStruttura.\nLe HMGCoA reduttasi sono distinte in due classi: la classe I degli eucarioti e la classe II dei procarioti. La prima \u00e8 inserita nella membrana del reticolo endoplasmatico liscio, mentre la seconda si ritrova in forma solubile nel citoplasma.\nL'enzima umano \u00e8 una glicoproteina integrale di membrana del peso di 97 KD (kiloDalton), nella quale si riconoscono due domini: dominio N-terminale transmembranaceo e dominio C-terminale citoplasmatico. Il primo \u00e8 costituito da otto segmenti che si inseriscono nella membrana del reticolo endoplasmatico, con le rispettive anse di unione, e comprende i siti regolatori sensibili agli steroli (sterol-sensing domains), mentre il secondo, pi\u00f9 voluminoso, \u00e8 extramembranaceo e contiene il sito catalitico.\nRegolazione dell'attivit\u00e0 enzimatica.\nL'HMG-CoA reduttasi \u00e8 soggetta a regolazione sia a breve che a lungo termine. La prima \u00e8 mediata dalla fosforilazione e da effetti allosterici, mentre la seconda coinvolge la sintesi e la degradazione dell\u2019enzima.\nSia la sintesi che la degradazione dell'enzima sono sotto il controllo diretto del colesterolo: il colesterolo libero della membrana del reticolo endoplasmatico sopprime la trascrizione del gene della HMG-CoA riduttasi e accelera la degradazione della proteina enzimatica. Entrambe queste azioni sono mediate dalle proteine Insig (\"insulin-induced gene proteins\"). \nL\u2019HMGCoA riduttasi contiene un dominio (\"sterol-sensing domain\") che lega lanosterolo, colesterolo e ossisteroli, in modo tale che, quando questi steroli sono abbondanti, promuovono, legandosi appunto allo \"sterol-sensing domain\", l'interazione dell'enzima con le proteine Insig. Per effetto di questa interazione, l'HMGCoA riduttasi viene ubiquitinata e degradata, ponendo fine alla sintesi del colesterolo. In caso di carenza di colesterolo l'emivita dell'HMGCoA riduttasi \u00e8 di oltre 12 h, mentre nel caso opposto l'emivita \u00e8 inferiore a 1 h circa.\nLa sintesi della HMG-CoA reduttasi \u00e8 stimolata dal fattore di trascrizione colesterolo-sensibile SREBP (\"sterol regulatory element binding protein\"). In condizioni di abbondanza di colesterolo, SREBP \u00e8 presente nella membrana del reticolo endoplasmatico in forma inattiva, ovvero complessata con la proteina SCAP (\"SREBP cleavage-activating protein\", proteina contenente uno \"sterol-sensing domain\"), a sua volta legata alla proteina Insig, formando il complesso SREBP-SCAP-Insig, privo di attivit\u00e0. Al contrario, in stato di carenza di colesterolo, il complesso SREBP-SCAP si sgancia da Insig e passa nel Golgi. Qui SREBP viene scisso (proteolisi) dagli enzimi di membrana S1P (\"Site-1 protease\") e S2P (\"Site-2 protease\"), con la liberazione di un suo frammento attivo. Il frammento attivo di SREBP passa nel nucleo cellulare, dove si lega alla sequenza di riconoscimento SRE (\"sterol regulatory element\") presente nei geni coinvolti nel metabolismo lipidico. In questo modo vengono regolati pi\u00f9 di venti geni chiave per la sintesi del colesterolo (SREBP-2) e degli acidi grassi (SREBP-1), nonch\u00e9 del recettore delle LDL (LDLR).\nRiassumendo, il metabolismo del colesterolo \u00e8 regolato dalla concentrazione intracellulare del colesterolo, attraverso l\u2019intervento dei fattori di trascrizione sensibili agli steroli (SREBP-2 e HNF-4\u03b1). Questi fattori, una volta attivati, passano nel nucleo e si legano ai geni che controllano principalmente: le proteine di trasporto del colesterolo (NPC1L1, ABCG5 e ABCG8), la sintesi endogena del colesterolo (HMGCoA-reduttasi) e i recettori LDL. \nAd alte concentrazioni, il colesterolo controlla che la proteina SREBP sia legata al reticolo endoplasmatico complessata con la proteina inibitrice SCAP.\nA concentrazione basse di colesterolo, il complesso SCAP-SREBP si stacca dalla membrana venendo trasportata tramite vescicolazione nel Golgi. Qui SREBP viene liberato dal legame con SCAP ad opera di una serina proteasi e la sua porzione N-terminale viene modificata da un'altra serina proteasi che in tal modo lo rende pronto a legarsi alle sequenze geniche SRE, aprendo la strada alla sintesi della HMG-CoA reduttasi.\nL'HMGCoA-reduttasi risulta anche modulata dagli ormoni del controllo glicemico ovvero glucagone e insulina. L'insulina, che indica uno stato dell'organismo ad alto livello glucidico, mette l'enzima nella sua condizione pi\u00f9 attiva ovvero defosforilata grazie a una fosfatasi. Il glucagone, che invece \u00e8 indice di uno stato di bassa glicemia, porta la fosforilazione dell'enzima e quindi la sua inattivazione.\nL'insulina stimola principalmente l'espressione di SREBP-1 (tramite gli \"insulin-induced genes\" o Insigs) e quindi la sintesi degli acidi grassi, tuttavia, come detto nel paragrafo precedente, influenza anche la sintesi dell'HMGCoA-reduttasi; il glucagone reprime entrambe queste azioni. \nL'enzima \u00e8 un bersaglio farmacologico estremamente utilizzato per lo sviluppo di farmaci (come ad esempio le statine). Le statine deprimono la sintesi del colesterolo, massimamente nel fegato, inibendo la HMG-CoA reduttasi. Questi farmaci sono costituiti in sostanza da inibitori competitivi del mevalonato che possono avere nella loro molecola sequenze carboniose identiche al mevalonato oppure possono essere stericamente simili al mevalonato."}
{"id": "1325672", "revid": "110157", "url": "https://it.wikipedia.org/wiki?curid=1325672", "title": "Aril-alcol deidrogenasi", "text": "La aril-alcol deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un gruppo di enzimi che presentano ampia specificit\u00e0 nei confronti di alcoli primari contenenti anello aromatico o anello di ciclohes-1-ene, ma con una scarsa o nulla attivit\u00e0 nei confronti di alcoli che presentano brevi catene alifatiche."}
{"id": "1325677", "revid": "110157", "url": "https://it.wikipedia.org/wiki?curid=1325677", "title": "Aril-alcol deidrogenasi (NADP+)", "text": "La aril-alcol deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su aldeidi alifatiche, sebbene la cinnamaldeide sia il substrato migliore."}
{"id": "1325680", "revid": "110157", "url": "https://it.wikipedia.org/wiki?curid=1325680", "title": "Ossaloglicolato reduttasi (decarbossilante)", "text": "La ossaloglicolato reduttasi (decarbossilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce anche l'idrossipiruvato a -glicerato ed il gliossalato a glicolato."}
{"id": "1325681", "revid": "110157", "url": "https://it.wikipedia.org/wiki?curid=1325681", "title": "Tartrato deidrogenasi", "text": "La tartrato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nPossono esser substrati dell'enzima sia il \"meso\"-tartrato che l'(\"R,R\")-tartrato. L'enzima richiede Mn2+ ed un catione monovalente per funzionare."}
{"id": "1325682", "revid": "640277", "url": "https://it.wikipedia.org/wiki?curid=1325682", "title": "Semifinale", "text": ""}
{"id": "1325684", "revid": "110157", "url": "https://it.wikipedia.org/wiki?curid=1325684", "title": "Glicerolo-3-fosfato deidrogenasi (NAD(P)+)", "text": "La glicerolo-3-fosfato deidrogenasi (NAD(P)+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima proveniente dal batterio \"Escherichia coli\" mostra specificit\u00e0 per il lato B del NADPH. "}
{"id": "1325685", "revid": "1543377", "url": "https://it.wikipedia.org/wiki?curid=1325685", "title": "Fosfoglicerato deidrogenasi", "text": "La fosfoglicerato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza il primo passaggio della biosintesi della serina in \"Escherichia coli\". La reazione \"(1)\" avviene solitamente in senso inverso ed \u00e8 inibita dalla presenza di serina e glicina. L'enzima presenta la particolarit\u00e0 di agire anche come una - e -2-idrossiglutarato deidrogenasi (il miglior substrato \u00e8 la conformazione ) e come una 2-ossoglutarato reduttasi. Si \u00e8 ipotizzato che la concentrazione intercellulare possa regolare la biosintesi di serina direttamente modulando l'attivit\u00e0 di questo enzima."}
{"id": "1325686", "revid": "110157", "url": "https://it.wikipedia.org/wiki?curid=1325686", "title": "Diiodofenilpiruvato reduttasi", "text": "La diiodofenilpiruvato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nI substrati sono caratterizzati da un anello aromatico con un piruvato come catena laterale. I substrati che presentano maggiore affinit\u00e0 sono derivati alogenati. I composti che contengono gruppi ossidrile o amminici in posizione 3 o 5 sono inattivi."}
{"id": "1325687", "revid": "110157", "url": "https://it.wikipedia.org/wiki?curid=1325687", "title": "3-idrossibenzil-alcol deidrogenasi", "text": "La 3-idrossibenzil-alcol deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325689", "revid": "110157", "url": "https://it.wikipedia.org/wiki?curid=1325689", "title": "(R)-2-idrossi-acido-grasso deidrogenasi", "text": "La (R)-2-idrossi-acido-grasso deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325690", "revid": "599013", "url": "https://it.wikipedia.org/wiki?curid=1325690", "title": "Ente locale", "text": "Un ente locale \u00e8 un ente pubblico di governo o amministrazione locale la cui competenza \u00e8 limitata entro un determinato ambito territoriale (ad esempio una circoscrizione).\nDescrizione.\nTali organi perseguono interessi pubblici propri di tale circoscrizione. Agli enti locali si contrappongono gli \"enti nazionali\" che hanno organi la cui competenza si estende su tutto il territorio statale o che, pur essendo destinati ad operare in un ambito territoriale limitato, perseguono nondimeno interessi pubblici di portata nazionale.\nIn quanto enti pubblici, gli enti locali possono essere dotati di potest\u00e0 amministrative (\"autarchia\") e normative (\"autonomia\"). L'attribuzione di funzioni agli enti locali realizza il cosiddetto \"decentramento autarchico\", che si contrappone al \"decentramento burocratico\" nel quale, invece, le funzioni sono attribuite ad organi periferici di dicasteri statali (o di un ente locale pi\u00f9 ampio).\nNel mondo.\nItalia.\nNell'ordinamento italiano il termine \"ente locale\" \u00e8 usato, oltre che con il significato pi\u00f9 generale di cui si \u00e8 detto, con un significato pi\u00f9 specifico, derivato dall'uso che ne fa il legislatore, per riferirsi alle autonomie territoriali diverse dalla regione: \"comuni\", \"province\" e \"citt\u00e0 metropolitane\", previsti dall'art. 114 della Costituzione, nonch\u00e9 \"comunit\u00e0 montane\", \"comunit\u00e0 isolane\", \"unioni di comuni\"."}
{"id": "1325691", "revid": "110157", "url": "https://it.wikipedia.org/wiki?curid=1325691", "title": "(S)-2-idrossi-acido-grasso deidrogenasi", "text": "La (S)-2-idrossi-acido-grasso deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325693", "revid": "110157", "url": "https://it.wikipedia.org/wiki?curid=1325693", "title": "Acilglicerone-fosfato reduttasi", "text": "La acilglicerone-fosfato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima utilizza anche l'alchilglicerone 3-fosfato e l'alchilglicerolo 3-fosfato."}
{"id": "1325694", "revid": "1573940", "url": "https://it.wikipedia.org/wiki?curid=1325694", "title": "3-deidrosfinganina reduttasi", "text": "La 3-deidrosfinganina reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325695", "revid": "1543377", "url": "https://it.wikipedia.org/wiki?curid=1325695", "title": "L-treonina 3-deidrogenasi", "text": "La L-treonina 3-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto decarbossila spontaneamente ad amminoacetone."}
{"id": "1325696", "revid": "1543377", "url": "https://it.wikipedia.org/wiki?curid=1325696", "title": "4-ossoprolina reduttasi", "text": "La 4-ossoprolina reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325697", "revid": "110157", "url": "https://it.wikipedia.org/wiki?curid=1325697", "title": "Retinolo deidrogenasi", "text": "La retinolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325698", "revid": "110157", "url": "https://it.wikipedia.org/wiki?curid=1325698", "title": "Pantoato 4-deidrogenasi", "text": "La pantoato 4-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325699", "revid": "6923", "url": "https://it.wikipedia.org/wiki?curid=1325699", "title": "Altea (azienda)", "text": "La Altea \u00e8 stata una casa motociclistica italiana, attiva dal 1938 al 1941.\nFondata a Milano nel gennaio 1938, con il nome di Seiling, dall'ing. Alberico Seiling (gi\u00e0 fondatore della MAS), venne poi rinominata Sei, per assumere la denominazione definitiva di Altea dal 1939.\nLa prima moto realizzata nei locali di via Brioschi, fu una monocilindrica da 350 cm\u00b3 a valvole laterali con volano esterno e cambio in blocco a tre marce, cui segu\u00ec una motoleggera da 200 cm\u00b3 con valvole in testa, distribuzione ad aste e bilancieri e sospensione posteriore tipo \"cantilever\".\nIl medesimo propulsore venne impiegato anche per motorizzare un motofurgoncino commercializzato nel 1940.\nA causa degli eventi bellici, l'azienda chiuse i battenti nel 1941."}
{"id": "1325700", "revid": "110157", "url": "https://it.wikipedia.org/wiki?curid=1325700", "title": "Piridossale 4-deidrogenasi", "text": "La piridossal 4-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce sulla forma emiacetalica del substrato."}
{"id": "1325701", "revid": "767487", "url": "https://it.wikipedia.org/wiki?curid=1325701", "title": "Destini incrociati", "text": "Destini incrociati (\"Random Hearts\") \u00e8 un film del 1999, diretto da Sydney Pollack e interpretato da Harrison Ford e Kristin Scott Thomas.\nIl film \u00e8 tratto dal romanzo \"Random Hearts\" di Warren Adler ed \u00e8 ispirato ad un fatto realmente accaduto nel 1982.\nIl regista Pollack ha anche una parte da attore, recitando il ruolo di Carl Broman, il consulente elettorale di Kay.\nTrama.\nIl sergente William \"Dutch\" Van Den Broek, investigatore nella sezione Affari Interni della polizia di Washington \u00e8 impegnato, insieme al collega Alcee, nel cercare di incastrare un poliziotto corrotto, il detective George Beaufort, che impone il pizzo ai commercianti del suo quartiere.\nDutch \u00e8 felicemente sposato con una stilista. Il giorno in cui i due avevano programmato di uscire a cena in un famoso ristorante della zona, lei lascia un messaggio in segreteria telefonica avvisando Dutch di essere dovuta partire improvvisamente per Miami per una sfilata di moda.\nContemporaneamente la candidata al Congresso per lo stato del New Hampshire, Kay Chandler, moglie di un affermato avvocato e madre di Jessica, una studentessa quindicenne, \u00e8 impegnata nella preparazione della sua campagna elettorale. Il marito parte, cos\u00ec dice, per New York, dove si tratterr\u00e0 qualche giorno per lavoro.\nIn realt\u00e0 il marito di Kay e la moglie di Dutch sono amanti ed entrambi prendono un aereo diretto a Miami per trascorrere segretamente qualche giorno insieme sotto il sole della Florida, ma il velivolo cade in mare poco dopo il decollo e nessuno si salva. All'incidente d\u00e0 naturalmente ampio risalto la televisione.\nSentita in segreteria la telefonata della moglie, Dutch si insospettisce, e inizia ad interrogare le sue colleghe, dalle quali apprende che a Miami la ditta della moglie non aveva nessuna sfilata in programma in quei giorni. Cos\u00ec non ci vuole molto a Dutch per scoprire che la moglie non solo \u00e8 una delle vittime del disastro aereo, ma che aveva da tempo un amante, con il quale era diretta a Miami, la cui identit\u00e0 riesce presto a scoprire. Dutch, ossessionato dal pensiero che la moglie lo tradiva, si intestardisce nel voler ricostruire la vita segreta della consorte. Le sue indagini lo conducono a casa di Kay Chandler, alla quale porta la notizia che il marito la tradiva con sua moglie. All'inizio Kay si rifiuta di collaborare alla ricerca di Dutch, sia per proteggere la serenit\u00e0 di sua figlia, sia per evitare scandali che comprometterebbero la sua campagna elettorale. Tuttavia Jessica scopre da sola che suo padre aveva una doppia vita. Kay, consapevole che ormai la figlia conosce la verit\u00e0, si lascia coinvolgere nella ricerca dell'instancabile Dutch, fino ad accompagnarlo a Miami, dove tra i due nasce la passione.\nNel frattempo Dutch si fa sospendere dal servizio per aver malmenato il corrotto collega Beaufort, sospettato di aver assassinato un piccolo commerciante che Dutch aveva convinto a testimoniare contro di lui. Beaufort, volendo liberarsi di Dutch una volta per tutte, lo segue di nascosto e cerca di ucciderlo nel momento in cui esce dall'appartamento che il marito di Kay usava come gar\u00e7onni\u00e8re. Ferito in strada Dutch finisce all'ospedale, mentre Beaufort, seguito a sua volta da Alcee, viene arrestato.\nA questo punto, la relazione fra Kay e Dutch finisce sui giornali e Kay perde le elezioni, mentre Dutch si guadagna il grado di tenente. I due si incontrano la vigilia di Natale all'aeroporto di Washington, dove lei \u00e8 in partenza per il New Hampshire e si promettono di riprendere la loro relazione."}
{"id": "1325703", "revid": "110157", "url": "https://it.wikipedia.org/wiki?curid=1325703", "title": "Carnitina 3-deidrogenasi", "text": "La carnitina 3-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nVoci correlate.\n(S)-carnitina 3-deidrogenasi"}
{"id": "1325706", "revid": "1543377", "url": "https://it.wikipedia.org/wiki?curid=1325706", "title": "Indololattato deidrogenasi", "text": "La indololattato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325707", "revid": "155613", "url": "https://it.wikipedia.org/wiki?curid=1325707", "title": "Castel Boccale", "text": ""}
{"id": "1325708", "revid": "1543377", "url": "https://it.wikipedia.org/wiki?curid=1325708", "title": "3-(imidazolo-5-il)lattato deidrogenasi", "text": "La 3-(imidazolo-5-il)lattato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1325715", "revid": "1048993", "url": "https://it.wikipedia.org/wiki?curid=1325715", "title": "Barret Oliver", "text": "\u00c8 noto per ruoli come quello di Bastian nel film \"La storia infinita\" e di un androide in \"D.A.R.Y.L.\" \u00c8 anche noto per aver interpretato David nel film: \"Cocoon, l'energia dell'universo\", e nel suo seguito \"Cocoon - Il ritorno\".\nBiografia.\nNato a Los Angeles, ha frequentato la scuola privata di Los Feliz e ha continuato a vivere nella zona di Los Angeles per gran parte della sua carriera.\nVerso la fine degli anni settanta un amico di famiglia lo introdusse nel mondo del cinema, iniziando a fargli ottenere i primi piccoli ruoli. Le sue prime apparizioni sono in vari spot, e alcuni piccoli ruoli in produzioni televisive come \"Galactica\" e \"L'incredibile Hulk\".\nDal 1982 al 1985.\nA partire dal 1982, a Oliver sono offerti ruoli pi\u00f9 significativi, nei film \"C'\u00e8... un fantasma tra noi due\" (1982), \"Scuola di sesso\" (1982), e \"Fratelli nella notte\" (1983).\nNell'autunno del 1982 \u00e8 uno dei 200 ragazzi all'audizione per il ruolo di Bastian per il film \"La storia infinita\", diretto da Wolfgang Petersen. La prima impressione, pur positiva, non basta a convincere la produzione, a quel tempo dubbiosa per l'eccessiva giovane et\u00e0 e immaturit\u00e0 di Oliver. Nel marzo 1983, tuttavia, i direttori del casting non avendo ancora trovato il loro Bastian ideale, richiamano Barret per una nuova audizione. Gli agenti, stupiti dalla maturazione del ragazzo in un cos\u00ec breve tempo e dall'intensit\u00e0 interpretativa nelle scene con Bastian in conversazione con il signor Koreander, decidono di valutarlo ulteriormente. Petersen viene contattato per incontrare il ragazzo in un salotto all'aeroporto di Los Angeles, e dopo l'incontro Oliver viene scelto per il ruolo di Bastian.\n\"La storia infinita\" viene girato a Monaco durante la primavera e l'estate del 1983, e presentato in prima visione in Germania nell'aprile 1984. Il notevole contributo di Barret al successo di questo film lo rende una celebrit\u00e0 internazionale. Pressappoco in contemporanea alla realizzazione del film \"La storia infinita\", Tim Burton sta progettando di realizzare un film per la Disney, \"Frankenweenie\". Il ruolo da protagonista, un giovane ragazzo che usava le tecniche Frankensteiniane per resuscitare il suo adorato cane ucciso in un incidente stradale, viene subito affidato da Burton a Oliver. La pellicola viene girata in poche settimane, all'inizio dell'estate del 1984.\nIn quello stesso anno, Barret \u00e8 impiegato in \"Invito all'inferno\", in un episodio di \"Autostop per il cielo\", e in un episodio di \"Finder of Lost Loves\".\nDal 1985.\nTra le varie offerte proposte a questo punto della carriera di Oliver, sul finire dell'estate 1984 interpreta il ruolo di David in \"Cocoon, l'energia dell'universo\", sotto la direzione di Ron Howard. \nDopo questa esperienza, \u00e8 scelto per il ruolo di Daryl, protagonista del film \"D.A.R.Y.L.\": le riprese cominciano nel gennaio 1985. Le reazioni della critica al film sono miste: la prova di Barret viene tuttavia considerata come un esempio di buona recitazione giovanile. Il film ha un buon successo mondiale e fa vincere a Barret il Saturn Award.\nNel 1986, Barret interpreta il suo ultimo ruolo come attore bambino, nella commedia Disney \"Spot Marks the X\". Da quel momento in poi, con la voce cambiata, ricopre ruoli pi\u00f9 maturi.\nNel 1987 ritorna in Inghilterra per girare \"The Secret Garden\". Successivamente, dopo aver completato un episodio nella serie televisiva \"Hooperman\", \u00e8 richiamato nel 1988 per \"Cocoon - Il ritorno\", ma questa volta il film riscuote meno successo. Nel 1989 \u00e8 richiesto da Paul Bartel per ricoprire il ruolo di Willie Saravian in \"Scene di lotta di classe a Beverly Hills\". Qui Barret interpreta un adolescente disagiato, il suo ultimo ruolo da attore.\nFotografia.\nNegli anni 2000, Oliver ha insegnato fotografia a Los Angeles, e alcuni dei suoi lavori fotografici sono stati esposti in musei e gallerie."}
{"id": "1325720", "revid": "767487", "url": "https://it.wikipedia.org/wiki?curid=1325720", "title": "Sud (film 1993)", "text": "Sud \u00e8 un film del 1993 diretto da Gabriele Salvatores.\nTrama.\nIn una calda domenica primaverile, l'apertura dei seggi elettorali in un piccolo centro del Sud italiano viene turbata dall'irruzione di tre cittadini italiani ed uno eritreo, tutti disoccupati, intenzionati, armi alla mano, ad occupare la scuola che ospita le votazioni. Il caso vuole che nella sede del seggio vi sia anche la figlia dell'onorevole Cannavacciuolo, politico di spicco della zona, colluso con la camorra. Inoltre viene rinvenuta una scheda truccata, prova lampante dei brogli messi in atto dallo stesso Cannavacciuolo. Inizia una trattativa tra gli occupanti, intenzionati a resistere ad oltranza, e le forze dell'ordine che alla fine del film sgombereranno i quattro. La scena finale mostra come la stessa figlia dell'onorevole Cannavacciuolo smascheri il broglio consegnando la scheda che lo prova ai carabinieri.\nLuoghi delle riprese.\nIl film \u00e8 stato girato a Marzamemi, frazione di Pachino in Sicilia.\nColonna sonora.\nNel 1993 usc\u00ec anche il disco con la colonna sonora originale del film. L'omonima canzone (\"Sud\") degli Assalti Frontali, che pure faceva parte della colonna sonora del film, usc\u00ec solo su singolo in vinile."}
{"id": "1325726", "revid": "1305772", "url": "https://it.wikipedia.org/wiki?curid=1325726", "title": "Tabula Rasa (videogioco)", "text": "Richard Garriott's Tabula Rasa \u00e8 un videogioco MMORPG prodotto dalla NCsoft e sviluppato dalla Destination Games sotto la supervisione di Richard Garriott creatore di \"Ultima Online\". Il gioco miscela elementi del classico gioco di ruolo con elementi da sparatutto in prima persona. Il gioco \u00e8 stato pubblicato il 2 novembre 2007 ma gli acquirenti della versione da collezionisti hanno avuto accesso al gioco tre giorni prima.\nSviluppo.\nI primi mesi di commercializzazione del gioco hanno evidenziato delle vendite inferiori a quelle previste. Il videogioco costato circa 70 milioni di dollari avrebbe dovuto generare un fatturato di dieci milioni di dollari secondo le previsioni della societ\u00e0. In realt\u00e0 nei primi sei mesi la NCsoft ha incassato 3.5 milioni di dollari, un risultato nettamente inferiore a quello previsto e quindi la societ\u00e0 ha deciso di ridimensionare il gruppo di programmatori del gioco al fine di ridurne i costi di gestione.\nIl 10 gennaio del 2009 \u00e8 diventato gratuito, fino al 28 febbraio, data in cui i server sono stati chiusi."}
{"id": "1325731", "revid": "90409109", "url": "https://it.wikipedia.org/wiki?curid=1325731", "title": "Santa Matronilla", "text": "Santa Matronilla (... - Roma, inizi del IV secolo) \u00e8 una santa venerata dalla Chiesa cattolica.\nAgiografia.\nDi questo personaggio si sa poco o nulla e la stessa Chiesa, come in altri casi, \u00e8 cauta nel dare valore alla sua santit\u00e0 in mancanza di dati storici certi.\nLe poche informazioni circa Matronilla ci sono fornite da una lapide, proveniente dalle catacombe dove fu rinvenuto il corpo e posta sull'altare dell'Addolorata della chiesa di Santa Maria Assunta, parrocchiale di Mogliano Veneto dove tuttora si conserva il corpo. Essa dice: \"MATRONILLE QUE VIXIT ANNOS XXX BENEMERENTI IN PACE\" in italiano \"A Matronilla, che visse trent'anni facendo del bene, [riposa] in pace\". I caratteri dell'epigrafe sono tipici del IV secolo, dunque si pu\u00f2 ipotizzare che la morte della santa risalga alla grande persecuzione di Diocleziano. \nDi certo, ci si trova davanti ad una cristiana nota per le sue opere di bene. Pi\u00f9 approfondite sono le tesi del cardinale Carlo Rezzonico e di altri suoi contemporanei, certo per\u00f2 prive di fondamenti storici.\nCulto.\nIl corpo della martire venne scoperto nelle catacombe dei santi Ciriaco e Lorenzo a Roma verso la fine del XVII secolo e fu donato (1783) dal cardinale Carlo Rezzonico all'amico Ignazio Testori, nobile di origine milanese. Il Testori lo trasfer\u00ec nella cappella della sua villa a Mogliano Veneto e nel 1786 i resti furono portati nella chiesa di Santa Maria Assunta, parrocchiale del paese, dove tuttora riposano."}
{"id": "1325733", "revid": "834", "url": "https://it.wikipedia.org/wiki?curid=1325733", "title": "Richard Garriott's Tabula Rasa", "text": ""}
{"id": "1325734", "revid": "1573940", "url": "https://it.wikipedia.org/wiki?curid=1325734", "title": "Chiesa della Santissima Trinit\u00e0 di Delia", "text": "La chiesa della Santissima Trinit\u00e0, detta la \"Cuba di Delia\", eretta secondo i canoni dell'architettura normanno-bizantina, sorge nella campagna a ovest di Castelvetrano, a pochi chilometri dalla citt\u00e0.\nDescrizione.\nSi tratta di una piccola chiesa normanna, a modello della cuba bizantina, la cui costruzione risale alla prima met\u00e0 del XII secolo.\nLa chiesa si caratterizza all'esterno per tre absidi visibilmente pronunciati che si sviluppano sul lato orientale collegandosi idealmente alle tre porte d'ingresso della struttura. Di queste, quelle laterali erano rigorosamente riservate agli uomini che, accedendovi, prendevano posto nelle corrispondenti navate laterali, mentre la porta centrale veniva destinata alle donne che, nel pieno rispetto del rito greco, vi prendevano parte rimanendo in una porzione delimitata da transenne lignee.\nAl centro della struttura si slancia una cupola a sesto rialzato poggiata su un tamburo quadrato alleggerito da quattro finestre laterali e sostenuto a sua volta da arcate a sesto acuto che si innestano su quattro colonne di marmo cipollino e di granito rosso dotate di capitelli decorati con foglie d'acanto. I bracci della croce sono voltati a botte mentre gli incroci angolari sono chiusi da crociere.\nLa struttura a croce greca si ripete anche nella cripta il cui accesso, mediante una scala esterna, si trova sul lato est.\nFu riscoperta e restaurata da Giuseppe Patricolo nel 1880 per conto della famiglia Caime Saporito. \nLa chiesa, tutt'oggi di propriet\u00e0 della medesima famiglia, contiene le sepolture di diversi membri della casata castelvetranese."}
{"id": "1325735", "revid": "729019", "url": "https://it.wikipedia.org/wiki?curid=1325735", "title": "Carlo Cattaneo (ammiraglio)", "text": "Biografia.\nNacque a Sant'Anastasia il 6 ottobre 1883, e dopo aver frequentato la Scuola Militare della Nunziatella di Napoli nel 1902 entr\u00f2 nella Regia Accademia Navale di Livorno, da cui usc\u00ec con il grado di guardiamarina il 4 marzo 1906. Imbarcatosi sulla nave da battaglia \"Ammiraglio di Saint Bon\", nel 1908 prese parte alle operazioni di soccorso alle popolazioni della Sicilia e della Calabria colpite dal terremoto. Promosso sottotenente di vascello tra il 1911 e il 1912 si distinse durante il guerra con l'Impero ottomano al comando di una compagnia da sbarco della corazzata \"Regina Elena\" che occup\u00f2 la citt\u00e0 di Tripoli, venendo decorato con una prima Medaglia d'argento al valor militare.\nTenente di vascello nel 1913, durante la prima guerra mondiale comand\u00f2 dapprima la torpediniera \"Orsa\" e poi il cacciatorpediniere \"Carabiniere\", venendo decorato con la Medaglia di bronzo al valor militare.\nNel primo dopoguerra fu promosso capitano di corvetta, ed assunse l'incarico di addetto navale presso l'Ambasciata d'Italia a Costantinopoli. Venne promosso capitano di fregata nel 1929, mentre prestava servizio presso il Ministero della marina. Comand\u00f2 nel 1930 quindi la nave appoggio \"Antonio Pacinotti\", unit\u00e0 ammiraglia della Divisione Sommergibili. Ricopr\u00ec l'incarico di addetto navale in Romania e poi in Jugoslavia, venendo promosso capitano di vascello il 2 agosto 1932. Tra il 17 dicembre 1933 e il 18 aprile 1935 comand\u00f2 l'incrociatore leggero \"Alberto di Giussano.\" Tra il 13 maggio 1935 e il 15 ottobre 1936, Cattaneo comand\u00f2 la Flottiglia Scuola Comando a Taranto.\nVenne promosso contrammiraglio il 1\u00ba gennaio 1937 e ammiraglio di divisione il 20 maggio 1938.\nNel periodo 21 giugno 1939 - 24 maggio 40 comand\u00f2 ad Augusta la Divisione Scuola Comando (2^) con insegna sull'incrociatore \"Giovanni Delle Bande Nere\", composta anche dal \"Luigi Cadorna\", dalla 10\u00aa squadriglia caccia, una flottiglia di torpediniere su 5 squadriglie, una flottiglia di sommergibili su 5 squadriglie e 5 altre navi sussidiarie.\nIl 26 maggio 1940 assunse il comando della III Divisione con insegna sull'incrociatore pesante \"Trento\", partecipando, il 9 luglio, alla battaglia di Punta Stilo.\nIl 30 agosto 1940 fu designato comandante della VI Divisione con insegna sulla nave da battaglia \"Duilio\" appena rientrata in servizio dopo la ricostruzione.\nNel quadro degli avvicendamenti che interessarono gli alti comandi della Regia Marina, il 13 dicembre 1940, a seguito dell'attacco inglese a Taranto e che comportarono la fusione della I e II squadra navale in un'unica squadra, ebbe il comando della I Divisione con insegna sull'incrociatore pesante \"Zara\".\nNel termine di marzo 1941 partecip\u00f2 cos\u00ec con le navi da lui comandate all'operazione Gaudo che si concluse con lo scontro notturno di Capo Matapan nel quale perse la vita.\nGli venne conferita la Medaglia d'Oro al Valor Militare alla memoria, e gli venne intitolata una Batteria Costiera della Regia Marina composta da 3 pezzi da 305/42 (anche denominata \"Opera L\") in costruzione nei pressi di Taranto e quasi terminata all'atto dell'armistizio dell'8 settembre 1943.\nNel dopoguerra gli fu intitolata una piazza della sua citt\u00e0 natale, e vie a Taranto, Verona e Montevarchi."}
{"id": "1325737", "revid": "289247", "url": "https://it.wikipedia.org/wiki?curid=1325737", "title": "Santissima Trinita di Delia", "text": ""}
{"id": "1325741", "revid": "197789", "url": "https://it.wikipedia.org/wiki?curid=1325741", "title": "T\u00e8seo", "text": ""}
{"id": "1325742", "revid": "124960439", "url": "https://it.wikipedia.org/wiki?curid=1325742", "title": "V-Day", "text": "Il V-Day (abbreviazione di Vaffanculo-Day) \u00e8 stata un'iniziativa politica tenutasi l'8 settembre 2007 in diverse citt\u00e0 italiane e all'estero, promossa dal comico Beppe Grillo con l'intento di raccogliere le firme per la presentazione di una legge di iniziativa popolare riguardante i criteri di candidabilit\u00e0 ed eleggibilit\u00e0 dei parlamentari, i casi di revoca e decadenza dei medesimi e la modifica della legge elettorale. Nei fatti \u00e8 stata la prosecuzione dell'iniziativa \"Parlamento pulito\" che il comico genovese aveva condotto attraverso il suo blog.\nLa data prescelta voleva richiamare al Proclama Badoglio dell'8 settembre 1943 che determin\u00f2 la fuga di Vittorio Emanuele III e lo sbandamento della nazione negli ultimi anni della seconda guerra mondiale. \nIl nome dell'evento intendeva fare riferimento al D-Day dello sbarco in Normandia degli Alleati durante la seconda guerra mondiale, al film \"V per Vendetta\" (il cui simbolo successivamente sarebbe stato ripreso dal logo del Movimento 5 Stelle) ai cui principi di rinnovamento politico si rif\u00e0 spesso il movimento, e all'interiezione \"vaffanculo\" rivolta alla mala-politica stessa.\nL'iniziativa si tenne l'8 e il 9 settembre 2007 in numerose piazze italiane e presso diverse ambasciate italiane all'estero.\nSecondo quanto successivamente pubblicato dal blog di Grillo, durante l'iniziativa furono raccolte 336.144 firme, di molto eccedenti le 50.000 necessarie alla presentazione della proposta di legge di iniziativa popolare. Il successo dell'iniziativa oltrepass\u00f2 le previsioni degli organizzatori, tanto che in diverse citt\u00e0 andarono presto esauriti i moduli predisposti per la raccolta delle firme.\nLa campagna \"Parlamento pulito\".\nGi\u00e0 a giugno 2005 Beppe Grillo aveva lanciato, dal suo blog, la campagna \"Parlamento pulito\" con lo scopo di sensibilizzare i cittadini italiani riguardo alla presenza nel Parlamento italiano di oltre venti condannati in via definitiva. L'iniziativa aveva avuto una limitata copertura mediatica sulla stampa italiana. Dopo l'acquisto, mediante sottoscrizione promossa da Beppe Grillo, di uno spazio pubblicitario sull'\"International Herald Tribune\" (dal 2016,\"The New York Times International Edition)\" per notificare l'iniziativa, l'emittente radiofonica pubblica britannica BBC Radio aveva intervistato lo stesso Grillo sul merito della campagna.\nOggetto dell'iniziativa.\nLa proposta di legge popolare aveva l'obiettivo di introdurre:\nSecondo \"Il Sole 24 ORE\" la sola norma sul limite di legislature in Parlamento avrebbe interessato 119 dei senatori e 181 dei deputati in carica.\nPrima dell'iniziativa, Grillo aveva inviato via email il testo della proposta di legge a tutti i parlamentari, chiedendo loro una valutazione sui tre punti del provvedimento: le risposte arrivate furono 205, pari al 21% dei parlamentari contattati. Di questi, 109 si espressero a favore della non eleggibilit\u00e0 dei condannati in via definitiva, 82 per la limitazione a due legislature e 122 per l'introduzione della preferenza diretta.\nCopertura mediatica.\nIl V-Day \u00e8 stata tra le prime iniziative di natura politica in Italia ad utilizzare Internet come principale mezzo di diffusione.\nL'iniziativa \u00e8 stata promossa, oltre che sul blog di Beppe Grillo, anche mediante altri canali quali i Meetup e YouTube. Secondo i promotori, l'uso di Internet e il coinvolgimento della gente comune \u00e8 stato indispensabile per superare l'ostracismo dei mass media tradizionali: con l'eccezione di qualche articolo di giornale apparso lo stesso giorno dell'iniziativa, non vi era stata alcuna copertura giornalistica della stampa e della televisione. Dopo il successo, i commenti della stampa furono invece numerosi. L'iniziativa fu comunque seguita in diretta televisiva da EcoTv.\nAdesioni.\nIl V-Day raccolse l'adesione di numerose personalit\u00e0, alcune delle quali produssero videomessaggi poi proiettati nelle piazze dell'iniziativa.\nOltre ai sostenitori abituali delle \"battaglie\" del comico genovese e ai lettori del suo blog, il V-Day ha visto una inedita partecipazione da parte di esponenti del mondo della politica, dello spettacolo e del sociale, che hanno manifestato la propria opinione positiva per iscritto o tramite auto-interviste video, diffuse da Grillo tramite il suo blog e YouTube. Tra quest quella del procuratore generale della Corte dei conti Claudio De Rose, del politico Antonio Di Pietro, dei giornalisti Massimo Fini e Milena Gabanelli, dei cantanti Fiorella Mannoia, Luciano Ligabue, Biagio Antonacci, del conduttore Andrea Pellizzari, del presidente nazionale di Greenpeace Walter Ganapini e dei presidenti di Adusbef, Elio Lannutti, che aderir\u00e0 poi al Movimento Cinque Stelle formato da Grillo e sar\u00e0 eletto Senatore nel 2018, e dell'Associazione consumatori utenti Gianni Cavinato.\nCritiche.\nIl V-Day raccolse diverse critiche da parte di esponenti della politica e del giornalismo.\nIn termini generali, \"Libero\" e \"il Giornale\" avanzarono il sospetto che l'intera operazione costituisse l'avvio di una campagna elettorale che avrebbe portato alla candidatura di Beppe Grillo alle elezioni europee del 2009, con una propria lista o nell'Italia dei Valori.\nNel merito del disegno di legge, le obiezioni furono in gran parte esplicitate . La proposta di rendere non candidabili i condannati eredit\u00f2 le critiche gi\u00e0 formulate contro l'iniziativa \"Parlamento pulito\" che vertevano sull'equiparazione di reati gravi e meno gravi, di condanne e patteggiamenti (che per la legge vigente non hanno le caratteristiche delle prime), e sull'asserita violazione di due principi giuridici: la presunzione d'innocenza dell'imputato fino alla sentenza definitiva e quello in base al quale l'espiazione della pena restituisce piena cittadinanza al condannato (sebbene le condanne pregresse siano ostative per l'accesso a numerosi pubblici impieghi). Circa la limitazione a due legislature degli incarichi parlamentari, le critiche vertevano sul rischio che una minore esperienza politica potesse ridurre l'efficienza complessiva delle istituzioni. Infine, l'introduzione del voto di preferenza venne considerata foriera di fenomeni di clientelismo e comunque inefficace a selezionare politici onesti e capaci. Secondo Daniele Luttazzi \"l'illusione alimentata da Grillo \u00e8 che una legge possa risolvere la pochezza umana. Questa \u00e8 demagogia\"."}
{"id": "1325744", "revid": "119737863", "url": "https://it.wikipedia.org/wiki?curid=1325744", "title": "Pavillon de Breteuil", "text": "Il Pavillon de Breteuil \u00e8 un palazzo che si trova a S\u00e8vres, in Francia, vicino a Parigi. Fu inaugurato da Luigi XIV nel 1672. Si trova all'interno del parco del Ch\u00e2teau de Saint-Cloud che fu distrutto nel 1870.\nDal 1875 \u00e8 sede del \"Bureau International des Poids et Mesures\" (Ufficio internazionale dei pesi e delle misure). Da un accordo del 1969 con il governo francese \u00e8 considerato territorio internazionale, \u00e8 quindi un'enclave."}
{"id": "1325747", "revid": "307923", "url": "https://it.wikipedia.org/wiki?curid=1325747", "title": "Ragonio Venusto", "text": "Venusto era originario del centro veneto di Oderzo, da cui proveniva la \"gens Ragonia\". \"Lucius Ragonius Urinatius Larcius Quintianus\", probabilmente suo nonno, fu il primo della famiglia a giungere al rango senatoriale, sotto l'imperatore Marco Aurelio; dopo il 180 ricevette da Commodo i \"dona miliaria\", mentre qualche anno dopo, ma prima del 193, fu console suffetto. Il console suffetto (attorno all'anno 210) \"Lucius Ragonius Urinatius Tuscenius Quintianus\", cui fa riferimento l'iscrizione , fu probabilmente suo padre, mentre sua moglie, e dunque madre di Venusto, fu probabilmente Flavia Venusta (da cui Venusto prese il nome).\nIntorno al 238 fu pretore, nel 240 console."}
{"id": "1325748", "revid": "287204", "url": "https://it.wikipedia.org/wiki?curid=1325748", "title": "35165 Quebec", "text": ""}
{"id": "1325749", "revid": "55935", "url": "https://it.wikipedia.org/wiki?curid=1325749", "title": "Oscof\u00f2rie", "text": ""}
{"id": "1325755", "revid": "1597297", "url": "https://it.wikipedia.org/wiki?curid=1325755", "title": "Ezio Bartalini", "text": "Biografia.\nEzio Bartalini nasce a Monte San Savino in provincia di Arezzo nel 1884 da una famiglia di forti tradizioni risorgimentali e progressiste, originaria di Cennina (Bucine).\nIl padre Vittorio, funzionario statale, viene continuamente trasferito a causa delle sue non celate, anzi entusiastiche simpatie socialiste. Agli inizi del Novecento erano a Genova. \u00c8 qui che Bartalini fa i primi passi nell'impegno politico. Si iscrive alla sezione genovese del PSI e diventa segretario del circolo \"Germinal\".\nNel 1911 si laurea in legge e diviene consulente legale della Federazione Lavoratori del Mare, legandosi di stretta amicizia con Giuseppe Giulietti.\nL'antimilitarismo socialista di Bartalini.\nNel 1903, a soli 19 anni, fonda \"\"La Pace\" il primo periodico antimilitarista italiano (la testata \u00e8 disegnata dal pittore Plinio Nomellini), che diriger\u00e0, fra alterne vicende e molte persecuzioni, fino al 1915, quando l'entrata in Guerra dell'Italia ne imporr\u00e0 la cessazione.\nL'antimilitarismo si differenzia dal pacifismo di stampo cristiano e umanitario perch\u00e9, attraverso una analisi politica di stampo marxista, individua nell'esercito lo strumento principe dell'oppressione di classe, sia per l'uso frequente che ne viene fatto per reprimere scioperi e manifestazioni (i \u201cfratelli contro i fratelli\u201d), sia perch\u00e9 in caso di guerra fra Stati sono comunque e sempre i proletari a morire da un lato e dall'altro, mentre i capitalisti non ne traggono che profitti.\nDel movimento antimilitarista Ezio diventa il pi\u00f9 importante esponente in Italia. All'attivit\u00e0 di pubblicista ed editore (la casa editrice \"La Pace\" pubblica libri e opuscoli, cartoline e materiale propagandistico), affianca dunque quella di propagandista attraverso innumerevoli conferenze in giro per l'Italia, ma anche in Francia e in Svizzera, e l'organizzazione e la partecipazione a congressi antimilitaristi e di Libero pensiero.\n\"La Pace\"\" avr\u00e0 una diffusione non indifferente per l'epoca e procurer\u00e0 al suo direttore ed ai suoi redattori non poche denunce e persecuzioni - la sua diffusione giungendo ad essere vietata anche nell'Impero austriaco, in Svizzera e persino in Argentina - e vale a Bartalini un arresto e l'espulsione anche dalla \"democratica\" Svizzera.\nIl periodo bellico.\nAllo scoppio del conflitto europeo si impegna con tutte le sue forze contro l'intervento dell'Italia, scoprendo con amarezza che molti dei suoi ex-compagni sono passati al fronte interventista. Poi intensifica la pubblicazione de \"La Pace\", che dal 1\u00ba ottobre diventa bisettimanale, per cessare le pubblicazioni nel 1915 quando l'Italia entra in guerra.\nRichiamato alle armi si rifiuta di presentarsi e viene prelevato dai carabinieri, arruolato per forza e assegnato, come soldato semplice, al reparto sanitario di Torino, perch\u00e9 rifiuta di maneggiare armi. Qui conosce e frequenta assiduamente Antonio Gramsci, finch\u00e9 non viene spedito al fronte, a lavorare in infermeria.\nEsonerato dal servizio per aver contratto una grave forma di enterite, Bartalini si reca a Catania, dove si laurea in Lettere e Filosofia. Quindi si trasferisce a Piombino, dove \u00e8 stato nominato direttore della Reale Scuola Tecnica e dove segue un progetto didattico antiautoritario decisamente all'avanguardia. Revocato dall'incarico per aver consentito una manifestazione studentesca a favore della pace, viene poi reintegrato.\nIl dopoguerra.\n\u00c8 candidato nelle elezioni politiche e nel 1920 viene eletto consigliere provinciale di Pisa. A Piombino fa amicizia con Ettore Zannellini, poliedrica figura di medico progressista, studioso di medicina del lavoro, autore di un interessante studio sui Giurisdavidici, nonch\u00e9 archeologo dilettante, naturalista, fotografo raffinato e massone di alto grado, e si innamora della sua giovanissima figlia Lilia.\nNel 1921 con Lilia si sposano, aderisce al Partito Comunista e si trasferisce a Genova dove inizia una intensa attivit\u00e0 legale assumendo la difesa di antifascisti in molti processi in Liguria, Toscana e Piemonte. Memorabile la sua arringa \"In difesa dell'Anarchia\" al processo contro Ezio Taddei ed altri militanti anarchici. Questa sua attivit\u00e0 non pu\u00f2 non attirargli le ire del nascente regime.\nNel 1922, \u00e8 appena nata la figlia Isa, il padre di Bartalini, Vittorio, viene riconosciuto da un gruppo di fascisti a Montevarchi e picchiato violentemente. Morir\u00e0 a settembre per le conseguenze di quest'aggressione. Anche Bartalini viene aggredito pi\u00f9 volte. Arrestato nel febbraio del '23 e minacciato di morte, si decide ad espatriare, anche per proteggere la moglie e la figlia.\nL'esilio politico.\nIn Gran Bretagna, Francia e Belgio.\nLo troviamo prima in Francia, poi in Inghilterra, dove tiene un comizio a Trafalgar Square in occasione della morte di Giacomo Matteotti, che gli vale la negazione del rinnovo del permesso di soggiorno. Ritorna in Francia con la famiglia e si stabilisce a Parigi. In esilio sopravvive dando lezioni d'italiano, facendo traduzioni e collaborando a diverse pubblicazioni antifasciste. A Parigi, insieme alla moglie, e con il sostegno di Giuseppe Prezzolini, fonda l'\"Ecole Vivante\", una societ\u00e0 di servizi poliedrica, rivolta soprattutto agli immigrati, ai quali fornisce corsi di lingue, traduzioni, consulenza legale, visite della citt\u00e0, corsi di storia dell'arte. Nel 1925 vengono raggiunti dai suoceri, vittime delle persecuzioni anti-massoniche.\nInsieme a Zannellini, Bartalini crea l'\"Istituto per l'assistenza medico-legale ai lavoratori italiani immigrati all'estero\". La famiglia sembra dunque essersi felicemente ricongiunta ed aver costruito una nuova, soddisfacente vita a Parigi, quando nel 1927 Bartalini viene improvvisamente arrestato dalla polizia francese ed espulso con provvedimento immediato dalla Repubblica. \u00c8 cos\u00ec costretto a riparare clandestinamente in Belgio. Con l'aiuto della moglie e del suocero cerca in tutti i modi di far revocare il provvedimento, ma non c'\u00e8 niente da fare. Niente altro che mettersi ad immaginare un nuovo luogo per il loro esilio.\nIn Turchia.\nNon potendo sognare un paese democratico (Bartalini ormai \u00e8 stato espulso da ognuno dei pochi paesi \u201cdemocratici\u201d rimasti), sognano un paese mediterraneo. Devono escludere il Portogallo e la Spagna, e finalmente la scelta cade sulla Turchia, dove l'esperimento politico kemalista di laicizzazione e modernizzazione del paese sembra offrire interessanti prospettive. Bartalini parte in avanscoperta, raggiungendo Istanbul attraverso l'Austria e i Balcani. Nel novembre 1927 le autorit\u00e0 turche accettano la richiesta di soggiorno e pongono a Bartalini una sola condizione: rinunciare ad ogni attivit\u00e0 politica. Provato dalle precedenti esperienze e privo di alternative egli accetta.\nDecide dunque di cambiare totalmente vita e rinunciare a tutte le sue attivit\u00e0 precedenti: non si occuper\u00e0 pi\u00f9 di politica, non far\u00e0 il giornalista, non far\u00e0 l'editore, non far\u00e0 l'avvocato, non far\u00e0 il professore. Far\u00e0 l'allevatore di pecore. Con una piccola somma di denaro derivata dalla liquidazione del suo studio di avvocato a Genova compra un gregge e trova una bella casa in affitto nella campagna sulla riva asiatica del Bosforo. A dicembre lo raggiungono moglie, figlia, la vecchia mamma ed un piccolo gruppo di amici fedeli.\nMa nel '28 la Turchia viene colpita da un'epidemia di colera delle pecore che distrugge il gregge e tutti i risparmi dei Bartalini. Grazie alla sua perfetta conoscenza della lingua francese Bartalini trova per\u00f2 un incarico come professore di francese presso l'\u201cAmerican College\u201d di Istanbul.\nEntra nel frattempo in contatto con la colonia italiana e gli viene affidato l'incarico prima di correttore di bozze e poi di redattore culturale del giornale \u201cIl Messaggero degli Italiani\u201d. Pur non compromettendosi mai con le locali autorit\u00e0 fasciste e continuando a rifiutare la tessera, diventa ben presto la personalit\u00e0 italiana culturalmente pi\u00f9 eminente ad Istanbul. Si dedica ad un intenso lavoro volto a far conoscere la cultura italiana in Turchia, ora che questo paese guarda con crescente interesse verso occidente, ma anche a far conoscere la cultura e la storia turca agli italiani, cercando di superare secolari pregiudizi e facendo un interessante lavoro di ricerca e di studio sulla cultura turca e sui legami culturali, storici e linguistici fra i due paesi, e in senso pi\u00f9 lato, fra Oriente e Occidente. Il suo atteggiamento di positivo interesse nei confronti della politica progressista del governo di Atat\u00fcrk e segnatamente dell'attivit\u00e0 in favore dell'emancipazione della donna, della riforma laica dei costumi, della lotta all'analfabetismo e della riforma linguistica lo inducono ad intervenire al Congresso di filologia.\nAttivit\u00e0 accademica.\nIn seguito a questo intervento, pare molto apprezzato dallo stesso Kemal, gli viene offerta nel 1933 la cattedra di filologia latina e filologia italiana all'Universit\u00e0 di Istanbul, cui si aggiunge, l'anno successivo, la cattedra di Latino alla Facolt\u00e0 di Giurisprudenza, nell'ambito del processo di secolarizzazione e occidentalizzazione del sistema giudiziario, che aveva assunto il codice italiano Zanardelli (1889) a modello del nuovo codice penale, mentre per quello civile era stato assunto a modello quello svizzero. Nel 1935 viene nominato corrispondente in Turchia dell'Istituto Interuniversitario Italiano e nel 1940 fiduciario per la Turchia della Societ\u00e0 Dante Alighieri. La sua notoriet\u00e0 imbarazza le autorit\u00e0 italiane in Turchia, preoccupate per il suo antifascismo. Pi\u00f9 volte sollecitato a prendere la tessera del Partito Nazionale Fascista, Bartalini riesce a trarsi d'impaccio ricordando di non poter prendere la tessera in quanto il padre era stato ucciso da una squadra fascista.\nNel 1934 la famiglia Bartalini viene raggiunta ad Istanbul dai genitori della moglie. Il padre, Ettore Zannellini, \u00e8 gravemente ammalato ed arriva in Turchia solo per morirvi.\nAlla fine d'agosto del 1939, su consiglio del console Mario Badoglio, la figlia, la moglie e le due nonne vengono rimpatriate in vista dei pericoli di una guerra imminente, nella quale si ignora che posizione avrebbe assunto la Turchia. Isa Bartalini si sarebbe poi iscritta all'Universit\u00e0 di Roma. Pur soffrendo moltissimo per questa separazione, Bartalini si rifiuta di rientrare nell'Italia fascista e prosegue le proprie attivit\u00e0 ad Istanbul fino alla caduta del fascismo. A quel punto si adopera per organizzare un Comitato Italia Libera in Turchia e dopo la liberazione di Roma abbandona tutti i propri incarichi per rientrare avventurosamente in patria attraverso Siria, Palestina ed Egitto.\nRitorno in Italia.\nTornato in patria, Bartalini aderisce nuovamente al PSI, diviene segretario della Federazione di Roma e fonda il periodico \"Roma Socialista\". Viene eletto deputato alla Costituente nella circoscrizione Pisa-Livorno-Massa Carrara e Lucca.\nNel 1947 viene inviato in Toscana dove svolge una intensa attivit\u00e0 di riorganizzazione del partito. Contemporaneamente riprende la propria attivit\u00e0 di pubblicista, collabora con \"Paese Sera\" e rifonda il periodico \"La Pace\". Riprende anche l'attivit\u00e0 di dirigente del Movimento della Pace, ed \u00e8 proprio durante una riunione della Consulta della Pace, il 17 dicembre 1962, che concluso il proprio intervento, Bartalini muore, colpito da infarto.\nArchivio.\nIl Fondo \"Ezio Bartalini\" nel 1995 \u00e8 stato donato all'Archivio storico del Comune di Piombino per volere di Isa, figlia di Ezio Bartalini, ed \u00e8 consultabile attraverso l'Inventario."}
{"id": "1325760", "revid": "1573940", "url": "https://it.wikipedia.org/wiki?curid=1325760", "title": "Agkistrodon piscivorus", "text": "Il mocassino acquatico (Agkistrodon piscivorus ()), noto anche come bocca di cotone, \u00e8 un serpente velenoso appartenente alla famiglia dei Viperidi (sottofamiglia Crotalinae), diffuso nella parte orientale degli Stati Uniti.\nDescrizione.\nLungo circa un metro (ma alcuni esemplari arrivano a un metro e ottanta), il mocassino acquatico ha squame sul dorso di colore scuro, grigio, marrone o addirittura nero allo stadio adulto, mentre i giovani hanno un colore chiaro solcato da grandi fasce trasversali scure, che con l'et\u00e0 tendono a confondersi. Il ventre, invece, \u00e8 solitamente chiaro ma non sono insoliti gli esemplari completamente scuri.\nBiologia.\nVeleno.\nQuesto serpente \u00e8 molto temuto dalle persone che lavorano nelle risaie, dato che \u00e8 questo l'habitat naturale del mocassino acquatico. Quando \u00e8 minacciato apre la bocca mostrando la mucosa bianca (per questo \u00e8 chiamato anche bocca di cotone); il suo morso \u00e8 estremamente doloroso, ma di solito non \u00e8 letale per l'uomo. Il morso \u00e8 meno velenoso di quello di altri crotali, ma l'emotossina rilasciata pu\u00f2 comunque portare a gangrena.\nAlimentazione.\n\u00c8 un ottimo nuotatore, e caccia sulle rive anfibi, uccelli e mammiferi. Altre sue prede tipiche sono i pesci, che insegue tramite il nuoto.\nRiproduzione.\nIn marzo i mocassini acquatici, ovovivipari, si accoppiano; dopo tre mesi la femmina depone i piccoli (di solito una decina) ancora avvolti in una specie di membrana. Sono gli stessi piccoli a romperla dopo pochi minuti, con rapidi movimenti convulsi. I piccoli, lunghi una ventina di centimetri, sono molto famelici gi\u00e0 appena nati, e possono cibarsi di prede anche pi\u00f9 grandi di loro.\nIl mocassino acquatico nella cultura di massa.\n\"Mocassino acquatico\" (in inglese \"Cottonmouth\") \u00e8 il nome in codice di O-Ren Ishii, uno dei membri della Squadra Assassina Vipere Mortali in \"\", il quarto film scritto e diretto da Quentin Tarantino, in cui i nomi in codice di alcuni personaggi sono proprio quelli di alcuni serpenti temuti e letali."}
{"id": "1325763", "revid": "1428919", "url": "https://it.wikipedia.org/wiki?curid=1325763", "title": "Tesee", "text": "Le Tesee () erano feste dell'antica Atene celebrate in onore di Teseo durante il mese di pianepsione.\nDescrizione.\nLe Tesee erano festivit\u00e0 antiche che acquisirono particolare importanza a partire dal 475 a.C. quando Cimone rimpatri\u00f2 i presunti resti dell'eroe da Sciro ad Atene per via di una predica dell'oracolo di Delfi. Queste festivit\u00e0 consistevano in agoni di lotta e di corse di cavalli e, infine, in un grande sacrificio a beneficio soprattutto dei cittadini pi\u00f9 poveri.\nLe feste prevedevano anche un banchetto sacrificiale per i cittadini meno abbienti."}
{"id": "1325766", "revid": "499531", "url": "https://it.wikipedia.org/wiki?curid=1325766", "title": "Stabilimento chimico di Pallanza", "text": "Lo stabilimento chimico di Pallanza nacque nel 1928 a Pallanza, oggi parte del comune di Verbania, cambiando per sempre la storia della citt\u00e0.\nStoria.\nOrigini.\nLa sua costruzione fu voluta dalla societ\u00e0 Rhodiaseta (partecipazione paritaria della Montecatini e dalla francese Rh\u00f4ne-Poulenc) per la produzione e la filatura del rayon acetato (acetato di cellulosa). La Rhodiaceta divenne successivamente Rhodiatoce in seguito alla fusione con la Societ\u00e0 elettrochimica del Toce.Fu edificata dall\u2019Impresa di Costruzioni Antonio Bassanini che per la Montecatini si occup\u00f2 di diversi Stabilimenti, vedi biografia \u201cAntonio Bassanini Costruttore del \u2018900\u201d di Andrea Strambio e Giovanna Franco Repellini, SilvanaEditoriale 2019.\nLe produzioni.\nIl settore delle tecnofibre era in rapida crescita nel periodo compreso tra le due guerre mondiali, ma \u00e8 soprattutto nel secondo dopoguerra che Verbania divenne uno dei centri principali del settore. La produzione pi\u00f9 importante e famosa fu quella del nylon 6,6 (con il marchio commerciale \"Nailon Rhodiatoce\"), prodotto nello stabilimento in esclusiva nazionale fino alla scadenza dei brevetti Rh\u00f4ne-Poulenc.\nDa Rhodiatoce a Montefibre.\nPer tutti gli anni del boom economico lo stabilimento fece parte della Rhodiatoce (dapprima controllata dalla Montecatini e poi dalla Montedison) quando, nel 1972, venne assorbita dalla Ch\u00e2tillon insieme alla Polymer per formare la nuova societ\u00e0 Montefibre. Lo stabilimento mantenne una posizione dominante nella produzione nazionale del nylon 6,6 per fini tessili e plastici.\nLa crisi: il periodo della Taban e della Societ\u00e0 italiana nailon.\nIl settore chimico e tessile artificiale italiano sub\u00ec una grave battuta d'arresto nel corso degli anni' 70; anche la Montefibre, nonostante appartenesse al colosso Montedison, fu coinvolta in questa crisi, tanto che fu vicina all'amministrazione controllata. In primo luogo, nel 1975, si decise di scorporare dalla Montefibre i settori delle plastiche poliammidiche (settore \"Nailonplast\") e dell'acetato di cellulosa, e di conferirli ad una nuova societ\u00e0 chiamata Taban, a cui venne inoltre conferita l'intera attivit\u00e0 immobiliare dello stabilimento. Nel 1981 venne quindi decisa la creazione di una serie di societ\u00e0 \"figlie\" monoprodotto che coinvolsero anche il polo di Pallanza: la produzione delle poliammidi a fini tessili (nylon 6,6) venne organizzata nella Societ\u00e0 italiana nailon, inquadrata nella stessa Montefibre.\nNonostante questo riordino, la Montefibre decise dopo soli 2 anni (autunno 1983) di fermare le produzioni di nylon 6,6 a scopo tessile, provocando una gravissima crisi anche per la Taban, le cui attivit\u00e0 vennero infatti fermate alla fine dello stesso anno. La citt\u00e0 sub\u00ec la pi\u00f9 grande crisi occupazionale della sua storia: oltre 2000 persone si trovarono disoccupate.\nL'arrivo del gruppo Mossi &amp; Ghisolfi: la nascita di Acetati S.p.A. e di Italpet Preforme S.p.A..\nDopo una serie di altalenanti trattative con la Montefibre e lo stato, la situazione non miglior\u00f2: sia il settore tessile che quello plastico erano fermi. La GEPI era intervenuta assorbendo gli ex dipendenti, la maggior parte dei quali furono assegnati ad un'azienda controllata dalla stessa GEPI e mantenuti in cassa integrazione straordinaria. Nessuna delle aziende in quegli anni leader nel settore tessile (la stessa Montefibre, l'EniChem Fibre o la SNIA) volevano investire a Pallanza.\nL'unico acquirente disponibile fu il gruppo Falco, che decise di riattivare la produzione delle plastiche poliammidiche; ma dopo non molto anche tale attivit\u00e0 and\u00f2 in crisi. \nSi arriv\u00f2 quindi al febbraio 1989 quando la GEPI e il gruppo Mossi &amp; Ghisolfi di Tortona costituirono la societ\u00e0 Acetati, la quale acquis\u00ec la Taban in liquidazione. Vennero riavviate le attivit\u00e0 produttive a Pallanza esclusivamente per la produzione di acetato di cellulosa e nel luglio 1989 la Taban venne fusa per incorporazione in Acetati. Negli anni successivi il pacchetto azionario di Acetati venne acquisito interamente dal gruppo Mossi &amp; Ghisolfi con la conseguente uscita di scena della GEPI.\nLa fine dell'era Mossi &amp; Ghisolfi e la situazione attuale.\nIl 29 febbraio 2008 il gruppo Mossi &amp; Ghisolfi cedette al colosso statunitense \"Plastipak\" il controllo di Europa Preforme (gi\u00e0 Italpet e poi Italpet Preforme) mentre il 31 dicembre 2010 venne deciso il blocco delle produzioni di Acetati e la conseguente chiusura di parte dello stabilimento. Con quest'ultima decisione il gruppo Mossi &amp; Ghisolfi si disimpegn\u00f2 definitivamente dallo stabilimento dopo 21 anni di attivit\u00e0. Attualmente Plastipak \u00e8 leader nel settore del polietilene tereftalato (PET) per la produzione delle bottiglie e dei contenitori alimentari."}
{"id": "1325770", "revid": "1222798", "url": "https://it.wikipedia.org/wiki?curid=1325770", "title": "Pianepsione", "text": "Pianepsione () era il nome del quarto mese del calendario attico nell'antica Grecia. \nCaratteristiche.\nCorrispondeva alla prima parte dell'autunno (da met\u00e0 ottobre a met\u00e0 novembre), che coincideva col periodo della vendemmia. Durante il mese di pianepsione si celebravano ad Atene diverse feste: "}
{"id": "1325772", "revid": "197789", "url": "https://it.wikipedia.org/wiki?curid=1325772", "title": "Tesmof\u00f2rie", "text": ""}
{"id": "1325773", "revid": "110157", "url": "https://it.wikipedia.org/wiki?curid=1325773", "title": "Pezcore", "text": "Pezcore \u00e8 il primo album completo del gruppo ska punk statunitense Less Than Jake, originariamente pubblicato dalla Dill Records nel 1995. L'album \u00e8 stato successivamente ripubblicato della Asian Man, senza due tracce presenti nella prima edizione (\"Jeffersons\" e \"Laverne and Shirley\").\nNel 2002 il gruppo ha pubblicato una versione per festeggiare i dieci anni di esistenza della band. Pubblicato dall'etichetta del batterista Vinnie Fiorello, la Fueled by Ramen, la versione del 2002 \u00e8 stata completamente remixata e rimasterizzata dalle sessioni originali di registrazione."}
{"id": "1325775", "revid": "767487", "url": "https://it.wikipedia.org/wiki?curid=1325775", "title": "Stephen Egerton", "text": "\u00c8 il chitarrista dei Descendents e degli ALL, la band che nacque dopo il secondo scioglimento dei Descendents, nel 1989. Egerton si un\u00ec ai Descendents dopo la pubblicazione del loro disco Enjoy!, lasciando la sua precedente band, i The Massacre Guys e seguendo il bassista Karl Alvarez. Ha suonato in tutti gli album degli ALL e su \"ALL\", \"Everything Sucks\" e \"Cool to Be You\" dei Descendents. Dal 2006 suona nei 40 Engine insieme al cantante degli ALL, Scott Reynolds. L'arrivo di Alvarez e Reynold ai Descendents \u00e8 stato un punto di svolta per la band verso il pop punk"}
{"id": "1325777", "revid": "122246", "url": "https://it.wikipedia.org/wiki?curid=1325777", "title": "Stazione di Roma Torricola", "text": ""}
{"id": "1325779", "revid": "1573940", "url": "https://it.wikipedia.org/wiki?curid=1325779", "title": "Efestie", "text": "Le Ef\u00e8stie () erano feste dell'antica Atene celebrate in onore di Efesto nel mese di pianepsione, forse il 28\u00ba giorno ed erano penteteriche (\u03c0\u03b5\u03bd\u03c4\u03b5\u03c4\u03b7\u03c1\u03b9\u03ba\u03cc\u03c2) ovvero si celebravano ogni cinque anni. \nAttestate a partire dalla fine del V secolo a.C., vi si svolgevano sacrifici, processioni, una lampadedromia (\u03bb\u03b1\u03bc\u03c0\u03b1\u03b4\u03b7\u03b4\u03c1\u03bf\u03bc\u03af\u03b1 \u2013 corse con le torce a squadre) e i fanciulli partecipavano a una gara musicale."}
{"id": "1325787", "revid": "196390", "url": "https://it.wikipedia.org/wiki?curid=1325787", "title": "Unomobile", "text": ""}
{"id": "1325789", "revid": "1005847", "url": "https://it.wikipedia.org/wiki?curid=1325789", "title": "Elezioni parlamentari in Moldavia del 2005", "text": "Le elezioni parlamentari in Moldavia del 2005 si tennero il 6 marzo per il rinnovo del Parlamento.\nL'affluenza alle urne fu del 63,7%.\nIl Partito dei Comunisti della Repubblica di Moldavia conquist\u00f2 56 seggi sui 101 totali, pi\u00f9 dei 51 seggi necessari per formare un governo, ma meno dei 61 voti richiesti per eleggere un Presidente. Il Presidente Vladimir Voronin fu pertanto eletto con il sostegno del Partito Popolare Cristiano-Democratico, del Partito Democratico e di quello Social-Liberale."}
{"id": "1325790", "revid": "196390", "url": "https://it.wikipedia.org/wiki?curid=1325790", "title": "Uno Mobile", "text": ""}
{"id": "1325791", "revid": "316383", "url": "https://it.wikipedia.org/wiki?curid=1325791", "title": "Metagitnie", "text": "Le Metag\u00ectnie () erano feste in onore di Apollo \"Metag\u00ectnio\" (propiziatore dell'unione fra i vicini) celebrate ad Atene nel demo di Melite durante il mese di metagitnione.\nL'origine di questi festeggiamenti sarebbe legata alla commemorazione della migrazione degli abitanti di Melite al demo di Diomea, ma \u00e8 anche possibile che dipenda dall'estensione del culto di Apollo volta ad abbracciare tutte le classi sociali, messa in atto all'epoca di Epimenide."}
{"id": "1325792", "revid": "107831", "url": "https://it.wikipedia.org/wiki?curid=1325792", "title": "Flotsam &amp; Jetsam", "text": ""}
{"id": "1325795", "revid": "767487", "url": "https://it.wikipedia.org/wiki?curid=1325795", "title": "Chris Carrabba", "text": "Carriera.\nNato in Connecticut, a sedici anni si trasferisce a Boca Raton (Florida) con la famiglia.\n\u00c8 membro fondatore e frontman del gruppo indie rock statunitense Dashboard Confessional, con cui ha debuttato nel 2000 pubblicando l'album \"The Swiss Army Romance\".\nHa fatto parte del gruppo rock cristiano Further Seems Forever dal 1998 al 2002 ed \u00e8 poi ritornato nella band nel 2010.\nNel 2011 ha pubblicato da solista un album di cover intitolato \"Covered in the Flood\".\nSempre nel 2011 ha dato vita dal gruppo di musica folk rock-americana Twin Forks, di cui fa parte tra gli altri anche Suzie Zeldin (The Narrative). Questo gruppo ha esordito nel 2013 con l'EP omonimo.\nTra gli altri mestieri da lui esercitati prima di intraprendere la carriera musicale vi \u00e8 quello dell'insegnante elementare."}
{"id": "1325799", "revid": "287204", "url": "https://it.wikipedia.org/wiki?curid=1325799", "title": "Nuoto ai Giochi della XXVIII Olimpiade - Staffetta 4x100 metri misti maschile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 2 batterie di qualificazione. Le prime 8 squadre si sono qualificate per la finale."}
{"id": "1325800", "revid": "119016297", "url": "https://it.wikipedia.org/wiki?curid=1325800", "title": "Metagitnione", "text": "Metagitnione () era il nome di secondo mese del calendario attico e del calendario ionico.\nCorrispondeva all'ultima parte dell\u2019estate, tra i mesi odierni di agosto e settembre. Al suo inizio si inaugurava l'anno finanziario ed al suo termine aveva fine l'anno militare. Durante il mese di metag\u00ectnione si svolgevano le metagitnie, le eleusinie e i Giochi olimpici antichi."}
{"id": "1325802", "revid": "1728", "url": "https://it.wikipedia.org/wiki?curid=1325802", "title": "T. Jacobus", "text": ""}
{"id": "1325808", "revid": "316383", "url": "https://it.wikipedia.org/wiki?curid=1325808", "title": "Sinecie", "text": "Le Sin\u00e8cie () erano festivit\u00e0 dell'antica Atene celebrata il sedicesimo giorno del mese di ecatombeone.\nSecondo la leggenda erano state istituite dal mitico re di Atene Teseo per commemorare l'unificazione politica dell'Attica, il sinecismo.\nDurante le Sinecie si facevano sacrifici ad Atena, a Zeus e, a partire della vittoria navale di Timoteo contro gli Spartani (374 a.C.), alla Pace."}
{"id": "1325810", "revid": "547992", "url": "https://it.wikipedia.org/wiki?curid=1325810", "title": "Luigino Scricciolo", "text": "Biografia.\nDal 1967 \u00e8 studente dell'Universit\u00e0 di Roma. Studia Scienze Statistiche Demografiche ed Attuariali e segue i corsi di Paolo Sylos Labini.\nNel 1967 inizia la contestazione studentesca e partecipa ai collettivi studenteschi.\nNato in una famiglia comunista, aderiva all'Unione dei Comunisti Italiani fin dalla fondazione dopo aver partecipato a tutte le iniziative del Movimento Studentesco (1968).\nL'Unione subisce una frattura interna (1969): la stragrande maggioranza dei militanti lascia l'organizzazione. Esce dall'organizzazione e con un gruppo di compagni partecipa alla controinchiesta sulla strage alla Banca dell\u2019Agricoltura di Milano da cui uscir\u00e0 il volume, pubblicato da Samon\u00e0 e Savelli, \"La strage di stato\" (1970).\nAll'inizio del 1970, in pieno autunno caldo, fonda con Guido Ferrantelli, la rivista mensile antimperialista \"Citt\u00e0 Futura\". Dalla rivista prender\u00e0 il nome la prima radio libera militante della sinistra romana, Citt\u00e0 Futura, diretta da Renzo Rossellini jr.. Allo scioglimento del collettivo redazionale (1973), aderisce ad Avanguardia Operaia.\nNel 1975 aderisce al Partito di Unit\u00e0 Proletaria e ne segue i rapporti internazionali; in seguito, dopo la scissione con la sinistra del PdUP, confluir\u00e0 con essa in Democrazia Proletaria. Eletto nel Comitato Centrale di Dp, diviene il responsabile dell'Ufficio Internazionale.\nFu tra i promotori delle campagne contro la coppa Davis in Cile, il Mondiale di calcio in Argentina nonch\u00e9 le iniziative per uno sport popolare e di massa con il Circolo Giovanni Castello, ora Polisportiva. \nSostenitore della decolonizzazione dell'Angola, Guinea e Mozambico stringe rapporti con il MPLA (Neto e Carreira), il Frelimo ed il Paigc. In Portogallo, partecipa alle manifestazioni del Movimento delle Forze Armate come esponente di Dp e stringe legami politici con il Mes ed Otelo Saraiva de Carvalho.\nNel 1979, al termine della campagna elettorale per il primo Parlamento Europeo, lascia Dp per entrare nel Dipartimento internazionale della UIL. Nel 1980 assume la direzione del Dipartimento, confermato nell'incarico all'8\u00ba Congresso nazionale dell'UIL (\"Dall'antagonismo al protagonismo\"), svoltosi a Roma (10-15 giugno). Membro del Comitato Centrale della Uil, rappresentante-delegato Uil nella Confederazione Europea dei Sindacati e nella Icftu.\nNella attivit\u00e0 internazionale sostenne Charta 77, il dissenso in URSS, la resistenza afgana e soprattutto Solidarno\u015b\u0107: primo italiano a parlare alla direzione nazionale (Mks) del sindacato polacco nell'autunno 1980, invit\u00f2 Lech Wa\u0142\u0119sa in Italia, nel suo primo viaggio all'estero, realizzatosi nel 1981. Il 4 febbraio 1982, \u00e8 stato arrestato a Firenze con accuse di terrorismo e poi di spionaggio. Prosciolto in istruttoria da tutte le accuse, vent'anni dopo, vive a Roma.\nCome giornalista fa parte del Comitato di redazione della Rivista geopolitica francese \"Outre Terre\" e della rivista inglese \"Geopolitical Affairs\". Autore del diario \"20 anni in attesa di giustizia\" (edizioni Memori), collabora alla rivista \"Previdenza Agricola\", organo dell'Enpaia e ad altre pubblicazioni nazionali.\nIl 24 marzo 2009, Luigino Scricciolo muore a Roma per un malore."}
{"id": "1325817", "revid": "1573940", "url": "https://it.wikipedia.org/wiki?curid=1325817", "title": "Chiesa di San Salvatore (Murlo)", "text": "La chiesa di San Salvatore \u00e8 una chiesa cattolica che si trova nella grangia di San Giusto, per questo talvolta \u00e8 indicata come chiesa di San Giusto, situata in localit\u00e0 Rocca Gonfienti a Murlo.\nStoria e descrizione.\nRisalente al XV secolo, \u00e8 annessa ad una grangia (quella di San Giusto) dello Spedale di Santa Maria della Scala. Conserva della struttura originaria l'abside circolare ed \u00e8 sormontata da un campanile a vela con monofora. Alla chiesa apparteneva una tavola di Giacomo Pacchiarotti, raffigurante la \"Madonna col Bambino\", che \u00e8 stata recuperata da un recente intervento di restauro, ed esposta al Museo d'Arte Sacra della Val d'Arbia a Buonconvento. La devozione delle popolazioni locali per questa immagine \u00e8 attestata dai fori che tempestavano la tavola dove erano appesi gioielli come ex voto."}
{"id": "1325819", "revid": "287204", "url": "https://it.wikipedia.org/wiki?curid=1325819", "title": "Chiesa di San Giusto", "text": "Diversi edifici di culto cattolico in Italia sono dedicati a San Giusto:"}
{"id": "1325823", "revid": "91645901", "url": "https://it.wikipedia.org/wiki?curid=1325823", "title": "Ecatombeone", "text": "Ecatombeone () era il nome del primo mese del calendario attico e del calendario ionico. Cadeva a cavallo fra gli odierni mesi di luglio e agosto.\nIl nome trae origine dall'ecatombe, ovvero il \"sacrificio di cento buoi\" in onore di Apollo che aveva luogo il settimo giorno. \nIl suo primo giorno corrispondeva alla prima luna nuova dopo il solstizio d'estate, quindi poteva incominciare tra il 22 giugno e il 21 luglio; terminava dopo trenta giorni e quindi tra il 22 luglio e il 21 agosto.\nDurante il mese di Ecatombeone si festeggiavano le sinecie (il 16) e le panatenee (il 28)."}
{"id": "1325824", "revid": "767487", "url": "https://it.wikipedia.org/wiki?curid=1325824", "title": "Paper Moon - Luna di carta", "text": "Paper Moon - Luna di carta (\"Paper Moon\") \u00e8 un film del 1973 diretto e prodotto da Peter Bogdanovich, basato sul romanzo \"Addie Pray\" di Joe David Brown.\nGirato in bianco e nero dall'operatore L\u00e1szl\u00f3 Kov\u00e1cs, ha come protagonisti Ryan e Tatum O'Neal, padre e figlia nella vita. La giovanissima attrice vinse l'Oscar alla miglior attrice non protagonista.\nIl film diede vita alla serie televisiva omonima nel settembre del 1974, trasmessa dalla ABC, con Jodie Foster nella parte del personaggio co-protagonista. Il telefilm ebbe per\u00f2 scarso successo, venendo cancellato nel gennaio successivo.\nTrama.\nIn Kansas negli anni trenta, durante la Grande depressione, al truffatore Moses che, con uno stratagemma, vende bibbie alle signore da poco vedove, viene affidata per condurla da una zia la piccola Addie, di nove anni, appena rimasta orfana della madre e che non ha mai conosciuto il padre. La ragazzina, nonostante la giovane et\u00e0, si riveler\u00e0 una svelta, stravagante e incredibilmente valida collaboratrice.\nProduzione.\nOriginariamente, il progetto del film prevedeva la regia di John Huston e il casting di Paul Newman e sua figlia, Nell Potts. Quando Huston lasci\u00f2 la realizzazione del progetto, anche l'attore diede \"forfait\".\nPeter Bogdanovich, reduce dal successo de \"L'ultimo spettacolo\" (1971) e \"Ma pap\u00e0 ti manda sola?\" (1972) e dalla fondazione della Director's Company, vision\u00f2 la sceneggiatura del racconto su suggerimento dell'ex-moglie e spesso collaboratrice Polly Platt. Il regista si trov\u00f2 subito interessato all'adattamento cinematografico, in quanto fan dei film d'epoca e padre di due bambine. Sempre seguendo il consiglio della Platt, avvicin\u00f2 come possibile protagonista Tatum O'Neal, otto anni all'epoca e senza alcuna esperienza recitativa. Il regista aveva gi\u00e0 lavorato col padre Ryan O'Neal in \"Ma pap\u00e0 ti manda sola?\" e subito ebbe l'intuizione di lavorare con entrambi. Per assegnare la parte a Tatum l'et\u00e0 del suo personaggio cambi\u00f2 rispetto al racconto: da 12 anni a 9.\nBogdanovich trovava inadeguato il titolo del racconto, \"Addie Pray\", per il film. Mentre faceva ricerche per selezionare la musica della pellicola, si imbatt\u00e9 nella canzone di Billy Rose, Yip Harburg e Harold Arlen \"It's Only a Paper Moon\" (1933) e ne fu entusiasta. Orson Welles, amico fidato e suo mentore, fu interpellato e il suo commento fu: \"Quel titolo \u00e8 talmente buono, che non dovresti nemmeno fare il film. Ti basterebbe mostrare nelle sale solo il titolo!\". Nel film fu inserita una scena che richiama il titolo, in cui la protagonista si reca nel chiosco di un Luna Park che esegue foto alle persone sedute sulla sagoma di una grande mezza luna. L'immagine venne poi usata anche come locandina.\nLa traccia principale del film, nonch\u00e9 l'intera colonna sonora, fu selezionata grazie alla collezione privata di Rudi Fehr, accreditato nei titoli di testa. Gli esterni furono girati quasi interamente negli stati del Kansas e del Missouri.\nRiconoscimenti.\nTatum O'Neal vinse l'Oscar come \"Miglior attrice non protagonista\" nel 1974 e, tuttora, rimane la pi\u00f9 giovane vincitrice nella storia della manifestazione.\nNonostante compaia in quasi tutte le scene del film, i giurati non vollero nominare una bambina nella categoria \"Miglior attrice protagonista\".\nA soli dieci anni, la giovanissima O'Neal fu premiata anche ai David di Donatello (miglior attrice straniera) e al Golden Globe (miglior artista emergente).\nSerie televisiva.\nIl film gener\u00f2 una serie televisiva, \"Paper Moon\", trasmessa sulla ABC nel 1974 con Jodie Foster nel ruolo della piccola Addie."}
{"id": "1325828", "revid": "19933", "url": "https://it.wikipedia.org/wiki?curid=1325828", "title": "Est mihi libertas papalis et imperialis", "text": ""}
{"id": "1325830", "revid": "197789", "url": "https://it.wikipedia.org/wiki?curid=1325830", "title": "Hekatombaion", "text": ""}
{"id": "1325831", "revid": "834", "url": "https://it.wikipedia.org/wiki?curid=1325831", "title": "Buy Nothing Day", "text": ""}
{"id": "1325835", "revid": "161374", "url": "https://it.wikipedia.org/wiki?curid=1325835", "title": "Metageitnion", "text": ""}
{"id": "1325837", "revid": "197789", "url": "https://it.wikipedia.org/wiki?curid=1325837", "title": "Pyanepsion", "text": ""}
{"id": "1325843", "revid": "120020279", "url": "https://it.wikipedia.org/wiki?curid=1325843", "title": "Samantha Riley", "text": "Specializzata nella rana, ha vinto due medaglie ai Giochi olimpici di Barcellona 1992 e di Atlanta 1996."}
{"id": "1325850", "revid": "729019", "url": "https://it.wikipedia.org/wiki?curid=1325850", "title": "Battaglia di Honnecourt", "text": "La battaglia di Honnecourt si svolse il 26 maggio 1642, nella Francia settentrionale, durante la fase francese della Guerra dei trent'anni (Guerra franco-spagnola dal 1635 al 1659) e vide lo scontro fra un esercito francese, al comando del Maresciallo de Guiche ed uno spagnolo al comando di Francisco de Melo. Le forze francesi, numericamente inferiori, furono completamente battute, perdendo i tre quarti degli effettivi.\nEventi che condussero alla battaglia.\nA seguito dell'offensiva svedese del 1641, anche la Francia partecip\u00f2 alle operazioni, concentrando i propri sforzi verso la Spagna, e ponendosi sulla difensiva lungo i fronti delle Fiandre e del Reno. Gli spagnoli, per alleggerire la pressione sul fronte pirenaico, decisero di attaccare dalla regione delle Fiandre con una potente armata al comando di Francisco de Melo, che cattur\u00f2 le fortezze di Lens e della Bass\u00e9e, nel mese di aprile del 1642; i due eserciti francesi incaricati di difendere la regione si separarono, con 17.000 uomini sotto il conte di Harcourt diretti a Boulogne, e 10.000 uomini sotto il maresciallo de Guiche verso la regione dello Champagne. De Melo approfitt\u00f2 di questo fatto e si lanci\u00f2 verso le forze di de Guiche con gran parte del suo esercito, per affrontare le forze nemiche godendo di una forte superiorit\u00e0 numerica.\nSvolgimento della battaglia.\nI 10.000 francesi si trincerarono su di una collina vicino al villaggio di Honnecourt, sul fiume Schelda, e si prepararono ad affrontare le forze spagnole, che ammontavano a circa 19.000 uomini. Come voleva la tradizionale tattica dell'epoca, la linea francese era formata dalla fanteria trincerata al centro affiancata da due ali di cavalleria (per una migliore descrizione degli schieramenti, vedi pi\u00f9 avanti gli ordini di battaglia\nGli spagnoli giunsero da ovest, occupando posizioni che dominavano i trinceramenti francesi, e si prepararono ad assaltare le linee nemiche; anche se appoggiato da un efficace fuoco di artiglieria, il primo assalto frontale fall\u00ec, e De Melo ordin\u00f2 alla cavalleria della sua ala sinistra e ad alcuni contingenti di fanteria di attaccare l'ala destra francese, che, soverchiata numericamente, si ritir\u00f2 in disordine. De Gauche ordin\u00f2 alla sua riserva di sferrare un contrattacco, che riusc\u00ec a far retrocedere l'ala sinistra spagnola e, in seguito, a disorganizzare alcuni contingenti della fanteria avversaria; lo slancio dei francesi fu tuttavia fermato dalla seconda linea di fanteria spagnola.\nA questo punto gli spagnoli lanciarono due attacchi contemporanei su entrambe le ali avversarie, costringendole a fuggire in disordine verso l'unico ponte sulla Schelda, mentre la linea trincerata, che aveva tenuto fino ad allora, fu alla fine forzata e la fanteria francese dispersa e in gran parte fatta prigioniera; solamente un contingente francese che occupava l'abbazia di Honnecourt oppose un ultimo tentativo di resistenza.\nConseguenze.\nL'esercito francese era stato totalmente annientato; solo 1600 cavalieri si salvarono dal disastro. De Melo non fu tuttavia in grado di sfruttare la vittoria con una immediata avanzata in territorio francese, e lo scontro non port\u00f2 alla fine vantaggi di rilievo agli spagnoli.\nOrdini di battaglia.\nDi seguito sono riportati sommariamente gli schieramenti dei due eserciti coinvolti nello scontro"}
{"id": "1325856", "revid": "174925", "url": "https://it.wikipedia.org/wiki?curid=1325856", "title": "Bona Mangangu", "text": "Risiede a Sheffield, nel Regno Unito."}
{"id": "1325859", "revid": "116542883", "url": "https://it.wikipedia.org/wiki?curid=1325859", "title": "Vera Lischka", "text": "Specializzata nella rana, ha partecipato alle Olimpiadi di Atlanta 1996."}
{"id": "1325861", "revid": "22612", "url": "https://it.wikipedia.org/wiki?curid=1325861", "title": "Puerto Del Rosario", "text": ""}
{"id": "1325864", "revid": "767487", "url": "https://it.wikipedia.org/wiki?curid=1325864", "title": "Manio Acilio Aviola (console 239)", "text": "Aviola era membro della \"gens Acilia\"; nel 239 fu console con l'imperatore Gordiano III."}
{"id": "1325870", "revid": "1728", "url": "https://it.wikipedia.org/wiki?curid=1325870", "title": "Lira sanmarinese", "text": ""}
{"id": "1325872", "revid": "174925", "url": "https://it.wikipedia.org/wiki?curid=1325872", "title": "Igor Sergei Klinki", "text": "Dal 1969 vive a Mar del Plata, in Argentina. Ha studiato architettura e giornalismo. \u00c8 stato presidente della \"Fundaci\u00f3n de Poetas\" e direttore del relativo organo di diffusione, \"La Blinda Rosada\", fino al 2004. \nNell'opera di Klinki \u00e8 onnipresente un sentimento di dubbio, distacco e confronto, una ricerca incessante di nuove alternative esistenziali in cui, parafrasando Dylan Thomas, la morte non ha dominio. \nAttualmente si sta dedicando alla realizzazione di progetti audiovisivi. \nHa pubblicato anche sotto gli pseudonimi Rafael San Martin, Jan van der Chucky, Antoine Joss\u00e9, Maria Fernanda Celtasso, Sergei Daviau, ed altri."}
{"id": "1325875", "revid": "110157", "url": "https://it.wikipedia.org/wiki?curid=1325875", "title": "Guylaine Cloutier", "text": "Specializzata nella rana, ha partecipato alle Olimpiadi di Atlanta 1996."}
{"id": "1325878", "revid": "3115", "url": "https://it.wikipedia.org/wiki?curid=1325878", "title": "Chiesa di San Donato (Vallerano)", "text": "La chiesa di San Donato \u00e8 una chiesa cattolica che si trova a Vallerano, nel comune di Murlo.\nIl castello fortificato di Vallerano, fu fondato secondo una leggenda , da un certo Valeriano , che vi costrui un castrum(fortezza romana) intorno al II secolo dopo cristo , per poi essere distrutto da Alarico nel 410 dopo cristo . Della Vallerano romana restano tracce di un muro in pietra sbozzata (che si trova vicino alla croce in legno del XiX secolo)e di una fortificazione posta all ' estremit\u00e0 dell paese .romana, \u00e8 ricordato fin dal 1055 , tramite la donazione da parte di Enrico III al vescovado di Murlo ; il centro , abbandonato in epoca longobarda , venne rioccupato con un pagus ( villaggio ) e di un castello di cui attualmente rimangono le fondamenta . La chiesa e i terreni circostanti appartennero fino al XIV secolo ai \ncanonici del Duomo di Siena.\nA partire dal Cinquecento ebbe un rettore proprio, e dal 1598 pass\u00f2 nel vicariato di Murlo. In epoca pi\u00f9 vicina, per l'abbandono del borgo da parte della popolazione, anche la chiesa sub\u00ec un progressivo degrado, gi\u00e0 segnalato alla fine dell'Ottocento, nel 1944 il villaggio sub\u00ec un breve scontro con i tedeschi fino alla recente alienazione. Quando i fedeli erano pi\u00f9 numerosi, vi si svolgevano molte cerimonie liturgiche, dalla festa del santo patrono, il 7 agosto, alla cosiddetta \"festa dell'acqua di primavera\"; devozione particolare era riservata alla reliquia del braccio di San Valerio."}
{"id": "1325885", "revid": "339392", "url": "https://it.wikipedia.org/wiki?curid=1325885", "title": "Danzou", "text": ""}
{"id": "1325888", "revid": "834", "url": "https://it.wikipedia.org/wiki?curid=1325888", "title": "Delray Beach, Florida", "text": ""}
{"id": "1325891", "revid": "767487", "url": "https://it.wikipedia.org/wiki?curid=1325891", "title": "T\u00dcV", "text": "I T\u00dcV (acronimo dal tedesco Technischer \u00dcberwachungsverein, traducibile in italiano \"Associazione di Controllo Tecnico\") sono delle societ\u00e0 di certificazione originariamente tedesche in ambito di sistemi di gestione della sicurezza alimentare, ambientale e della qualit\u00e0. \nOltre alla Germania, i T\u00dcV sono presenti in altri paesi, tra cui in Austria e in Italia, con marchi proprietari e una propria rete di auditori.\nI servizi di certificazione offerti sono molteplici: dalla certificazione di sistema alla certificazione di prodotto, attivit\u00e0 di ispezione e supporto tecnico, certificazione del personale e attivit\u00e0 di formazione.\nTra i principali organismi di certificazione T\u00dcV: T\u00dcV Nord, T\u00dcV Th\u00fcringen, T\u00dcV Saarland, T\u00dcV Rheinland, T\u00dcV InterCert, T\u00dcV S\u00fcd, T\u00dcV Hessen. In Austria il T\u00dcV Austria.\nOrganizzazione.\nLe societ\u00e0 con marchio e nome T\u00dcV pur vantando un'origine comune, operano indipendentemente l'uno dall'altro; ogni T\u00dcV \u00e8 provvisto di propri accreditamenti rilasciati da Organismi Nazionali di Accreditamento. In Germania vi sono i tre maggiori della holding, T\u00dcV Nord, T\u00dcV S\u00fcd, T\u00dcV Rheinland. Oltre ai minori T\u00dcV Th\u00fcringen e T\u00dcV Saarland, al quale sono poi collegate altre societ\u00e0 del gruppo, tra le quali T\u00dcV InterCert. \nIl marchio T\u00dcV.\nIl marchio T\u00dcV \u00e8 delle societ\u00e0 di certificazione e del VdT\u00dcV, e identifica i prodotti o i servizi certificati.\nStoria.\nNel tempo le macchine a vapore del XIX secolo erano soggette a cedimenti tali da procurare esplosioni con feriti e decessi.\nDopo l'esplosione del generatore di vapore presso la \"Mannheimer Aktienbrauerei\" del 1865, venne fondata nel 1866 la \"Gesellschaft zur Ueberwachung und Versicherung von Dampfkesseln mit dem Sitze in Mannheim\". Altre citt\u00e0 e regioni seguirono l'esempio. Intorno al 1870 vi erano in totale 43 T\u00dcV. Fu pertanto fondata un\u2019associazione di tecnici attivi nell\u2019ispezione delle caldaie a vapore, la \"Pf\u00e4lzische Dampfkessel-Revisions-Verein\". Nata nel 1871, il suo scopo era \u201cproteggere gli utilizzatori, l\u2019ambiente e i siti dai rischi legati all\u2019utilizzo di queste caldaie\u201d.\nL\u2019associazione, che sin dall\u2019inizio aveva anche un ruolo di ente normativo privato, assunse, nel corso del tempo, diverse denominazioni. Assieme ad altri enti simili diffusi su tutto il territorio tedesco, essa ampli\u00f2 gradualmente la propria operativit\u00e0, lo sviluppo tecnologico e le aree di competenza, comprendendo:\nOrganizzazioni collegate.\nAltre organizzazioni collegate sono la Dekra, la \"Gesellschaft f\u00fcr Technische \u00dcberwachung\" (GT\u00dc) e la \"Kraftfahrzeug-\u00dcberwachungsorganisation freiberuflicher Kfz-Sachverst\u00e4ndiger\" (K\u00dcS). L'azione dei T\u00dcV si sovrappone a quella dei \"Deutschen Gesellschaft zur Zertifizierung von Managementsystemen (DQS)\"."}
{"id": "1325915", "revid": "768068", "url": "https://it.wikipedia.org/wiki?curid=1325915", "title": "Contraforte", "text": "Il contraforte \u00e8 un moderno strumento musicale variante del controfagotto e con un suono simile. \u00c8 stato inventato e costruito da Benedikt Eppelsheim e Guntram Wolf, fabbricanti di strumenti a fiato. Viene usato per produrre suoni gravi e profondi.\nSpecifiche tecniche.\nIl contraforte \u00e8 uno strumento traspositore di ottava: esegue le note scritte in partitura all'ottava bassa. L'estensione del contraforte va dal La0 al Sol4 che in suoni reali diventa da La-1 al Sol3."}
{"id": "1325916", "revid": "1240990", "url": "https://it.wikipedia.org/wiki?curid=1325916", "title": "Chiese di Massa", "text": ""}
{"id": "1325928", "revid": "339392", "url": "https://it.wikipedia.org/wiki?curid=1325928", "title": "Henry Lewis Stimson", "text": ""}
{"id": "1325929", "revid": "326822", "url": "https://it.wikipedia.org/wiki?curid=1325929", "title": "Chiese di Carrara", "text": ""}
{"id": "1325930", "revid": "100190211", "url": "https://it.wikipedia.org/wiki?curid=1325930", "title": "Brigitte Becue", "text": "Specializzata nella rana, ha partecipato alle Olimpiadi di .\nBiografia.\nNel 2007, partecipa alla Dakar ottenendo un 10\u00ba posto nella classifica generale delle auto."}
{"id": "1325931", "revid": "1147937", "url": "https://it.wikipedia.org/wiki?curid=1325931", "title": "Campionato europeo maschile di pallacanestro 1935", "text": "Il 1\u00ba Campionato Europeo Maschile di Pallacanestro, il cui nome ufficiale \u00e8 FIBA EuroBasket 1935, si \u00e8 disputato a Ginevra, in Svizzera, tra il 2 e il 7 maggio 1935.\nSi tratta del primo torneo ufficiale tra nazionali disputatosi in Europa e fu istituito come banco di prova per l'imminente torneo olimpico, disputatosi a Berlino nell'ambito dei Giochi olimpici 1936.\nFormula.\nLe dieci squadre qualificate si affrontarono in turno eliminatorio, che prevedeva cinque incontri a partita unica. Due delle squadre vincenti si sarebbero poi affrontate in uno spareggio per determinare la quarta ed ultima semi-finalista.\nDopo il turno eliminatorio, le quattro semifinaliste si sarebbero affrontate per il titolo. Le sei squadre eliminate al primo turno, invece, si sarebbero affrontate in un torneo di consolazione, in base al quale si sarebbero stabilite le finali per i piazzamenti dal quinto al decimo posto: le perdenti del primo turno avrebbero giocato la finale per il 9\u00ba posto; le perdenti del secondo turno quella per il 7\u00ba posto; le vincenti del secondo turno quella per il 5\u00ba posto.\nRisultati.\nTurno di qualificazione.\n\"Si qualifica alla fase finale la .\"\nTurno eliminatorio.\n\"Passano il turno e . Accedono allo spareggio e .\"\nSpareggio.\n\"Passa il turno la .\"\nTorneo di consolazione.\n1\u00ba turno.\n\"Passano il turno e .\"\n2\u00ba turno.\n\"Si qualificano per la finale per il 5\u00ba posto e .\"\nFinali.\n9\u00ba - 10\u00ba posto\n7\u00ba - 8\u00ba posto\n5\u00ba - 6\u00ba posto\n3\u00ba - 4\u00ba posto\n1\u00ba - 2\u00ba posto"}
{"id": "1325946", "revid": "115549", "url": "https://it.wikipedia.org/wiki?curid=1325946", "title": "Stati balcanici", "text": ""}
{"id": "1325948", "revid": "125875447", "url": "https://it.wikipedia.org/wiki?curid=1325948", "title": "Terra luna e Margarita", "text": "Terra luna e Margarita \u00e8 un album della pop rock band Rio, uscito in Italia il 26 gennaio 2007.\nSingoli.\nIl primo singolo ufficiale tratto dall'album Terra luna e Margarita dei Rio \u00e8 \"Dimmi\".\nTour.\nI Rio hanno iniziato il loro tour \"Elettrico Vivo\" il 14 aprile 2007 con la tappa di Matera fino al 22 settembre dove hanno concluso il tour a Castrovillari (CS)."}
{"id": "1325949", "revid": "61749", "url": "https://it.wikipedia.org/wiki?curid=1325949", "title": "Terra luna e margarita", "text": ""}
{"id": "1325950", "revid": "156281", "url": "https://it.wikipedia.org/wiki?curid=1325950", "title": "Pescara 2009", "text": ""}
{"id": "1325953", "revid": "339392", "url": "https://it.wikipedia.org/wiki?curid=1325953", "title": "Hutt River Province", "text": ""}
{"id": "1325962", "revid": "486946", "url": "https://it.wikipedia.org/wiki?curid=1325962", "title": "Strada Statale 111", "text": ""}
{"id": "1325970", "revid": "2229957", "url": "https://it.wikipedia.org/wiki?curid=1325970", "title": "Shere Khan", "text": "Shere Khan \u00e8 l'antagonista principale ne \"Il libro della giungla\" e personaggio secondario ne \"Il secondo libro della giungla\" di Rudyard Kipling. \u00c8 una tigre del Bengala, nemica di Mowgli e del Popolo libero di Seeonee. Ha un carattere crudele ed egoista e, insieme al suo scagnozzo Tabaqui lo sciacallo, vorrebbe sottomettere il Popolo libero di Seeonee, anche se non rispetta le sue leggi. Sebbene sia nato con una zampa inferma, Shere Khan \u00e8 arrogante e rivendica il titolo di signore indiscusso della giungla, pur temendo l'uomo, il fiore rosso e i dholes.\nSecondo Kipling, \"Shere\" significa \"tigre\" in vari dialetti indiani, mentre \"Khan\" \u00e8 un titolo che illustra la sua supremazia sulle altre tigri. Certi biografi di Kipling sostengono che il personaggio si ispir\u00f2 a Mrs Sarah Holloway, la madre affidataria oppressiva di Kipling, e sua sorella, mentre altri vedono Shere Khan come un'allegoria di Bahadur Shah II, l'ultimo Gran Mogol, che tent\u00f2 di scacciare i britannici (rappresentati da Mowgli) dall'India.\nStoria.\n\"Il libro della giungla\".\nShere Khan, chiamato \"Lungri\" da sua madre per via della sua zoppaggine, stabilisce il suo dominio presso il fiume Waingunga, a circa 20 miglia dal territorio del Popolo libero del Seeonee. La sua infermit\u00e0 lo costringe a cibarsi di bovini, e presto il rischio di rappresaglia da parte dei paesani lo spinge, insieme al suo scagnozzo Tabaqui lo sciacallo, a infiltrarsi nelle terre del Popolo libero.\nNe \"I fratelli di Mowgli\", Shere Khan s'imbatte in un gruppo di uomini e tenta di assalirli. Le sue vittime si salvano, lasciando indietro Mowgli, un cucciolo di uomo che riesce a raggiungere la tana di Babbo lupo e Raksha. Poich\u00e8 Raksha rifiuta di consegnargli il bambino, Shere Khan, infuriato, si presenta al Consiglio del Branco, reclamando il diritto di riavere la sua preda. Il tentativo fallisce perch\u00e9 in difesa di Mowgli si alzano Baloo e Bagheera. Shere Khan non dimentica la sua umiliazione e, nel corso d'un decennio, istiga i lupi pi\u00f9 giovani a ribellarsi contro il capobranco Akela. Quando l'autorit\u00e0 di Akela viene meno dopo una caccia fallita, Shere Khan, essendosi ormai guadagnato la fiducia della maggior parte del Popolo libero, tenta di uccidere il vecchio capobranco, ma viene fermato da Mowgli, che lo scaccia con un ramo infuocato.\nIn \"\u00abTigre-Tigre!\u00bb\", tre mesi dopo, Shere Khan ritorna nel suo vecchio territorio vicino al Waingunga e scopre che Mowgli si \u00e8 trasferito nel villaggio limitrofo. I suoi piani per vendicarsi vengono rivelati da Tabaqui a Fratel Bigio, che uccide lo sciacallo e racconta tutto a Mowgli. Quando la tigre viene avvistata mentre riposa in una gola, Mowgli, con l'aiuto di Fratel Bigio e Akela, divide una mandria di bufali e li fa correre impazziti nel burrone dove riposa la tigre, intrappolandola e lasciandola morire sotto ai loro zoccoli. Mowgli scuoia la carcassa e torna al territorio del Popolo libero, dove espone la pelle sanguinante sulla Rocca del Consiglio.\n\"Il secondo libro della giungla\".\nIn \"Come nacque la paura\", ambientato tra gli eventi de \"I fratelli di Mowgli\" e \"\u00abTigre-Tigre!\u00bb\", Shere Khan si presenta durante una Tregua dell'Acqua a bere insieme agli altri animali al letto principale del Waingunga, unica fonte d'acqua non colpita da una carestia. La tigre si vanta d'aver ucciso un uomo per divertimento, dato che ha il diritto di commettere quest'atto normalmente proibito una notte all'anno. Una volta saziato, viene scacciato dall'elefante Hathi per aver contaminato l'acqua con sangue umano.\nPer spiegare a Mowgli la faccenda, Hathi racconta come un tempo la giungla fosse un paradiso terrestre dove tutti gli animali vivevano in armonia senza sbranarsi. La Prima Tigre, antenato di Shere Khan e di tutte le tigri, era anch'essa buona e pacifica e non aveva la pelliccia striata. Quando gli animali incominciarono a litigare tra loro, Tha, padre degli elefanti e signore della giungla, incaric\u00f2 la Prima Tigre di fare da giudice ai loro litigi. Ma, quando arriv\u00f2 il turno di due cervi, uno di loro la colp\u00ec con le corna e, per risposta, la tigre gli tir\u00f2 una zampata; ma era troppo forte e gli spezz\u00f2 il collo. Reso folle dal dolore per quello che aveva fatto involontariamente, fugg\u00ec. La morte si era insinuata nella giungla e gli animali si corruppero, anche perch\u00e9 il nuovo giudice era la Scimmia, considerata una stupida portatrice di vergogna.\nPoich\u00e9 Tha aveva ordinato agli alberi di segnare l'assassino del cervo, quando la tigre pass\u00f2 tra loro, questi formarono le strisce sulla sua pelliccia. Di l\u00ec a poco, l'Uomo fece la sua comparsa e insult\u00f2 la tigre alludendo al suo manto striato. La Tigre chiese aiuto a Tha. Questi disse che per una notte all'anno l'Uomo lo avrebbe temuto, raccomandandogli di avere piet\u00e0. Ma quella notte, l'Uomo rivolse nuovamente i suoi insulti alla Prima Tigre e cos\u00ec fu sbranato. Da quel triste giorno, uomini e tigri sono rivali.\nAltri media.\nLibri apocrifi.\nIn \"The Third Jungle Book\" di Pamela Jenkel, il racconto \"The Ghost Tiger\" rivela come Shere Khan ebbe un figlio di color bianco chiamato Shere Safed, nato poco dopo la sua fuga dalla Rocca del Consiglio. Intento a vendicare la morte del padre, Safed uccide numerosi figli di Hathi per attirare Mowgli nella sua tana. Mowgli e Bagheera affrontano e sconfiggono Safed, che tenta di fuggire, per poi venire fatto a pezzi da Hathi e il suo branco.\nNel romanzo prequel \"La legge della giungla. La vera storia di Bagheera\" di Davide Morosinotto, viene rivelato come Shere Khan fu accolto dall'orsa Kamala, che tent\u00f2 d'insegnargli la Legge della giungla, ma senza successo.\nFilm e Tv.\nDoppiatori.\nDoppiatori in inglese:\nDoppiatori in italiano:"}
{"id": "1325971", "revid": "474601", "url": "https://it.wikipedia.org/wiki?curid=1325971", "title": "Classe di reazione al fuoco", "text": ""}
{"id": "1325972", "revid": "200568", "url": "https://it.wikipedia.org/wiki?curid=1325972", "title": "Silas Carson", "text": "Biografia.\nCarson nasce a Westminster, un distretto di Londra, da padre inglese e da madre indiana. \u00c8 famoso per aver interpretato ben due personaggi di rilievo (ed altri due ruoli minori) della saga fantascientifica di George Lucas, \"Guerre stellari\": lo Jedi Ki-Adi-Mundi e il vicer\u00e9 Nute Gunray.\nIn \"Star Wars Episodio I - La minaccia fantasma\", Carson interpreta altri due personaggi con parti parlate: un senatore, Lott Dod (nonostante la sua voce sia stata rimpiazzata da quella dell'attore Toby Longworth), e il co-pilota della nave diplomatica Jedi. \u00c8 apparso nei ruoli di Nute Gunray e Ki-Adi-Mundi in tutti e tre i prequel della saga, rendendolo l'unico attore dell'esalogia ad aver interpretato tutti personaggi che sarebbero poi morti.\n\u00c8 inoltre apparso in un cameo nella serie televisiva della BBC \"Hustle - I signori della truffa\", come un fan dei film di Bollywood. Ha prestato la sua voce a diversi alieni nella serie \"Doctor Who\"."}
{"id": "1325973", "revid": "122897174", "url": "https://it.wikipedia.org/wiki?curid=1325973", "title": "Shadow DN5", "text": "La Shadow DN5 fu una vettura di Formula 1 che fece il suo debutto al Gran Premio del Sud Africa 1975 con al volante Jean-Pierre Jarier ottenendo subito la pole position ma essendo costretta da un guasto alla trasmissione ad abbandonare la gara. Progettata da Tony Southgate e Dave Wass, veniva spinta dal tradizionale motore Ford Cosworth DFV e possedeva il cambio Hewland TL200.\nIscritta in 14 gran premi fu una delle Shadow pi\u00f9 competitive: ottenne altre due pole (Gran Premio del Brasile 1975 sempre con Jean-Pierre Jarier e Gran Premio di Gran Bretagna 1975 con Tom Pryce), la seconda e terza piazza in prova in quello di Monaco. In gara il suo comportamento fu meno competitivo. Pryce fu terzo in Austria, Jarier fu quarto in Spagna, mentre quarto fu ancora Pryce in Germania. Nella stagione ottenne anche tre sesti posti sempre con Pryce in Belgio, Olanda e Italia. Jarier ottenne il giro pi\u00f9 veloce in Brasile.\nVinse la Race of Champions 1975 con Tom Pryce, tradizionale gara non valida per il mondiale di inizio primavera.\nModello B.\nLa Shadow DN5B corse tra il 1976 e il 1977 18 gran premi ma fu meno competitiva del modello originario. Esord\u00ec nel Gran Premio del Brasile 1976 ottenendo il terzo posto con Tom Pryce e il terzo posto in prova con Jean-Pierre Jarier che segn\u00f2 anche il giro pi\u00f9 veloce. I risultati per\u00f2 non furono all'altezza del modello A. Da segnalare solo un quarto posto con Pryce in Gran Bretagna.\nCorse fino al Gran Premio del Brasile 1977, conquistando il sesto posto con Renzo Zorzi."}
{"id": "1325975", "revid": "1543377", "url": "https://it.wikipedia.org/wiki?curid=1325975", "title": "Young Americans (album)", "text": "Young Americans \u00e8 il nono album in studio del musicista britannico David Bowie pubblicato nel 1975 dalla RCA Records.\nIl disco.\nPer il disco, che evidenzia l'ossessione del Bowie di met\u00e0 anni settanta per la black music americana, l'artista si lasci\u00f2 alle spalle le influenze musicali dalle quali aveva attinto nel passato, per rimpiazzarle con sonorit\u00e0 soul e R&amp;B maggiormente \"ballabili\", svolta stilistica che, all'epoca, venne accolta con perplessit\u00e0 dai fan di vecchia data del cantante. Proprio per descrivere le forti influenze \"black\" della musica contenuta nell'album, Bowie, per illustrare il sound generale di \"Young Americans\", us\u00f2 il termine \"plastic soul\" (\"Soul Music di plastica\"), originariamente coniato da un ignoto musicista nero negli anni sessanta per descrivere i bianchi che suonavano il blues. Nonostante Bowie fosse un musicista inglese che si rifaceva a sonorit\u00e0 prettamente americane, il disco riscosse molto successo proprio negli Stati Uniti, dove l'album raggiunse la top ten in classifica, e la canzone \"Fame\" (scritta da Bowie in collaborazione con John Lennon e Carlos Alomar) raggiunse il primo posto nella classifica dei singoli.\nProduzione.\nIniziata l'11 agosto 1974, durante una pausa del Diamond Dogs Tour, la registrazione di \"Young Americans\" venne effettuata sotto la supervisione di Tony Visconti, principalmente ai Sigma Sound Studios di Philadelphia, in Pennsylvania. Per l'incisione dell'album si cerc\u00f2 di rendere l'atmosfera dei brani il pi\u00f9 possibile dal vivo, come se fossero stati registrati live, con l'intera band che suonava insieme, incluso Bowie al canto, come un unico concerto. Secondo quanto riportato dal produttore Visconti, l'album contiene \"circa l'85% di David Bowie dal vivo\".\nPer creare delle sonorit\u00e0 autenticamente soul, Bowie volle radunare in studio musicisti della scena funk e soul locale, inclusi Luther Vandross, all'epoca agli esordi, e Andy Newmark, batterista degli Sly and the Family Stone. Vandross compose insieme a Bowie il brano \"Fascination\", la terza traccia sull'album. Si tratt\u00f2 inoltre della prima volta nella quale Bowie si trov\u00f2 a lavorare con Carlos Alomar, dando cos\u00ec inizio ad un lungo e fruttuoso rapporto lavorativo che si sarebbe protratto per circa trent'anni. La canzone \"Young Americans\", pubblicata come primo singolo estratto dal disco, occorse due giorni di lavorazione in studio per essere registrata.\nRegistrazione.\nLa maggior parte delle sessioni agli studi Sigma Sound si svolsero nel novembre 1974. La lavorazione dell'album attrasse l'attenzione dei fan locali di Bowie che iniziarono a stazionare perennemente fuori dallo studio per tutto il tempo delle sessioni. L'ultimo giorno di lavoro in studio, i fan furono invitati dentro per ascoltare in anteprima le nuove canzoni incise.\n\"Across the Universe\", una cover di un tardo brano dei Beatles, e \"Fame\", una nuova composizione, furono incise agli Electric Lady Studios alla presenza di John Lennon. Per inserire queste due nuove canzoni, furono tolti dal disco i brani \"Who Can I Be Now\" e \"It's Gonna Be Me\", anche se poi queste canzoni furono successivamente recuperate come bonus tracks per la ristampa dell'album ad inizio anni novanta. Il riff chitarristico di \"Fame\", opera di Alomar, era basato sulla canzone \"Foot Stompin\"' del gruppo doo-wop The Flairs.\nBowie aveva preso in considerazione svariati titoli differenti per il disco, inclusi \"Somebody Up There Likes Me\", \"One Damned Song\", \"The Gouster\" e \"Fascination\".\nAlle sessioni di \"Young Americans\" prese parte anche il sassofonista David Sanborn, in una delle sue prime apparizioni in uno studio di registrazione.\n\"Young Americans\" mise definitivamente fine al periodo \"glam rock\" di David Bowie, incarnato dai personaggi di \"Ziggy Stardust\" e \"Aladdin Sane\", e dalle esibizioni fortemente teatrali del Diamond Dogs Tour.\nPubblicazione, singoli ed accoglienza.\nL'album venne pubblicato nel marzo 1975, raggiungendo la seconda posizione in classifica nel Regno Unito e la numero 9 negli Stati Uniti, facendo scoprire David Bowie ad una nuova schiera di fan statunitensi. In Europa la svolta \"black\" della musica di Bowie venne accolta con qualche perplessit\u00e0, mentre invece in America l'album accrebbe la fama dell'artista. La stampa americana parl\u00f2 di Bowie come di un misto tra Frank Sinatra, Elvis Presley, e Mick Jagger, definendolo un artista dotato di enorme carisma, capace di soggiogare qualsiasi tipo di pubblico.\nIn Gran Bretagna, la traccia \"Young Americans\" venne pubblicata su singolo nel 1975 e raggiunse solo la posizione numero 18 in classifica, mentre lo stesso singolo arriv\u00f2 al numero 28 negli Stati Uniti. La versione britannica del singolo conteneva sul lato B una versione live di \"Suffragette City\". Bowie esegu\u00ec \"Young Americans\" in TV nel corso del \"Dick Cavett Show\" per promuovere il singolo negli Stati Uniti, che riscosse nell'immediato un successo moderato, ma notevole nel tempo.\n\"Fame\" fu il secondo singolo estratto dall'album, con \"Right\" come B-side, raggiungendo solo la posizione numero 17 nel Regno Unito ed una inaspettata prima posizione in America. E fu proprio questo brano a decretare il successo del disco negli Stati Uniti, facendo acquisire un'enorme popolarit\u00e0 a Bowie presso pubblico e mass media. Come autori di \"Fame\" sono accreditati Bowie, Carlos Alomar e John Lennon. Lennon, ancora nel pieno del suo periodo \"lost weekend\" (la momentanea separazione da Yoko Ono), stava celebrando l'uscita del suo nuovo album \"Walls and Bridges\", e capit\u00f2 in studio cogliendo l'opportunit\u00e0 di fare una jam session con Bowie e la sua band. Si dice che Bowie abbia particolarmente gradito la partecipazione di Lennon alle sedute di registrazione, da decidere cos\u00ec su due piedi di incidere una reinterpretazione del brano dei Beatles scritto da Lennon \"Across the Universe\". Successivamente Lennon stesso afferm\u00f2 di ritenere la versione incisa da Bowie addirittura migliore dell'originale.\nUn terzo singolo era in programma per sfruttare il grande successo dell'album in America, ma non si concretizz\u00f2 fino al novembre 1979 quando una versione completamente re-arrangiata di \"John, I'm Only Dancing\", reintitolata \"John, I'm Only Dancing (Again)\" (num. cat. RCA Bow 4) venne pubblicata in Gran Bretagna. Il brano era stato registrato effettivamente durante le sessioni per \"Young Americans\", ma non era stato inserito nella versione definitiva dell'LP.\nNel settembre 2016, all'interno del cofanetto \"Who Can I Be Now? (1974-1976)\", venne pubblicato per la prima volta nel suo ordine originario l'album \"The Gouster\", versione iniziale di Young Americans pronta per un'eventuale pubblicazione alla fine del 1974. A differenza dell'album completo, \"The Gouster\" contiene tre canzoni in pi\u00f9, \"John, I'm Only Dancing (Again)\", \"It's Gonna Be Me\" e \"Who Can I Be Now?\", oltre a registrazioni e mix alternativi di \"Somebody Up There Likes Me\", \"Can You Hear Me\" e \"Right\"; mancano per\u00f2 le tracce registrate nel 1975 (\"Win\", \"Fascination\", \"Across the Universe\" e \"Fame\").\nTracce.\nEdizioni CD.\nL'album \u00e8 stato ristampato in formato compact disc in cinque occasioni diverse. La prima volta dalla RCA nel 1984, la seconda nel 1991 dalla Rykodisc (con l'aggiunta di tre bonus tracks), la terza nel 1999 dalla EMI (rimasterizzato in digitale a 24-bit ma senza tracce bonus), e la quarta volta insieme ad un DVD il 19 marzo 2007, in qualit\u00e0 audio superiore con missaggio in 5.1 Dolby Surround, con le tracce bonus \"Who Can I Be Now?\" e \"John, I'm Only Dancing (Again)\" dell'edizione 1991 Rykodisc, una versione alternativa di \"It's Gonna Be Me\" pi\u00f9 materiale video proveniente dal Dick Cavett TV Show. L'ultima edizione proviene dal cofanetto del 2016 \"Who Can I Be Now?\", rilasciata in un primo momento solo all'interno della raccolta, poi separatamente."}
{"id": "1325977", "revid": "110157", "url": "https://it.wikipedia.org/wiki?curid=1325977", "title": "Tromboon", "text": "Il tromboon (o trombotto) \u00e8 uno strumento musicale aerofono ad ancia doppia. \u00c8 realizzato montando la \"esse\" di un fagotto sul canneggio di un trombone: il nome deriva infatti dalla fusione dei termini inglesi \"trombone\" (che significa appunto \"trombone\") e \"bassoon\" (cio\u00e8 \"fagotto\").\nPeter Schickele, ideatore del personaggio P. D. Q. Bach, lo definisce \"un ibrido costruito con parti di fagotto e di trombone, che ha tutti gli svantaggi di entrambi\".\nImpiego.\n\u00c8 uno strumento particolarmente raro e bizzarro. Non viene usato sistematicamente in orchestra, n\u00e9 in bande a fiati, n\u00e9 nel jazz. Il suo suono \u00e8 potente e grave, a met\u00e0 tra il comico e l'inquietante. \u00c8 stato impiegato dall'immaginario compositore P. D. Q. Bach (pseudonimo di Peter Schickele) nel suo oratorio \"The Seasonings\", in \"Serenude (for devious instruments)\" ed in \"Shepherd on the Rocks, With a Twist\"."}
{"id": "1325988", "revid": "362176", "url": "https://it.wikipedia.org/wiki?curid=1325988", "title": "'hours...'", "text": "'hours...' \u00e8 il ventunesimo album di David Bowie e fu pubblicato dalla Virgin Records nel 1999. \u00c8 stato ristampato nel 2004 con l'aggiunta di diverse tracce bonus, e nel gennaio 2005 in versione doppio CD con ulteriori brani aggiuntivi. \u00c8 stato il primo album di un artista di fama a essere disponibile per il download digitale da internet. La pubblicazione in rete precedette l'uscita del CD di circa due settimane. L'album \u00e8 stato rimasterizzato nel 2021 e sar\u00e0 incluso nel cofanetto \"Brilliant Adventure (1992-2001)\" .\nIl disco.\nIl disco \u00e8 stato composto insieme a Reeves Gabrels per il videogioco \"\" del 1999.\n\"'hours...'\" \u00e8 un disco molto pi\u00f9 convenzionale rispetto ai frenetici \"Earthling\" e \"1.Outside\", gli album che l'hanno preceduto, recuperando atmosfere pop rock pi\u00f9 intimiste e riflessive. Se la musica di Bowie era sempre stata caratterizzata da artificio, intelligenza e sintesi, \"'hours...\" segna una svolta ed \u00e8 un punto di partenza rilassato e naturale. Questo cambiamento di tono rispetto agli ultimi suoi lavori \u00e8 stato definito su \"AllMusic\" rinfrescante.\nNella rivista \"Rolling Stone\" \u00e8 stato invece definito effervescente e malinconico al tempo stesso, rappresentando una sintesi della carriera di Bowie, in cui l'ascoltatore pu\u00f2 trovare tracce di album precedenti quali \"Hunky Dory\", \"Ziggy Stardust\", \"Aladdin Sane\", \"Heroes\", \"Low\" e quelli realizzati con i Tin Machine. Sempre secondo la rivista americana, l'introspezione che caratterizza\" 'hours...' \" testimonia la serenit\u00e0 derivante dalla maturit\u00e0, longevit\u00e0 artistica e fama di leggenda raggiunte dall'autore.\nPer promuovere l'album venne indetto un \"Cyber Song Contest\" sul sito ufficiale di Bowie, www.BowieNet, con cui il vincitore avrebbe potuto aggiungere il testo ad una versione strumentale del brano \"What's Really Happening\" e comparire tra gli autori nelle note di copertina. Tra gli testi arrivati risult\u00f2 vincente quello del ventenne Alex Grant, giudicato da Bowie impertinente e facile da cantare. Grant si aggiudic\u00f2 anche un viaggio ai Looking Glass Studios di Philip Glass il 24 maggio 1999, con la possibilit\u00e0 di osservare Bowie al lavoro in studio di registrazione. Contribu\u00ec alla canzone anche cantando nel coro di sottofondo, insieme ad un amico che lo aveva accompagnato.\nLa copertina.\nLa copertina dell'album, disegnata da Rex Ray elaborando fotografie di Tim Bret Day e Frank Ockenfels, mostra una sorta di \"Piet\u00e0 michelangiolesca\" dove un Bowie con capelli corti appare esanime a terra con la testa sulle ginocchia di un caritatevole altro Bowie dai capelli lunghi, come in una sorta di passaggio tra vecchia e nuova incarnazione musicale dell'artista. Il primo rappresenta il morente Bowie del precedente album \"Earthling\", mentre il secondo, con la sua aria innocente e indefinibile ed il suo aspetto molto pi\u00f9 giovane e vagamente effeminato, potrebbe rappresentare il Bowie di inizio carriera e al tempo stesso un nuovo Bowie sconosciuto ed alieno. Nelle prime stampe dell'album, la copertina era stata sottoposta ad un complicato processo di stampa che donava all'immagine un effetto tridimensionale.\nAccoglienza.\nL'album ebbe un notevole successo in Europa, in particolare raggiunse la Top 10 nelle classifiche nazionali con la 2\u00aa posizione in Svezia e Austria, la 4\u00aa in Germania e Norvegia, la 5\u00aa nel Regno Unito, la 7\u00aa in Francia e la 9\u00aa in Italia. Negli Stati Uniti invece fu il primo album di studio di Bowie a fallire l'entrata nella US Top 40 dai tempi di \"Ziggy Stardust\" (1972), raggiungendo la 47\u00aa posizione. Discrete furono le vendite di \"Thursday's Child\", il primo dei singoli estratti dall'album, che raggiunse la 16\u00aa posizione della Official Singles Chart."}
{"id": "1325989", "revid": "254059", "url": "https://it.wikipedia.org/wiki?curid=1325989", "title": "Enrico da Fucecchio", "text": "Biografia.\nFu nominato nel 1273 Vescovo della Diocesi di Luni da Papa Gregorio X senza intervento o ratifica dei Canonici della cattedrale, a cui anzi era stata fatta \"inhibitionem super non eligendo sibi pastore absque licentia Sedis Apostolice speciali\"; accompagnava Enrico una lettera in cui il Papa auspicava \"in spiritualibus et temporalibus incrementum\" della Diocesi, secondo la linea tenuta dal Vescovo Guglielmo e in questo la Santa Sede non fu delusa.\nFece il suo ingresso il 25 aprile 1273 celebrando secondo la tradizione nell'antica Cattedrale di Luni: l'anno seguente recuper\u00f2 terza parte del Castello di Regnano, territori presso Soliera Apuana e Bibola, fece restaurare castelli a Ponzanello e a Caprigliola costruendo inoltre \"multas domus et palatium magnum\", cos\u00ec come a Castelnuovo Magra. Fece ricostruire il castello di San Maurizio, per godere del \"pedagio, ripatico et aliis perceptionibus\", la Pieve di Monte Libero presso Massa, case a Vezzala presso Carrara recuperando introiti sul marmo, e strapp\u00f2 a Sarzana la dogana del sale, commentando con la Curia Romana: \"et habuimus multas brigas et guerras cum eis propter hoc\".\nAl pari di questi recuper\u00f2, mosse in avanti il riordinamento amministrativo e giuridico della Diocesi, in modo da poter rivendicare meglio i propri diritti, raccogliendo tutti i documenti utili facendoli trascrivere nel codice che iniziava con l'inventario redatto da Uberto Pelavicino Vicario Imperiale di Federico II. Nel \"Codice Pelavicino\" confluirono risultati di indagini e ricerche su censi, redditi, proventi, diritti di ogni attivit\u00e0 economica e giuridica all'interno dei territori della Diocesi: grazie a questa solida base Enrico da Fucecchio ebbe gli strumenti per restaurare casse, diritti e prestigio vescovile.\nA questa serie di trionfi segu\u00ec l'espulsione dei \"vicarios, judices et notarios et alios rectores\" lucchesi dalle varie magistrature locali \"in omnibus terris episcopatus\", in cui si erano infiltrati grazie all'appoggio del Vescovo Guglielmo. Enrico nel 1297 recuper\u00f2 il castello della Brina, nel 1282 quelli di Arcola e Barbazzano, consegnatisi alla Repubblica di Genova, e ricostru\u00ec quello di Bolano. Nel 1285 ottenne da Rodolfo d'Austria Re dei Romani il diritto di battere moneta. Non riusc\u00ec per\u00f2 a recuperare i beni usurpati dai Fieschi che, in seguito alle ammonizioni dirette di Papa Giovanni XXI, preferirono vendere tutto a Genova per 25000 lire, lasciando il Vescovo Enrico a protestare con la ricca e potente repubblica, che non si preoccup\u00f2 neppure di rispondere.\nContro l'attivismo e i successi episcopali si schierarono i Marchesi Malaspina, che mossero guerra nel 1280, conquistando rapidamente Sarzana, Serravalle nei pressi di Ortonovo, i castelli di San Maurizio, della Brina, Bolano, Stradano, Regnano, Montebello, Pulica, i borghi di Ceparana e Santo Stefano. A questa improvvisa fiammata segu\u00ec una rapida pace, stipulata ad Orvieto nel 1281 da Gherardo vescovo di Sabina, nominato arbitro: si scambiarono i prigionieri, si restituirono le terre e si torn\u00f2 alla \"status quo\", ma i Malaspina non erano intenzionati a lasciare prosperare l'episcopato lunense.\nDopo quasi un quarto di secolo passato a lottare, Enrico da Fucecchio entro l'inizio del 1297 per mezzo di un procuratore rinunzi\u00f2, non si sa perch\u00e9, alla sede episcopale e mor\u00ec poco dopo. Con lui ebbe fine la fase gloriosa e vittoriosa della Diocesi di Luni: mutati i tempi, al tramonto l'epoca feudale, i suoi diretti successori Antonio Nuvolone da Camilla, Gherardino Malaspina e Bernab\u00f2 Malaspina, non sarebbero riusciti a mantenere nulla della grandezza e del potere che Enrico aveva restaurato."}
{"id": "1325991", "revid": "109676995", "url": "https://it.wikipedia.org/wiki?curid=1325991", "title": "Mercedes-Benz Classe GL", "text": "La Mercedes-Benz Classe GL \u00e8 un fuoristrada di lusso prodotto dal 2006 al 2015 dalla casa automobilistica tedesca Mercedes-Benz, prima di venire sostituita dalla Classe GLS.\nLe serie.\nLa \"Classe GL\" \u00e8 nata per fronteggiare il proliferare di alcuni SUV di taglia extra-large che stavano diffondendosi in Europa ed in Nordamerica, come per esempio l'Audi Q7 e la Cadillac Escalade. Dal 2006 al 2012 \u00e8 stata prodotta la prima generazione del maxi-SUV di Stoccarda, indicata con la sigla X164. Nel 2012 ha debuttato la seconda generazione, siglata X166, che per\u00f2, in occasione del restyling avutosi nell'autunno 2015, ha cambiato la denominazione in \"GLS\", sancendo cos\u00ec la fine della sigla \"GL\" come denominazione commerciale."}
{"id": "1325992", "revid": "156281", "url": "https://it.wikipedia.org/wiki?curid=1325992", "title": "Almeria 2005", "text": ""}
{"id": "1325993", "revid": "1123126", "url": "https://it.wikipedia.org/wiki?curid=1325993", "title": "Gualtiero II", "text": "Biografia.\nFu creato vescovo, con la giurisdizione anche sulla riottosa abbazia di San Caprasio, della Diocesi di Luni il 16 marzo 1198 da Papa Innocenzo III. Tre anni dopo, concorde con i Canonici, decide il trasferimento della Cattedrale da Luni a Sarzana \"cum auctoritate domini Innocentii Pape tercii communi utilitate tocius cleri et populi episcopatus\" poich\u00e9 della citt\u00e0 \"nulla spes de eius reedificatione remansit\". Questa decisione viene ulteriormente ratificata dal Papa l'anno successivo considerando come Luni \"cos\u00ec divori e consumi i suoi abitatori che pochi o nessuno pi\u00f9 vi dimora, n\u00e9 vi \u00e8 pi\u00f9 un popolo che conservi e difenda i diritti e le libert\u00e0 della Chiesa\".\nIn seguito a ci\u00f2 Gualtiero II diede una nuova sistemazione alla divisione plebana, cedendo ai Canonici le due sarzanesi \"cumomni eorum iure\" ricevendo in cambio la chiesa di San Pietro ad Avenza \"et ipsum burgum de Aventia totum cum omni iure quam pertinentiis ipsius ecclesie et burgi\": tre anni dopo Gualtiero II ceder\u00e0 Avenza alla Pieve di Sant'Andrea a Carrara, di propriet\u00e0 dei Canonici Lateranensi, in cambio dell'Ospedale di San Leonardo \"in capite Paludis\" concesso loro da Gottifredo II.\nCon gli abitanti di Vezzano ebbe conflitto per diritti di pascolo e per questioni di giurisdizione su terre Estensi passate ai Malaspina, riuscendo infine a dimostrare le proprie ragioni. Con gli abitanti di Sarzana ebbe discordia per altri motivi giurisdizionali legati alla giustizia criminale, all'eredit\u00e0 degli stranieri morti l\u00ec senza testamento e per i tributi sul sale. Con i Marchesi Malaspina si scontr\u00f2 firmando una prima pace nel 1202 ed una seconda quattro anni dopo alla presenza di Guglielmo V del Monferrato, intervenuto come paciere. Nello stesso anno, assieme al comune di Pontremoli e al Marchese Guglielmo Malaspina giura alla Repubblica di Lucca di custodire la Via Francigena \"in toto suo dominio et districtu\".\nNel 1200, primo vescovo di Luni, per garantire l'ordine e la civile convivenza nei territori della Diocesi promulg\u00f2 presso Vezzala degli \"Statuti\" per tutelare il diritto e difendere i deboli e fissare le consuetudini in uso: mai prima un vescovo conte di questa diocesi si era impegnato come legislatore, segno quindi di una potenza ed un'autorit\u00e0 che i Dilpomi imperiali e papali hanno concesso al detentore del potere episcopale e feudale. Oltrech\u00e9 alla legge, si interess\u00f2 e potenzi\u00f2 i castelli diocesani: costru\u00ec quelli di Marciaso, Pulica, Montebello presso Bolano, Castelnuovo Magra e tent\u00f2, invano, di porne uno anche a San Terenzo Monti.\nGualtiero II mor\u00ec nel 1213, dopo vent'anni di episcopato.\nBibliografia.\nL. Podest\u00e0, \"I vescovi di Luni dall'anno 895 al 1289. Studi sul Codice Pelavicino nell'Archivio Capitolare di Sarzana\", in \"Atti e Memorie della Reale Deputazione di Storia Patria per le Province Modenesi\", VI (1895), pp.\u00a067\u201369"}
{"id": "1325998", "revid": "1573940", "url": "https://it.wikipedia.org/wiki?curid=1325998", "title": "Antonio Nuvolone da Camilla", "text": "Biografia.\nCappellano del Vescovo di Sabina Gherardo, che stipul\u00f2 la pace di Orvieto nel 1281, fu nominato Vescovo di Luni da Papa Bonifacio VIII e subito incapp\u00f2 nei tradizionali e secolari problemi di ogni vescovo lunense con il Capitolo della Cattedrale, Sarzana, i Malaspina e la Repubblica di Lucca. I sarzanesi, \"spiritu rebellionis assumpto\", guidati dal Podest\u00e0 cittadino lucchese, gli impedirono di esercitare la giurisdizione comitale sostenuti dal Capitolo della Cattedrale, e spalleggiati dai Marchesi Malaspina delle varie linee, da molteplici signori della Lunigiana, dai Comuni di Pisa, Lucca, Genova, Brugnato, Reggio, Parma e Piacenza: tutti questi avevano compreso che con il sempre pi\u00f9 veloce tramonto dell'autorit\u00e0 episcopale si apriva un futuro fatto di espansione e nuove domini.\nIl Comune di Lucca \u00e8 il primo e pi\u00f9 scaltro ad agire, continuando a tenere l'atteggiamento rivelatosi vincente fin dai tempi del Vescovo Guglielmo di Luni, inserendo giudici, notai, podest\u00e0 e vicari nell'amministrazione e nelle magistrature locali, annettendo \"de facto\" se non ancora \"de iure\" il territorio diocesano a quello del comune lucense: nel 1308, appena morto il vescovo Antonio e in piena vacanza del potere episcopale, Lucca inserir\u00e0 nei suoi statuti i comuni di Pontremoli, Verrucola de' Bosi, Aulla, Massa, Ponzano, Ameglia e Fosdinovo affermando che \"subsunt communi Lucano\" e che il 13 settembre di ogni anno in segno di sottomissione devono portare un cero a Lucca.\nEletto nel maggio 1297, a luglio il vescovo Antonio invoca l'aiuto papale perch\u00e9 lo liberi da tutte le intromissioni lucchesi e riporti all'obbedienza tutti coloro che non ne riconoscono l'autorit\u00e0. Nel settembre dello stesso anno Bonifacio VIII \u00e8 costretto ad inviare un proprio cappellano in Lunigiana come delegato per obbligare sarzanesi e lucchesi a rispettare il vescovo e a lasciargli il castello. Successivamente annull\u00f2 tutte le alleanze gi\u00e0 stipulate, gli atti pubblici ed i giuramenti che Sarzana aveva stretto con comuni, Malaspina e signori locali, minacciandoli di pene spirituali, pecuniarie e della perdita delle libert\u00e0. I marchesi Malaspina, forse indispettiti dai cedimenti sarzanesi, muovono guerra al vescovo, proseguimento di quella che il vescovo Enrico da Fucecchio aveva concluso con la pace orvietana del 1281.\nLa guerra dur\u00f2 dieci anni e la pace fu sancita il 6 ottobre 1306 \"in Camera Episcopali Palatii de Castro Novo\", cio\u00e8 a Castelnuovo Magra, \"inter Venerabilem Patrem Dnm. Donm Antonium Dei gratia Lunensem Episcopum et Comite, et Magnificos Viros et Excelsos Dns Moroellum, Francischinum, Conradium et Fratres Marchiones Mal.\" poich\u00e9 a causa di \"guerris, inimicitiis, odiisque\" erano sopraggiunte \"homicidia, vulnera, caedes, incendia, vasta dapna et pericula plurima\". Procuratore del Marchese Franceschino era Dante Alighieri: \"Magnificus vir dominus Franceschinus Marchio Malaspina fecit, constituit et ordinavit suum legitimum procuratorem, actorem, factorem et nuncium specialem Dantem Alegerij de Florentia\".\nAl di l\u00e0 dell'enorme importanza che essa assume in ordine alla maturazione del pensiero politico dell'Alighieri, La Pace di Castelnuovo segna, di fatto, fine del potere temporale dei Vescovi lunensi: l'anno successivo Antonio Nuvolone viene a morte e nell'ordine i suoi successori Gherardino Malaspina e Bernab\u00f2 Malaspina sarebbero stati, il primo (dopo aver subito lo scherno di Dante nell\"'Epistola IV ai Cardinali\") dichiarato decaduto dalla signoria temporale e morto in esilio, il secondo, morto Castruccio Castracani, impegnato per tutta la vita a recuperare, invano, gli antichi poteri e diritti.\nMolto significativo notare che in punto di morte l'ultimo dei vescovi guerrieri di Luni elev\u00f2 nient'altri che il marchese di Mulazzo, Franceschino Malaspina, al ruolo di proprio curatore testamentario."}
{"id": "1326003", "revid": "1318306", "url": "https://it.wikipedia.org/wiki?curid=1326003", "title": "Vincenzo Tozzi", "text": "La prima notizia sul suo conto che ci giunge risale al 1640, quando termin\u00f2 di prestare servizio per il Cardinale Vincenzo Costaguti a Roma per diventare maestro di coro a Messina. Ivi tenne questa posizione sicuramente dal 1649 al 1664 e nella stessa citt\u00e0 fu membro di due accademie letterarie, \"Abbarbicati\" e l\"'Accademia della Fucina\", le quali gli fornirono i testi per due suoi lavori: \"Le gare di Natura e di Fortuna\" e i due intermezzi \"I pasticcieri\". Al giorno d'oggi sopravvivono solo i suoi lavori sacri, mentre quelli secolari sono andati completamente perduti. Suo figlio Francesco fu anch'egli compositore."}
{"id": "1326005", "revid": "199803", "url": "https://it.wikipedia.org/wiki?curid=1326005", "title": "Mu\u1e25ammad ibn \u02bfAbd All\u0101h ibn \u02bfAbd al-Mu\u0163\u0163alib al-H\u0101shim\u012b", "text": ""}
{"id": "1326006", "revid": "31886", "url": "https://it.wikipedia.org/wiki?curid=1326006", "title": "Jean-Marie Guyau", "text": "Biografia.\nFiglio di Augustine Tuillerie, autrice di \"Le Tour de la France par deux enfants\" e altre opere pedagogiche.\nAppassionato di poesia e filosofia, lesse con ardore i grandi classici con una spiccata sensibilit\u00e0 verso Hugo, Corneille, Musset, Epitteto, Platone e Kant. Diplomatosi in lettere e filosofia a 17 anni, tradusse \"Il Manuale\" di Epitteto, rimanendo colpito dallo stoicismo, che finir\u00e0 per contraddistinguere la sua breve ma intensa vita. A 19 anni si laure\u00f2 all'Accademia di Scienze Morali e Politiche e l'anno successivo cominci\u00f2 ad insegnare Filosofia al Liceo Condorcet.\nScrisse opere pedagogiche e di sociologia dell'arte. A seguito dei primi sintomi di tisi, che lo condurr\u00e0 alla morte, si spost\u00f2 al Sud, prima a Pau e Biarritz indi a Nizza e Mentone.\nBench\u00e9 i sintomi della malattia si facessero pi\u00f9 gravi, continu\u00f2 a scrivere in maniera feconda. a\nLa sua opera maggiore, \"Esquisse d'une morale sans obligation ni sanction\", profondamente innovatrice, dest\u00f2 grande interesse in Nietzsche, che lasci\u00f2 molte annotazioni a margine della copia dell'opera in suo possesso.\nLa moglie dell'Autore pubblic\u00f2, con lo pseudonimo di Pierre Ulric, dei brevi romanzi per l'infanzia.\nPensiero.\nLa matrice principale del pensiero di Guyau va cercata nelle dottrine evoluzionistiche e positiviste che allora si stavano facendo strada nel campo filosofico e scientifico europeo. Prendendo le mosse dallo stesso Darwin, ma soprattutto da Herbert Spencer, Guyau analizza diffusamente il tema dell'energia vitale come motore della vita, collocandolo al centro dell'impulso (non sempre consapevole) del genere umano all'espansione e alla conservazione della specie. \u00c8 da questo impulso primario che, via via, prendono le mosse altre qualit\u00e0 spiccatamente umane come, per esempio, la solidariet\u00e0, che secondo il filosofo francese, \u00e8 alla base del concetto di morale, che non potr\u00e0 mai essere un arido elenco di norme, ma la base spontanea su cui fondare il complesso intreccio delle relazioni sociali. Una volta che la solidariet\u00e0 sociale e l'integrazione saranno avanzate, esse genereranno l'attitudine umana al gusto e all'idea artistica, elementi questi che collegheranno l'uomo a un'idea superiore che aprir\u00e0 le porte a una migliore comprensione della trascendenza che, secondo Guyau, non sar\u00e0 pi\u00f9 dominio delle religioni bens\u00ec di una \"irreligione futura\" che non porr\u00e0 pi\u00f9 al suo vertice il timore di Dio, ma l'amore per gli uomini."}
{"id": "1326008", "revid": "599013", "url": "https://it.wikipedia.org/wiki?curid=1326008", "title": "Jay Gould", "text": ""}
{"id": "1326009", "revid": "400694", "url": "https://it.wikipedia.org/wiki?curid=1326009", "title": "Marco Corbelli", "text": "Biografia.\nAutodidatta e costantemente vocato ad una sperimentazione estrema del suono in tutte le sue forme, ha lavorato sotto diversi pseudonimi e progetti, il pi\u00f9 diffuso dei quali \u00e8 Atrax Morgue, con il quale ha firmato la maggior parte delle sue opere. Attivo sulla scena power electronics dai primi anni '90, inizialmente noto come Marco Rotula, ha poi fondato l'etichetta indipendente Slaughter Productions attraverso la quale ha prodotto e distribuito centinaia di opere di propria produzione e di altri artisti, sempre circoscrivibili al genere musica elettronica sperimentale, power electronics e industrial.\nLa fitta attivit\u00e0 di distribuzione lo ha reso nel tempo uno dei pi\u00f9 fertili divulgatori della cultura musicale underground italiana ed europea, con un lascito di titoli, pubblicati su cassetta e cd, davvero sterminato.\nIn quasi 15 anni si \u00e8 affermato come uno dei personaggi di spicco della scena industriale italiana e ha collaborato con noti e meno noti personaggi della scena industrial, quali Maurizio Bianchi, Eraldo Bernocchi dei Sigillum S, Deca, Gianni Pedretti (Colloquio) e Menarca (A. Facci / M. Corbelli / G. Pedretti)\nDalla fine degli anni '90, come Atrax Morgue ha pubblicato numerosi CD anche con importanti etichette internazionali, tra cui Self Abuse Records, Release, Old Europa Cafe, RRRecords, Crowd Control Activities and Ars Benevola Mater.\nIl suo stile e la sua iconografia hanno di volta in volta sposato le pi\u00f9 irrequiete, provocatorie e disturbanti tematiche, esplorando attraverso la ricerca esasperata sul suono gli abissi dell'animo umano e accostandosi spesso a filoni culturali paralleli (cinema, letteratura, fumetto). Sadismo, necrofilia, serial-killer sono solo alcune delle fonti di ispirazione delle sue opere, che nelle performance dal vivo si manifestavano con angoscianti proiezioni video di operazioni di chirurgia plastica e spezzoni di famosi film horror.\nNel 2001 assieme a Paolo Albani, Antonino Bove e Daniele Poletti ha realizzato, presso lo Studio d'Arte Memoria Indelebile di Viareggio, la performance \"De Artis Corpore\".\nMarco Corbelli si \u00e8 tolto la vita impiccandosi il 6 maggio 2007 all'et\u00e0 di 37 anni."}
{"id": "1326011", "revid": "38120", "url": "https://it.wikipedia.org/wiki?curid=1326011", "title": "Won-tolla", "text": ""}
{"id": "1326015", "revid": "767487", "url": "https://it.wikipedia.org/wiki?curid=1326015", "title": "Human Traffic", "text": "Human Traffic \u00e8 un film del 1999 scritto e diretto da Justin Kerrigan.\nIl film.\nRacconta di un gruppo di cinque ragazzi di Cardiff che durante la settimana si adopera in lavori saltuari, in attesa di scatenarsi nel week-end in un mix di discoteche, sesso e pasticche. Scritto e diretto dall'esordiente Justin Kerrigan, il film ha raccolto un enorme successo di critica in Gran Bretagna, dove alcune divertenti situazioni come la \"Teoria sulle droghe in Guerre stellari\" e la \"Politica dello spinello\" sono diventate un cult. In maniera divertente Kerrigan ha voluto darci l'immagine dei giovani gallesi di fine millennio: le loro vite ruotano attorno ad elementi come droghe sintetiche, locali, discoteche, liste per entrare nei locali pi\u00f9 \"giusti\", telefonini, pupille dilatate e balli sfrenati. \nTrama.\n\"Human Traffic\" \u00e8 la storia di 5 ragazzi gallesi e del loro weekend tanto atteso.\nJip (John Simm) e Lulu (Lorraine Pilkington) sono grandi amici e hanno entrambi qualche problema: Jip \u00e8 preoccupato per suoi fallimenti sessuali, forse dovuti all'uso di droghe, e teme di essere diventato impotente; il fidanzato di Lulu non soffre invece di questi problemi, soprattutto quando lei non \u00e8 nei paraggi: Lulu, stanca di essere tradita, lo lascia. Tocca quindi ai suoi amici tirarle su il morale durante il fine settimana.\nKoop (Shaun Parkes) e Nina (Nicola Reynolds) stanno insieme da tempo e vivono felicemente la loro relazione, se non fosse che Koop, quando \u00e8 in preda alla gelosia e alla paranoia, crede che lei vada a letto con chiunque le capiti sotto tiro. Moff (Danny Dyer) \u00e8 un adolescente in crisi pressato dalle responsabilit\u00e0 sociali ribaditegli dalla famiglia, e vede come unica via di scampo l'assunzione di trip e droghe. Il film non parla semplicemente di questo ma intende mostrare come la societ\u00e0 odierna ignori i sogni individuali dei giovani, frustrandoli ed opprimendoli sotto formalit\u00e0 e insicurezze che spingono i protagonisti a cercare la libert\u00e0 e l'unione agli altri attraverso comportamenti evasivi come droghe e balli. \nI ragazzi, infatti, trascorrono la settimana facendo qualche lavoro, talvolta umiliante, e aspettando con ansia il fine settimana che decideranno di trascorrere tra una festa e un'altra all'insegna dello sballo."}
{"id": "1326020", "revid": "1708406", "url": "https://it.wikipedia.org/wiki?curid=1326020", "title": "EtaG", "text": "L'etaG \u00e8 un valore assunto nei calcoli relativi al contenimento energetico degli edifici, come prescritti dalle relative leggi (Legge 10/1991 \u00abNorme per l'attuazione del Piano energetico nazionale in materia di uso razionale dell'energia, di risparmio energetico e di sviluppo delle fonti rinnovabili di energia\u00bb; D.Lgs. n. 192/05 e D.Lgs 311/06 in recepimento della Direttiva della Comunit\u00e0 Europea 2002/91).\nCome da legge 10, l'etaG \u00e8 definito come il valore del rendimento globale medio stagionale definito all'art. 5, comma 1.\nformula_1\ndove log Pn \u00e8 il logaritmo in base 10 della potenza utile nominale del generatore o del complesso dei generatori di calore al servizio del singolo impianto termico, espressa in kW.\nDa non confondere con ETAG, European Technical Approval Guidelines, acronimo relativo a documenti che forniscono orientamenti su come accertare e valutare le caratteristiche specifiche di un prodotto da costruzione."}
{"id": "1326031", "revid": "729019", "url": "https://it.wikipedia.org/wiki?curid=1326031", "title": "1\u00aa Brigata di fanteria &quot;Golani&quot;", "text": "La Brigata Golani (ebraico: \u05d7\u05d8\u05d9\u05d1\u05ea \u05d2\u05d5\u05dc\u05e0\u05d9), conosciuta anche come 1\u00aa Brigata di Fanteria, \u00e8 una brigata delle Forze di Difesa Israeliane. Ha come simbolo un albero verde su sfondo ocra e i soldati che vi prestano servizio indossano un berretto marrone. \u00c8 una delle pi\u00f9 decorate unit\u00e0 di fanteria delle forze armate israeliane e consiste in 5 battaglioni, di cui due esistenti sin dalla fondazione (il 12\u00b0 e il 13\u00b0), uno trasferito dalla brigata Givati (il 51\u00b0) e due battaglioni di forze speciali.\nFu formata il 28 febbraio 1948, quando la Brigata Levanoni nella Galilea superiore fu unita alla Brigata \"Carmeli\". Essa \u00e8 subordinata alla 36\u00aa Divisione ed \u00e8 una delle unit\u00e0 di fanteria pi\u00f9 decorate d'Israele."}
{"id": "1326033", "revid": "1856513", "url": "https://it.wikipedia.org/wiki?curid=1326033", "title": "Tomsk Avia", "text": "La Tomsk Avia o (in russo: \u0430\u0432\u0438\u0430\u043a\u043e\u043c\u043f\u0430\u043d\u0438\u044f \u0422\u043e\u043c\u0441\u043a \u0410\u0432\u0438\u0430, in inglese: Tomsk State Aviation Enterprise) era una compagnia aerea russa con base tecnica all'aeroporto di Tomsk-Boga\u0161\u00ebvo (UNTT), in Russia. La Tomsk Avia \u00e8 stata fondata sulla base della compagnia aerea Aeroflot-Tomsk.\nStoria.\nNel 1947 \u00e8 stato inaugurato il primo aeroporto di Tomsk dove sono arrivati i primi aerei Polikarpov Po-2.\n1952 - i primi Antonov An-2 sono atterrati a Tomsk.\n1953 - i primi Yakovlev Yak-12 nella versione per il trasporto passeggeri sono arrivati all'aeroporto di Tomsk.\n1955 - l'arrivo dei primi elicotteri Mil Mi-1 e Mil Mi-4 a Tomsk.\n1957 - l'apertura di voli di linea interregionali da Tomsk per Barnaul, Ekaterinburg, Novosibirsk, Novokuzneck, Kemerovo, Krasnojarsk.\n1967 - l'inaugurazione del nuovo Terminal aeroportuale e della nuova pista all'aeroporto Boga\u0161evo.\n1972 - l'arrivo dei primi Antonov An-24 a Tomsk.\n1976 - l'arrivo nella flotta dell'Aeroflot-Tomsk dei primi Antonov An-26 per il trasporto merci.\n1991 - la fondazione della Impresa degli Trasporti Aerei di Tomsk sulla base del Distaccamento Aereo di Tomsk di Aeroflot.\n1998 - gli aerei Tupolev Tu-154M e Yakovlev Yak-40 della compagnia aerea russa sono stati cessati in leasing ed in seguito venduti alla S7 Airlines per evitare la bancarotta.\nNel 1999 la Tomsk Avia si \u00e8 unita con la base dell'aviazione civile di Stre\u017eevoj e di Kolpa\u0161evo per ripristinare la rete di voli regionali nell'Oblast' di Tomsk con la creazione del hub all'aeroporto di Tomsk.\nNel 2004 la Tomsk Avia \u00e8 diventata una societ\u00e0 pubblica.\nNel 2006 la Tomsk Avia \u00e8 diventata una societ\u00e0 con responsabilit\u00e0 limitata in seguito alla privatizzazione.\nNel periodo gennaio - giugno 2010 la compagnia aerea russa ha trasportato il 12% di passeggeri in pi\u00f9 rispetto allo stesso periodo del 2009. La crescita \u00e8 stata dovuta al maggior numero dei passeggeri trasportati sui voli di linea esistenti da Tomsk per Stre\u017eevoj, Surgut e Ni\u017enevartovsk (+8%), ma anche grazie all'apertura di nuovi collegamenti sulle rotte Ni\u017enevartovsk - Novosibirsk-Tolma\u010d\u00ebvo, Ni\u017enevartovsk - Omsk.\nNell'agosto 2010 il Governatore dell'Oblast' di Tomsk Andrej Ostrov ha annunciato i piani della creazione sulla base della compagnia aerea Tomsk Avia di una rete di voli di linea nel Distretto Federale Siberiano con lo hub all'aeroporto di Tomsk.\nNel 2012 gli aerei della Tomsk Avia hanno trasportato 157,400 passeggeri, il 2,4% in pi\u00f9 rispetto all'anno precedente.\n14 marzo 2016 \u00e8 stata dichiarata la bancarotta della compagnia aerea in seguito alla sospensione della licenza dei trasporti e l'impossibilit\u00e0 di pagare i creditori gi\u00e0 a partire dal mese di luglio 2015.\nStrategia.\nLa compagnia aerea Tomsk Avia operava il servizio del trasporto aereo passeggeri in Siberia occidentale nel Distretto Federale Siberiano in Russia con hub principale e base tecnica all'aeroporto di Tomsk e hub secondario all'aeroporto di Stre\u017eevoj. La Tomsk Avia effettuava anche voli charter e voli cargo pianificando di sviluppare ulteriormente la rete di voli interregionali dagli aeroporti russi di Novosibirsk, Omsk, Tomsk.\nAccordi commerciali.\nDal 1998 ha stretto dei rapporti con la compagnia aerea russa S7 Airlines che ha acquistato la flotta a medio raggio della Tomsk Avia composta da aerei Tupolev Tu-154M nel 1999-2001. La Tomsk Avia \u00e8 stata anche oggetto della possibile fusione con la S7 Airlines alla fine degli anni 90."}
{"id": "1326047", "revid": "339392", "url": "https://it.wikipedia.org/wiki?curid=1326047", "title": "Giovanni Leonardo", "text": ""}
{"id": "1326052", "revid": "2084998", "url": "https://it.wikipedia.org/wiki?curid=1326052", "title": "Indie occidentali danesi", "text": "Le Indie occidentali danesi ( o \"De dansk-vestindiske \u00f8e\"), chiamate non ufficialmente Antille danesi () o Isole Vergini danesi () erano una colonia della Danimarca dal 1752 al 1917, quando furono vendute agli Stati Uniti d'America. Rimase alla Danimarca solo l'isola di Water Island che pass\u00f2 agli Stati Uniti d'America nel 1944.\nStoria.\nL'isola di Saint Thomas pass\u00f2 sotto il controllo della Compagnia danese delle Indie occidentali e della Guinea nel 1672, poi la Compagnia prese il possesso di Saint John nel 1683, anche se fino al 1718 venne varie volte conquistata dal Regno Unito.\nNel 1733 la Compagnia danese acquist\u00f2 dalla Compagnia francese delle Indie occidentali l'isola di Saint Croix.\nNel 1754 la Compagnia danese venne liquidata e le isole passarono sotto il controllo diretto del re di Danimarca, Federico V.\nDurante le Guerre Napoleoniche le Indie occidentali danesi furono occupate dal Regno Unito dal marzo 1801 al 27 marzo 1802 e dal dicembre 1807 al 20 novembre 1815, ma ritornarono alla Danimarca in seguito al Congresso di Vienna.\nDal 1915 le isole entrarono nelle mire degli Stati Uniti d'America a causa della loro posizione di passaggio tra l'Europa e il Canale di Panama, e per il timore che con un'eventuale occupazione della Danimarca da parte dell'Impero tedesco sarebbero diventate una base avanzata degli U-Boot contro gli Stati Uniti d'America. Il 12 dicembre 1916 venne firmato il Trattato delle Indie occidentali danesi che prevedeva la cessione delle isole agli Stati Uniti d'America in cambio di 25.000.000 di dollari oro alla Danimarca (circa 360.000.000 di dollari attuali), trattato che venne firmato al Biltmore Hotel di New York dal segretario di stato Robert Lansing e dal primo ministro danese Constantin Brun. Il Senato statunitense approv\u00f2 il trattato il 7 settembre 1916.\nIl Referendum sulla vendita delle Indie occidentali danesi che si tenne in Danimarca il 14 dicembre 1916 approv\u00f2 il trattato e quindi il 9 marzo 1917 re Cristiano X di Danimarca lo proclam\u00f2; il presidente statunitense Woodrow Wilson ratific\u00f2 il trattato il 16 gennaio 1917 e lo proclam\u00f2 il 25 gennaio. Le Indie occidentali danesi assunsero il nome di Isole Vergini americane.\nIl 31 marzo a Charlotte Amalie venne ammainata la bandiera danese dal palazzo del governatore e issata la bandiera statunitense, suggellando il passaggio di poteri tra l'ultimo governatore danese, Henri Konow e il primo governatore statunitense, Edwin Taylor Pollock. Dopo cinque giorni gli Stati Uniti d'America dichiararono guerra all'Impero tedesco e le Isole Vergini divennero un'importante base della marina militare statunitense.\nFino agli anni cinquanta del XX secolo la popolazione delle isole parlava anche danese; la lingua fu progressivamente abbandonata e scomparve, soppiantata dall'inglese.\nIsole.\nEcco i dati sulle Indie occidentali danesi del 1850 circa:\nGovernatori delle Indie occidentali danesi.\nLe Indie occidentali danesi furono vendute dalla Danimarca agli Stati Uniti il 12 dicembre 1916, l'amministrazione statunitense cominci\u00f2 il 31 marzo 1917 con il governatore Edwin Taylor Pollock."}
{"id": "1326061", "revid": "599013", "url": "https://it.wikipedia.org/wiki?curid=1326061", "title": "Tijjani Babangida", "text": "Biografia.\nI fratelli Ibrahim e Haruna sono stati anch'essi calciatori professionisti.\nCarriera.\nClub.\nInizia la sua carriera in patria nei Niger Tornadoes per poi trasferirsi nei Paesi Bassi a giocare nel VVV-Venlo, e . Dopo queste stagioni, che gli fruttano la partecipazione al , la sua carriera subisce un calo che lo porta a giocare in prestito in Turchia e a ritornare nei Paesi Bassi nelle file del Vitesse Arnhem, per poi lasciare definitivamente la Eredivisie trasferendosi in Arabia Saudita (Al-Ittihad) e in Cina, dove ha concluso la carriera nel 2005.\nNazionale.\nCon la nazionale nigeriana ha collezionato 36 presenze e 5 reti, prendendo parte al , in cui ha raggiunto gli ottavi di finale, e alle edizioni 2000 e 2002 della Coppa d'Africa, in cui la Nigeria si \u00e8 classificata rispettivamente seconda e terza.\nCon la selezione olimpica ha vinto la medaglia d'oro ai Giochi di ."}
{"id": "1326064", "revid": "1543377", "url": "https://it.wikipedia.org/wiki?curid=1326064", "title": "DVD-RW DL", "text": "Un DVD-RW DL \u00e8 un disco ottico riscrivibile a due strati (Dual Layer) della capacit\u00e0 di 8,5 GB. Si tratta di un formato sviluppato dalla JVC che \u00e8 stato approvato dal DVD Forum il 12 settembre 2006 e costituisce il diretto rivale del DVD+RW DL.\nIl disco \u00e8 composto da due strati sovrapposti ognuno dei quali ha una capacit\u00e0 di memorizzazione di quasi 4,7 GB. A rendere tali strati riscrivibili \u00e8 una tecnologia proprietaria a cambio di fase. Tale supporto \u00e8 garantito per circa 150 riscritture prima di diventare inutilizzabile, ed \u00e8 stato progettato per poter equivalere, una volta scritto o riscritto, ad un DVD-9 ed essere quindi pienamente compatibile in lettura con qualunque lettore DVD da tavolo. Per la sua scrittura e riscrittura, al contrario, sar\u00e0 necessario l'acquisto di un masterizzatore appositamente compatibile, quando ne inizier\u00e0 la commercializzazione.\nAttualmente, alla data dell'agosto 2009, i relativi supporti non sono di fatto reperibili sul mercato."}
{"id": "1326069", "revid": "125971204", "url": "https://it.wikipedia.org/wiki?curid=1326069", "title": "Specie a rischio", "text": "Si definisce specie a rischio, o in via di estinzione, una specie vegetale o animale che, a causa dell'esiguit\u00e0 della popolazione ed in virt\u00f9 di sopravvenuti mutamenti nel suo habitat usuale, \u00e8 a rischio di estinzione.\nDefinizione del problema.\nIl fenomeno naturale dell'estinzione di una specie \u00e8 un fenomeno biologico molto lento. In un ecosistema equilibrato viene compensato dalla comparsa di specie nuove; si tratta quindi di un fenomeno che non impoverisce la variet\u00e0 degli organismi viventi.\nDiversa, e per molti versi allarmante, \u00e8 invece la situazione creatasi negli ultimi 150 anni, a partire dalla Rivoluzione industriale: molte specie sono scomparse e altre rischiano l'estinzione non in seguito a fattori naturali ma per effetto della pressione dell'uomo sull'ecosistema. Il numero di specie che si sono estinte in questi anni non ha precedenti nella storia biologica. Se la frequenza delle estinzioni dovesse procedere con l'attuale velocit\u00e0 (circa 30.000 specie per anno secondo alcune stime), o se addirittura, come sembra stia avvenendo, dovesse accelerare, il numero delle specie estinte nella prossima decade potrebbe eguagliare e superare quello osservato in occasione delle grandi estinzioni di massa, l'ultima delle quali, risalente a 65 milioni di anni fa, provoc\u00f2 la scomparsa dei Dinosauri.\nSi teme in sostanza che sia in corso la sesta estinzione di massa nella storia del pianeta. Gli scienziati ritengono inoltre che tutti gli stessi fattori che estinguono gli animali estingueranno lo stesso genere umano.\nSecondo i dati della Unione Internazionale per la Conservazione della Natura (IUCN) , un quarto delle specie di mammiferi e un ottavo di quelle di uccelli sono oggi a rischio di estinzione, cos\u00ec come il 25% dei rettili, il 20% degli anfibi e il 30% dei pesci. Tra i paesi in cui vi sono pi\u00f9 uccelli e mammiferi minacciati figurano la Cina, il Brasile, l'India e il Per\u00f9. La percentuale di specie minacciate \u00e8 minore negli artropodi, nei molluschi e negli altri gruppi di invertebrati. Gli anfibi soffrono molto i danni all'ambiente e per questo il loro declino \u00e8 una delle dimostrazioni dell'incapacit\u00e0 del pianeta di mantenere gli attuali livelli di biodiversit\u00e0.\nIn tutto il mondo sono in atto numerosi tentativi per cercare di evitare l'estinzione dei nostri parenti pi\u00f9 prossimi, le scimmie antropomorfe: secondo le Nazioni Unite, infatti, a Gorilla, Oranghi, Scimpanz\u00e9 e Bonobo resterebbero pochi decenni prima dell'estinzione, in natura o totale.\nClassificazione delle specie a rischio.\nLa classificazione delle specie in pericolo \u00e8 fatta dagli esperti IUCN (l'organizzazione che si occupa di catalogare le specie in pericolo) dividendo le specie in 8 gruppi. 5 di essi fanno capire che la specie \u00e8 molto minacciata:\nElenco di animali minacciati.\nQuesto \u00e8 un parziale elenco degli animali minacciati.\nControversie.\nUna specie \u00e8 controversa quando la sua posizione \u00e8 incerta: il suo stato di conservazione la fa rientrare tra le specie minacciate ma le conoscenze sulla specie sono frammentarie e servono ricerche sul campo. Ad esempio, si pu\u00f2 scoprire che la specie ha un areale pi\u00f9 ampio ma si pu\u00f2 scoprire che \u00e8 scomparsa dal suo areale storico. Un famoso esempio \u00e8 la quaglia dell'Himalaya (\"Ophrysia superciliosa\"), storicamente diffusa nel nord dell'India himalayano, ma non pi\u00f9 avvistata in essa dal 1996 o il rospo dorato (Incilius periglenes), non pi\u00f9 avvistato nella foresta costaricana in cui viveva, dal 1989. Per considerare queste specie si usa lo status Probabilmente Estinto (PE)\nOrganizzazioni internazionali.\nLe organizzazioni internazionali hanno elaborato dei progetti per la salvaguardia dell'ambiente. Ecco alcune organizzazioni:"}
{"id": "1326074", "revid": "1086846", "url": "https://it.wikipedia.org/wiki?curid=1326074", "title": "Unione Sportiva Citt\u00e0 di Palermo 2007-2008", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 2007-2008.\nStagione.\nIl nuovo allenatore per la stagione 2007-2008 \u00e8 Stefano Colantuono.\nL'11 settembre 2007 si \u00e8 conclusa la campagna abbonamenti, che ha fatto registrare circa 19.996 tessere sottoscritte, tra rinnovi e nuovi abbonamenti.\nIl campionato si apre con una sconfitta casalinga contro la (0-2), ma la squadra ha modo di rifarsi contro il Livorno, che viene sconfitto per 4-2 in trasferta. La terza giornata \u00e8 in casa contro il e coincide col primo pareggio stagionale (1-1).\nInfrasettimanale, tra la terza e la quarta giornata di campionato, arriva il primo incontro di Coppa UEFA contro i cechi del Mlad\u00e1 Boleslav, i quali giocano il tutto per tutto e costringono il Palermo a una prestazione mediocre: solo nel finale grazie a un'idea di Fabio Caserta, che imbecca Bo\u0161ko Jankovi\u0107 il quale batte il portiere, i rosanero riescono a sbloccare la partita e a vincerla con il risultato di 0-1.\nNonostante questa fatica, il Palermo riesce anche a vincere il seguente impegno di campionato contro il Cagliari (1-0). Il trand positivo del Palermo continua anche contro il Milan, fresco Campione del Mondo, con la quale vince solo al 93' grazie a una punizione di Miccoli per il 2-1 finale. Una pesante sconfitta arriva invece nel turno successivo di campionato contro l'Empoli (3-1) nella quale il Palermo schiera molte riserve in vista del ritorno di Coppa UEFA, partita che si riveler\u00e0 una vera beffa poich\u00e9 la squadra perde in casa con lo stesso risultato dell'andata (1-0) con un gol su azione viziata da fuorigioco e si fa eliminare ai calci di rigore dopo che ai supplementari il risultato non era cambiato (l'unica azione degna di nota \u00e8 la traversa di Aimo Diana).\nSeguiranno poi cinque pareggi consecutivi contro (1-1), Udinese (1-1), Inter (0-0), (1-1) e Genoa (3-3).\nDopo la bella vittoria per 2-1 sul Napoli con doppietta di Giovanni Tedesco (unici due gol per lui in stagione), arriva una sconfitta contro la Juventus (5-0 il risultato), a seguito della quale il presidente Maurizio Zamparini esonerer\u00e0 l'allenatore Stefano Colantuono e richiamer\u00e0 sulla panchina l'ex tecnico Francesco Guidolin per la quarta volta. La prima partita del nuovo tecnico \u00e8 il derby contro il Catania, che sar\u00e0 vinto dagli etnei per 3-1. Il Palermo avr\u00e0 comunque modo di riscattarsi vincendo le partite contro Fiorentina (2-0) e Atalanta (3-1). Il 2007 termina con il pareggio per 2-2 contro la .\nDopo il ritiro invernale di Siviglia, l'anno nuovo porta ai rosanero le prime delusioni: netta sconfitta a Genova con la Sampdoria per 3-0 ed eliminazione dalla Coppa Italia ad opera dell'Udinese (0-0 al Friuli, 0-1 in Sicilia con gol dei bianconeri al 91' di Floro Flores su un'uscita indecisa di Agliardi, quando gi\u00e0 si prospettavano i tempi supplementari). Il girone d'andata si chiude con la sconfitta casalinga contro il per 2-3.\nIl girone di ritorno inizia con una sconfitta contro la (1-0), una vittoria contro il Livorno (1-0) e una nuova sconfitta contro il dei tanti ex in campo (3-1). Il Palermo in questo periodo \u00e8 un'altalena e, dopo la vittoria contro il Cagliari (2-0), arriva la sconfitta contro il Milan (2-1) e nuovamente una vittoria contro l'Empoli (2-0); seguiranno due pareggi contro (0-0) e Udinese (1-1) e due sconfitte contro Inter e (entrambe le partite finite 2-1). Il Palermo non riesce a vincere pi\u00f9 e ne segue un'altra pesante sconfitta contro il Genoa (2-3): dopo questa partita, il presidente Zamparini solleva dall'incarico il tecnico Guidolin per richiamare l'iniziale tecnico della stagione Colantuono.\nIl Colantuono-bis comincia nella dolorosa trasferta di Napoli contro la squadra locale, una gara che il Palermo avrebbe potuto vincere ma che perde al 90' con un gol di Marek Ham\u0161\u00edk; in questa partita c'\u00e8 da segnalare l'esordio in Serie A di Alberto Cossentino, entrato al 10' al posto di Zaccardo. La gara successiva \u00e8 un trionfo inaspettato contro la Juventus per 3-2 con una doppietta di Amauri e un gol di Mattia Cassani che da quasi 30 metri gela Gianluigi Buffon ed esalta il Barbera. Seguir\u00e0 un'altra importantissima vittoria per 1-0 nel derby contro il Catania, con Fabrizio Miccoli che, a tempo quasi scaduto, si conquista una punizione dal limite dell'area che lui stesso si incarica di battere. In seguito ci sar\u00e0 la quarta sconfitta consecutiva fuori casa, contro la Fiorentina (1-0) e il pareggio casalingo a reti bianche contro l'Atalanta: da segnalare gli esordi in Serie A di Luca Di Matteo ed Edgar \u00c7ani.\nLa successiva partita si gioca allo Stadio Olimpico di Roma contro la ed \u00e8 nel segno di Amauri sia nel bene che nel male: sull'1-0 biancoceleste si fa parare il rigore da Fernando Muslera, ma nel finale si fa perdonare segnando una doppietta (questi sono i suoi ultimi gol con la maglia rosanero); la partita termina 1-2, con il Palermo che torna a vincere in trasferta (non accadeva dal dicembre 2007).\nNella 37\u00aa giornata sono di scena Palermo e Sampdoria, ma il risultato di questa partita era poco importante, in quanto la cosa che valeva era l'Amauri day, ovvero la festa e il saluto del campione brasiliano che lascer\u00e0 Palermo alla fine della stagione. Il giocatore \u00e8 per l'occasione capitano, vista la contemporanea assenza di Andrea Barzagli e del suo vice Cristian Zaccardo. La partita termina 0-2.\nIl Palermo conclude il campionato con il pareggio in trasferta contro il (2-2), partita nella quale esordisce in Serie A Paolo Carbonaro nel finale.\nCon questi risultati, il Palermo chiude all'11\u00ba posto in classifica.\nOrganigramma societario.\nArea direttiva\nArea tecnica\nArea sanitaria\nMaglie e sponsor.\nLo sponsor tecnico per la stagione 2007-2008 \u00e8 stato Lotto, mentre lo sponsor ufficiale \u00e8 stato Pramac ma solo a stagione inoltrata, in quanto a inizio anno non era presente nessun marchio sulla maglia rosanero.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1326093", "revid": "86341", "url": "https://it.wikipedia.org/wiki?curid=1326093", "title": "Bandiera delle Isole Vergini americane", "text": "La bandiera delle Isole Vergini americane consiste nello stemma degli USA in versione semplificata con a fianco le lettere V e I (Virgin Island). Fu adottata nel 1917 dopo il passaggio delle isole dalla Danimarca agli Stati Uniti."}
{"id": "1326094", "revid": "108726336", "url": "https://it.wikipedia.org/wiki?curid=1326094", "title": "TT-Line", "text": "La TT-Line \u00e8 un'azienda di trasporto navale tedesca, con sede a Lubecca in Germania, e collega i porti tedeschi di Rostock e Travem\u00fcnde con lo scalo svedese di Trelleborg. La compagnia opera con sette traghetti tipo Ro-Pax."}
{"id": "1326097", "revid": "547992", "url": "https://it.wikipedia.org/wiki?curid=1326097", "title": "Vanessa Gravina", "text": "Biografia.\nVanessa Gravina nasce e cresce a Milano.\nDebutta nel mondo dello spettacolo quando a soli sei mesi \u00e8 la protagonista di una pubblicit\u00e0 di passeggini per Carosello. Inizia da giovane l'attivit\u00e0 di artista, posando per campagne pubblicitarie a opera di fotografi quali Fabrizio Ferri, Richard Avedon, Gilles Tapie, Angelo Frontoni e Oliviero Toscani. Nel 1981, a 7 anni, debutta nella trasmissione radiofonica \"Torno subito\" di Diego Cugia. Quattro anni dopo, nel 1985, esordisce sul grande schermo con il film \"Colpo di fulmine\", regia di Marco Risi, ottenendo una nomination al Nastro d'argento come migliore attrice esordiente. Seguono, tra gli altri: \"Maramao\" (1987), opera prima di Giovanni Veronesi; \"32 dicembre\" (1988), diretto da Luciano De Crescenzo; e \"Due fratelli\" (1988), per la regia di Alberto Lattuada.\nDiventa nota al pubblico televisivo nel 1988, quando partecipa alla miniserie tv \"Don Tonino\", nella quale \u00e8 presente solo nella prima stagione interpretando il ruolo di Sara. Sempre in televisione partecipa a \"La piovra 4\" (1989) e \"La piovra 5 - Il cuore del problema\" (1990), entrambe dirette da Luigi Perelli. Nel 1991 viene scelta da Giorgio Strehler per interpretare il ruolo di Hilde ne \"La donna del mare\" di Henrik Ibsen, al Piccolo Teatro di Milano, cui fanno seguito la commedia satirica \"In caso di matrimonio rompere il vetro\" di Fabio L. Lionello e \"Nella citt\u00e0 l'inferno\", tratta dall'omonima sceneggiatura di Suso Cecchi d'Amico, regia di Dacia Maraini.\nNel 1993 interpreta il film \"Abbronzatissimi 2 - Un anno dopo\". Nel 1994 \u00e8 protagonista del noir \"La ragazza di Cortina\" e del film \"Dietro la pianura\", diretto da Paolo Girelli e Gerardo Fontana. Nel 1998 affianca Enzo Iacchetti nel film per la tv \"Come quando fuori piove\". In questo film interpreta il ruolo di Anita, una giovane mamma single, che finir\u00e0 per incontrare Alfredo, un giocatore d\u2019azzardo, con cui intreccer\u00e0 una storia d\u2019amore. L'anno seguente recita nel film \"Milonga,\" per la regia di Emidio Greco.\nSi trasferisce per qualche anno in Francia e, nel 2000, \u00e8 protagonista del film \"Les gens en maillot de bain\" di \u00c9ric Assous. Successivamente torna in Italia per girare la serie tv \"Ricominciare\", trasmessa su Rai 1 al pomeriggio nella stagione 2000-2001, e la fiction \"Gioco a incastro\", per la regia di Enzo G. Castellari. Nel 2001 \u00e8 protagonista della quarta stagione della serie tv \"Incantesimo\", diretta da Alessandro Cane e Leandro Castellani, dove interpreta la dottoressa Paola Dupr\u00e8, ruolo che le ha portato non solo un grande successo di pubblico, ma anche due premi: la Grolla d'oro come miglior attrice televisiva e il premio televisivo al Festival di Salerno. Questo la porter\u00e0, insieme ad Alessio Boni, a essere l\u2019unica attrice di Incantesimo a ricevere due premi per il proprio ruolo all\u2019interno della soap.\nDopo l'uscita da \"Incantesimo\" entra nel cast di \"CentoVetrine\", in onda su Canale 5, dove interpreta il ruolo dell'avvocato Claudia Corelli. Nel 2005 interpreta il ruolo del magistrato Simona Federici nella terza stagione della miniserie \"Sospetti\", diretta da Luigi Perelli e trasmessa su Rai 1. Successivamente \u00e8 Margherita Scan\u00f2 nella serie \"Gente di mare\" e nella miniserie \"Pompei ieri, oggi, domani\", girata in inglese e diretta da Paolo Poeti.\nDopo ulteriori esperienze cinematografiche e televisive in Francia, rientra in Italia per partecipare ad altri due film per il cinema: \"L'uomo privato\" (2007), regia di Emidio Greco, e \"Principessa part time\" (2008), regia di Giorgio Arcelli. Fa inoltre parte del cast della seconda stagione di \"Butta la luna\", regia di Vittorio Sindoni, nella quale interpreta il ruolo della perfida Alessandra Morabito. Tra dicembre 2009 e gennaio 2010 \u00e8 Lea Graner nella quarta stagione della fiction \"Un caso di coscienza\" su Rai 1, sempre diretta da Luigi Perelli.\nNel 2014 ritorna sulla prima rete Rai nei panni del magistrato Lucia Cimeca nella fiction \"Madre, aiutami\" di Gianni Lepre, al fianco, fra gli altri, di Virna Lisi. Nel 2017 fa parte del cast della serie di Canale 5 \"Il bello delle donne... alcuni anni dopo\" e \"Furore\" 2.\nTra gli anni 2000 e 2010 ha partecipato a \"La signorina Giulia\" di August Strindberg, sotto la regia di Armando Pugliese, \"Vestire gli ignudi\" di Luigi Pirandello, per la regia di Walter Manfr\u00e8 e \"La bisbetica domata\" di William Shakespeare, regia ancora di Pugliese. Dal 2013 \u00e8 la protagonista di \"A piedi nudi nel parco\" di Neil Simon. Nel 2015 interpreta il ruolo di Anais Nin in \"Diario di s\u00e9\" di Luca Cedrola presentato in anteprima nazionale al Napoli teatro festival Italia con la regia di Bruno Garofalo. Nella stagione 2015/2016 \u00e8 interprete di \"Nina\" di Andr\u00e9 Roussin\",\" per la regia di Pino Strabioli e Patrick Rossi Gastaldi e conseguentemente nella successiva stagione 2016/2017 \u00e8 interprete de \"Le Serve\" di Jean Genet, accanto ad Anna Bonaiuto e Manuela Mandracchia.\nDall'autunno 2018 torna in televisione come interprete del fortunato personaggio di Adelaide di Sant'Erasmo, tra i principali protagonisti del daily in onda su Rai 1 dal titolo \"Il paradiso delle signore\", trasmessa nella fascia pomeridiana. Nello stesso anno torna a teatro come protagonista dello spettacolo \"Il piacere dell'onest\u00e0\" di Luigi Pirandello, per la regia di Liliana Cavani.\nVita privata.\n\u00c8 stata per 10 anni la compagna dell'attore Edoardo Siravo.\nIl 16 dicembre 2015, dopo cinque anni di relazione, ha sposato Domenico Pimpinella, manager e direttore generale dell\u2019Ente Previdenziale Enpam. Nella primavera del 2021 annuncia la separazione dal marito."}
{"id": "1326098", "revid": "298229", "url": "https://it.wikipedia.org/wiki?curid=1326098", "title": "Bandiera delle Isole Vergini Statunitensi", "text": ""}
{"id": "1326100", "revid": "78273", "url": "https://it.wikipedia.org/wiki?curid=1326100", "title": "Ipsometrica", "text": ""}
{"id": "1326101", "revid": "124908825", "url": "https://it.wikipedia.org/wiki?curid=1326101", "title": "Banjo-Tooie", "text": "Banjo-Tooie \u00e8 un videogioco a piattaforme sviluppato da Rare e pubblicato nel 2000 dalla Nintendo per Nintendo 64. \u00c8 il secondo gioco della serie \"Banjo-Kazooie\" e racconta il tentativo di Banjo e Kazooie di sventare i piani della strega Gruntilda e delle sue sorelle. Il gioco \u00e8 stato nuovamente pubblicato nel 2009 per la Xbox 360 e inserito nella raccolta \"Rare Replay\", uscita nel 2015 per Xbox One.\nTrama.\nSono passati due anni da quando la strega Gruntilda \u00e8 stata sconfitta, per ben due volte, da Banjo e Kazooie. La strega ha chiesto al suo servitore Klungo di chiamare le sorelle Mingella e Blobbelda.. In una notte tempestosa le due streghe arrivano a Spiral Mountain a bordo di un escavatore chiamato Hag 1, e rimuovono il masso sotto cui la sorella Gruntilda \u00e8 rimasta prigioniera fin dallo scontro finale in \"Banjo-Kazooie\". Il suo fisico appare provato della lunga permanenza sotto terra, infatti le \u00e8 rimasto solo un mucchio di ossa. Intanto Banjo, Kazooie, lo sciamano Mumbo Jumbo e la talpa Bottles stanno giocando a poker nella casa di Banjo, ignari della resurrezione della loro peggior nemica. Le vibrazioni emesse dall'escavatore vengono comunque percepite nella casa. I quattro continuano a giocare ma la curiosit\u00e0 e la preoccupazione li opprimono, cos\u00ec Mumbo decide di uscire e indagare. Nascosto dietro una pietra, lo sciamano per la seconda volta, proprio come due anni prima, origlia un discorso delle tre streghe e scopre che hanno intenzione di assassinare Banjo, cos\u00ec corre ad avvertire gli amici. Le streghe si accorgono della sua presenza, e Gruntilda decide di inseguirlo nella sua fuga. Mumbo fa in tempo ad avvertire gli amici, i quali riescono a scappare. Ma Bottles, credendo che sia uno scherzo, rimane fermo. Gruntilda raggiunge la casa di Banjo e consuma la sua vendetta scatenando un potente sortilegio che la manda in fiamme mentre il povero Bottles \u00e8 ancora dentro. Dopo di che le tre sorelle se ne vanno lasciando indietro alcuni mostriciattoli, con l'ordine di devastare la montagna. All'alba Bottles con le ultime forze si trascina fuori dalla casa di Banjo tutta bruciata, e si accascia morente sotto gli occhi di Banjo, Kazooie e Mumbo. A questo punto i tre amici sono sicuri: la strega Gruntilda e le sue sorelle la pagheranno cara! Ha cos\u00ec inizio un'altra avventura. Al servitore Klungo \u00e8 affidato il compito d'impedire il passaggio a Banjo e Kazooie. Ma i due protagonisti hanno la meglio e, sul percorso scavato dall'escavatore, giungono nel villaggio dei Jinjo. Si recano al cospetto di Re Jingaling, che dona loro il primissimo \"Jiggy\" (il classico tassello di puzzle) di quest'episodio della saga. Intanto le tre streghe hanno raggiunto il laboratorio presso la Cauldron Keep. Gruntilda, ridotta a poco pi\u00f9 di uno scheletro, desidera un corpo nuovo. La sua brama pu\u00f2 essere esaudita dal B.O.B (Big O Blaster), un grande macchinario in grado di trasferirle l'energia vitale carpita a chi venga investito dal suo raggio. Il macchinario viene azionato, e il suo fascio colpisce il palazzo reale del villaggio dei Jinjo. La reggia si trasforma in un antro spettrale, e il Re Jingaling, al suo interno, viene privato della sua energia vitale e si riduce a uno zombie. Banjo e Kazooie lasciano il palazzo e si dirigono nella casa di Bottles. Parlando con la moglie Mrs Bottles e coi figli Googles e Speccy, Banjo capisce che la famigliola \u00e8 ignara della tragica fine di Bottles, ma non ha il coraggio di dirglielo. Dopo aver appreso una nuova mossa, raggiungono Wooded Hollow. Grazie al \"jiggy\" donato da Jingaling, un altro sovrano ossia Master Jiggywiggy, il re dei Jiggy, apre loro il Mayahem Temple, il primo degli sconfinati mondi che i due eroi dovranno esplorare.\nDopo aver affrontato pericolose miniere, terre preistoriche, cupe e maleodoranti industrie e grandi lagune, e dopo aver viaggiato per l'isola con alcuni Styracosauri, Banjo e Kazooie raggiungono la cima dell'isola.\nArrivati alla Cauldron Keep, Banjo e Kazooie vengono sfidati per l'ultima volta da Klungo e riescono a battere Mingella e Blobbelda al Tower of Tragedy Quiz (le sorelle verranno successivamente eliminate da Gruntilda stessa). Dopo di che Banjo e Kazooie arrivano nella sala del B.O.B. con il quale riportano in vita sia Bottles che Jingaling il quale arriva con Klungo, diventato buono poich\u00e9 stufo della servit\u00f9 alla strega e liberato da Banjo e Kazooie dalla maledizione di Gruntilda. Tutti insieme vanno a casa delle talpe dove preparano una festa.\nNel frattempo il duo sale sulla torre del castello e annienta Gruntilda facendola esplodere insieme all'escavatore. Una volta vinto, Banjo, Kazooie, Humba Wumba, Mumbo Jumbo e il sergente Jamjars (il fratello di Bottles) giungono in casa della risorta talpa, ma si \u00e8 fatto tardi e la festa \u00e8 terminata. Allora Kazooie ha un'idea: cos\u00ec tutti, tranne Bottles e Klungo, ritornano sul tetto della Cauldron Keep e incominciano a giocare a calcio con la testa della strega, che \u00e8 misteriosamente rimasta intatta, mentre l'ippopotamo-capitano Blubber guida l'astronave di Witchyworld. Gruntilda perde accidentalmente un occhio ma minaccia di vendicarsi nel prossimo gioco della serie.\nModalit\u00e0 di gioco.\nDifferenze con \"Banjo-Kazooie\".\n\"Banjo-Tooie\" presenta molte differenze con \"Banjo-Kazooie.\"\nTrasformazioni.\nNel corso del gioco Banjo e Kazooie possono subire trasformazioni varie come in \"Banjo-Kazooie\".\nA trasformarli se ne occupa Humba Wumba in cambio di un Glowbo, una creaturina magica solitamente vicina alla Tenda di Humba. A Pine Grove, risiede Humba Wumba che, in cambio del Mega Glowbo che si trova in una zona di Halfire Peaks \u2013 Icy Side (accessibile solo da Glitter Gulch Mine), trasforma Kazooie in un Drago il quale sputa fiamme e ha le uova di fuoco infinite.\nSe, a Terrydactiland, Mumbo ingrandisce la tenda di Humba, lei trasforma Banjo in un T-Rex adulto anzich\u00e9 piccolo. Anche in questo gioco, come in \"Banjo-Kazooie\", si pu\u00f2 diventare un'ape, con la differenza che qui pu\u00f2 sparare pungiglioni. La Lavatrice, che in questo gioco \u00e8 una trasformazione, c'era anche in \"Banjo-Kazooie\", sbloccando l'ultimo dei trucchi che Bottles riveler\u00e0 se si batte il record del Puzzle Challenge nella casa di Banjo.\nMultigiocatore.\nAlcuni dei minigiochi trovati nell'avventura principale sono giocabili nella modalit\u00e0 multigiocatore che include fino a quattro giocatori.\nAmbientazione.\nLivelli.\nI livelli sono tutti collocati nell'isola O'Hags e sono tutti collegati tra loro. Spesso Banjo e Kazooie devono vagare per pi\u00f9 livelli per portare a termine la stessa missione, aprendo alcuni passaggi e la stazione del Treno Chuffy.\nSeguiti e remake.\nNel 2009 \"Banjo-Tooie\" \u00e8 stato pubblicato sul marketplace di Xbox Live; sebbene il gioco sia rimasto per lo pi\u00f9 invariato, il rifacimento presenta una risoluzione pi\u00f9 ampia e l'integrazione della Stop 'N' Swop in connessione con \"Banjo-Kazooie\" e \"Banjo-Kazooie: Viti &amp; Bulloni.\" Nel 2015 suddetto rifacimento \u00e8 stato poi incluso in \"Rare Replay\", un'antologia di giochi pubblicata in occasione dei trent'anni di Rare.\nNel 2003 Rare ha pubblicato \",\" un prequel di \"Banjo-Tooie\" che ne riprende alcune particolarit\u00e0, come il personaggio di Jiggywiggy e le uova di fuoco e di ghiaccio; nel 2008 \u00e8 stato pubblicato , che prosegue la storia di Banjo e Kazooie otto anni dopo gli eventi di \"Banjo-Tooie\"."}
{"id": "1326113", "revid": "124123", "url": "https://it.wikipedia.org/wiki?curid=1326113", "title": "Alfonso Cer\u00f3n", "text": "Nato a Granada nel XVI secolo, Cer\u00f3n (o Xerone o Gir\u00f3n) scrisse un libro sugli scacchi di cui non ci \u00e8 pervenuto nessun esemplare. Il titolo originale era \"De latrunculorum ludo o Del juego del Ajedrez\" (\u00abBibliotheca Hispana Nova\u00bb Tomo I, Madrid 1783, p. 17. Prima edizione, Roma 1673 I, 13).\nEra considerato uno dei maggiori scacchisti europei del tempo. In questa qualit\u00e0 fu invitato dal re Filippo II al torneo celebrato nel 1575 all'El Escorial a Madrid, in Spagna. Vi parteciparono Paolo Boi, Ruy L\u00f3pez, e Giovanni Leonardo. Il torneo fu vinto da quest'ultimo."}
{"id": "1326114", "revid": "124554145", "url": "https://it.wikipedia.org/wiki?curid=1326114", "title": "Bastarni", "text": "I Bastarni (o Peucini) furono un insieme di popolazioni di stirpe germanica e sarmata.\nAppartenevano a questo popolo i Peucini (menzionati da Plinio il Vecchio), gli stessi Costoboci (popolazione mista germano-dacica) e forse il popolo degli Anartii.\nStoria.\nEpoca repubblicana.\nI Bastarni erano originari della Slesia, ma dalla fine del III secolo a.C. tali popolazioni germaniche comparvero sul Danubio inferiore, abitando un'ampia regione che andava dai Carpazi al Mar Nero, incluse pianure della Moldavia centrale e settentrionale (cultura Poienesti-Lucasevca).\nSi allearono ben presto con i Macedoni e nel 182 a.C. compirono scorrerie in Tracia. Dopo il 179 a.C. 30.000 Bastarni, guidati da Clondico, attaccarono i Dardani con incursioni.\nPi\u00f9 tardi i Bastarni appaiono tra gli alleati di Mitridate, e nell'elenco dei popoli sui quali Pompeo trionf\u00f2 nel 61 a.C., ma proprio in quell'anno i Bastarni inflissero una sconfitta al proconsole Gaio Antonio Ibrida.\nI Bastarni furono comunque una tra le pi\u00f9 temibili armate mercenarie della storia, capaci di caricare con grande potenza e motivazione, soprattutto dai fianchi e da dietro, per scoraggiare le armate nemiche e infondere paura e pesanti perdite.\nEpoca imperiale.\nBattuti, insieme agli alleati Geti, nel 29-28 a.C. da M. Licinio Crasso, pare continuassero a molestare la Tracia. Essi confinavano con i Daci.\nNel suo testamento (v. Res gestae divi Augusti) Augusto ricorda che i Bastarni, con gli Sciti chiesero l'amicizia del popolo romano.\nSecondo un'iscrizione trovata a Tuscolo, vicino a Frascati, questo popolo fu vinto nel corso di una campagna intrapresa tra il 3 e l'1 a.C., dall'allora governatore dell'Illirico, Marco Vinicio. Questo il testo:\nCon la fine del II secolo-inizi del III furono cacciati dai Goti dalle loro terre, costringendoli a riversarsi in Dacia e Tracia, mentre, sotto l'imperatore Probo (276-282), centomila Bastarni furono alloggiati sulla sponda destra del Danubio. Da questo momento non se ne ha pi\u00f9 notizia."}
{"id": "1326116", "revid": "110157", "url": "https://it.wikipedia.org/wiki?curid=1326116", "title": "Ocnele Mari", "text": "Ocnele Mari \u00e8 una citt\u00e0 della Romania di 3.472 abitanti, ubicata nel distretto di V\u00e2lcea, nella regione storica dell'Oltenia. \nBiografia.\nFanno parte dell'area amministrativa anche le localit\u00e0 di Buda, Cosota, F\u0103c\u0103i, Gura Suha\u015fului, Lunca, Ocni\u0163a, Sl\u0103tioarele e \u0162eica.\nSituata a 12 km da R\u00e2mnicu V\u00e2lcea, la citt\u00e0 \u00e8 frequentata da un buon flusso di turismo interno, soprattutto per la presenza di sorgenti termali.\nStoria.\nLa citt\u00e0 ha origini molto antiche, fin dall'epoca romana con l'installazione di un forte militare dalla conquista della Dacia (101-106 d.C.), e sono stati trovati nella zona dei reperti del Neolitico. I primi documenti conosciuti in cui la citt\u00e0 viene citata risalgono invece al 1408.\nOltre agli scavi archeologici, avviati nel 1960 da uno studioso locale, Gheorghe Mo\u015fteanu, monumenti interessanti della citt\u00e0 sono la chiesa dedicata all'Assunzione di Maria (\"Adormirea Maicii Domnului\"), la chiesa detta \"Slatioarete\" e la chiesa di \"Titireciu\", tutte del XVI secolo.\nL'11 agosto 1999 \u00e8 stato luogo del massimo di un'eclissi solare totale della durata di 2 minuti e 22 secondi. Per celebrare l'evento astronomico venne emessa una speciale banconota da 2000 lei."}
{"id": "1326118", "revid": "287204", "url": "https://it.wikipedia.org/wiki?curid=1326118", "title": "Alfonso Ceron", "text": ""}
{"id": "1326120", "revid": "287204", "url": "https://it.wikipedia.org/wiki?curid=1326120", "title": "Gian Domenico Partenio", "text": "Biografia.\nInizi\u00f2 la sua attivit\u00e0 musicale nella cappella della Basilica di San Marco di Venezia nel febbraio del 1666, quando vi entr\u00f2 come tenore con un compenso di 80 ducati. Dal gennaio del 1674 il suo stipendio fu elevato a 100 ducati, nel luglio 1685 divent\u00f2 vice-maestro di cappella di San Marco, succedendo a Giovanni Legrenzi e nel maggio del 1692 divent\u00f2 maestro titolare, prendendo cos\u00ec il posto di Giambattista Volpe che era morto verso la fine dell'anno precedente. Parallelamente alla sua attivit\u00e0 presso la Basilica veneziana, prest\u00f2 servizio come maestro di coro all'Ospedale dei Mendicanti dal 1685 al 1689 e probabilmente per un certo periodo fu operativo anche presso l'Ospedale degli Incurabili.\nFu inoltre compositore d'opera, anche se sporadicamente attivo. Debutt\u00f2 nel 1669 con il dramma \"Genserico\" su libretto del conte Nicol\u00f2 Beregan e successivamente compose altre quattro opere. Come sacerdote serv\u00ec la chiesa parrocchiale di San Martino, la quale era la sede principale del \"Sovvegno di Santa Cecilia\", un'associazione di 100 musicisti e insegnanti di musica. Egli stesso fu il principale fondatore di questo circolo, il quale in quel periodo fu guidato da Legrenzi e Volpe.\nNella sua epoca era molto lodato sia come maestro di coro che come compositore di musica sacra, la quale in parte sopravvive ancora oggi. Anche se egli era un maestro carico di energia, la sua salita al vertice della Cappella Marciana corrispose all'inizio del deterioramento della qualit\u00e0 musicale della cappella stessa."}
{"id": "1326129", "revid": "6923", "url": "https://it.wikipedia.org/wiki?curid=1326129", "title": "Pratibha Patil", "text": "\u00c8 stata la dodicesima persona a ricoprire la carica di capo dello Stato indiano, la prima di origine marathi, nonch\u00e9 la prima donna. L'insediamento \u00e8 avvenuto il 25 luglio 2007, succedendo ad Abdul Kalam.\nPatil \u00e8 laureata in legge. \u00c8 membro del Partito del Congresso Nazionale Indiano, nelle file del quale ha svolto la sua carriera politica.\nTra il 2004 ed il 2007 \u00e8 stata governatore dello stato indiano del Rajasthan.\nIl 25 luglio 2012 ha concluso il proprio mandato come presidente, e le \u00e8 succeduto Pranab Mukherjee."}
{"id": "1326130", "revid": "767487", "url": "https://it.wikipedia.org/wiki?curid=1326130", "title": "Laura Rozza", "text": "Biografia.\nImpegnata fin da giovane nell'associazionismo cattolico, \u00e8 presidente della FUCI tra il 1974 e il '78.\n\u00c8 tra i fondatori de La Rete, sotto le cui insegne \u00e8 stata eletta deputata nell'XI Legislatura (1992-1994).\nVive a Roma e insegna lettere nella scuola media Dante Alighieri .\n\u00c8 stata moglie del giornalista del TG1 Paolo Giuntella (dal 1980 alla morte del marito nel 2008), con il quale ha avuto tre figli."}
{"id": "1326135", "revid": "126257", "url": "https://it.wikipedia.org/wiki?curid=1326135", "title": "Antonio Pallante", "text": "Biografia.\nFiglio di un appuntato del Corpo Forestale di stanza a Randazzo, Carmine Pallante, e di Maddalena Milloro, da giovanissimo frequent\u00f2 per quattro anni, dopo le elementari, il seminario di Cassano Ionio che poi abbandon\u00f2 (fu espulso dopo aver dato un calcio al rettore), poi di nuovo la scuola pubblica divenendo un membro della Giovent\u00f9 Italiana del Littorio. Ebbe fin da giovane una personalit\u00e0 ribelle, bizzarra e con tendenza a romanzare gli eventi. Secondo quanto raccontato in et\u00e0 molto avanzata, a suo dire si rese responsabile di un inverosimile incidente:\nAll'epoca dell'attentato era uno studente di giurisprudenza. I conoscenti e i famigliari lo descrivevano come \u00abmite e ubbidiente, per\u00f2 un po' nervoso, si adirava quando era contrariato anche nelle pi\u00f9 piccole cose\u00bb.\nPoliticamente attratto dalle idee liberali (fu presidente della sezione di Randazzo del Blocco Democratico Liberal Qualunquista, una formazione fuoriuscita dal Fronte dell'Uomo Qualunque, partito liberal-conservatore ispirato all'antipolitica, e corrispondente locale de \"L'Uomo Qualunque\"), considerava particolarmente pericolosa per il paese la politica filo-sovietica del Partito Comunista Italiano, di cui all'epoca Togliatti era segretario. Dalle lettere personali inviate dal carcere e nei verbali dopo l'arresto seguito all'attentato, emerse in seguito una personalit\u00e0 confusa e tormentata, passata dalla militanza giovanile fascista, in ambito scolastico, all'iscrizione al Partito Liberale Italiano nel 1944 (che giudicava per\u00f2 \"troppo conservatore\"), dalla temporanea vicinanza al Movimento Sociale Italiano fino alla volont\u00e0, in un breve periodo, di fare il giornalista addirittura per il quotidiano comunista l'Unit\u00e0, proprio per l'area politica che avrebbe in seguito detestato di pi\u00f9; nella maggioranza delle lettere e interviste Pallante ribadir\u00e0 il suo forte anticomunismo, sentimento maturato da liberale negli anni del dopoguerra, specialmente dopo che alcuni comunisti locali, secondo i suoi racconti, avevano preso di mira la sua famiglia, minacciando di violenza la sorella minore, all'epoca di 12 anni, e aggredendo lui e suo padre a un comizio. Nelle lettere inviate dal carcere si lament\u00f2 di essere considerato un fascista dai compaesani.\nL'attentato.\nDeciso (apparentemente di propria iniziativa, senza concertarsi con altri) a eliminare quello che lui considerava il pericolo rappresentato dal \"Migliore\" (il soprannome di Togliatti), compr\u00f2 per pochi soldi (1 500 lire al mercato nero di Bronte) una vecchia pistola calibro 38 del 1908 (precisamente un revolver a tamburo con cinque colpi, di marca Hopkins &amp; Allen, simile ad una rivoltella Smith &amp; Wesson), in buono stato, e cinque pallottole di tipo scadente e con una possibilit\u00e0 di penetrazione assai limitata, prese in armeria col pretesto di utilizzarle per il tiro a segno. Proprio a tale \"armamentario\" inadeguato si deve probabilmente la sopravvivenza di Togliatti.\nPart\u00ec dalla Sicilia per Roma, raccontando alla famiglia che andava a dare degli esami all'Universit\u00e0 di Catania, il 10 luglio; raccont\u00f2 ai magistrati di aver conosciuto in treno \u00abper caso\u00bb tale Alfonso Caracciolo, controllato dalla polizia poich\u00e9 \u00abmoralmente discusso in quanto pederasta\u00bb, personaggio legato a gruppi di destra e di patrioti polacchi che avevano rapporti con i servizi segreti degli Stati Uniti.\nNella mattinata del 14 luglio 1948 (la data \u00e8 la stessa della presa della Bastiglia, ma Pallante ha ribadito che si tratt\u00f2 di semplice coincidenza) si appost\u00f2 presso una uscita secondaria della Camera dei deputati, in via della Missione, nei pressi di Montecitorio, attendendo il suo obiettivo (dopo aver cercato di avvicinarlo in molti altri modi: inizialmente, Pallante sped\u00ec a Togliatti un biglietto con la richiesta di un appuntamento, ma non ebbe risposta); poi entr\u00f2 in Parlamento per vedere Togliatti di persona, avendo ottenuto tre pass d'ingresso dall'onorevole Francesco Turnaturi di Randazzo, democristiano e suo conoscente.\nQuando vide Palmiro Togliatti che stava uscendo in compagnia di Nilde Iotti, dopo una breve esitazione esplose contro di lui quattro colpi da dietro, di cui tre colpirono il bersaglio; il quarto fu sparato, secondo la Iotti, quando il leader comunista era gi\u00e0 riverso a terra, con lei che gli faceva da scudo, e non lo colp\u00ec, mentre secondo Pallante stesso i primi due centrarono Togliatti, mentre il terzo and\u00f2 a vuoto ma il quarto lo colp\u00ec alla testa mentre si stava accasciando.\nCome risulta dalla perizia medico-balistica resa pubblica nel 2008, una delle pallottole sparate da Pallante colp\u00ec effettivamente Togliatti alla nuca (all'epoca si disse che lo aveva solo sfiorato), ma non sfond\u00f2 la calotta cranica, schiacciandosi sull'apofisi occipitale e rimbalzando sul selciato, poich\u00e9 non era incamiciata con l'usuale lega di rame e zinco e perch\u00e9 in essa non era presente antimonio, utilizzato per indurire il piombo. Tuttavia, determinanti furono anche la durezza del grilletto, inadatto per colpire a ripetizione, e l'inesperienza di Pallante, infatti se la pallottola avesse colpito la testa con pochi millimetri di differenza, dove l'osso del cranio \u00e8 pi\u00f9 sottile, sarebbe penetrato nel cervello con il rischio di frantumarsi e causare danni multipli.\nGli altri due colpi non furono letali poich\u00e9 colpirono l'emitorace sinistro, scheggiando una costola del leader comunista e provocando lacerazioni nei polmoni, facilmente guaribili in un paio di mesi, come avverr\u00e0, ma non lesero organi vitali. Togliatti rischi\u00f2 per\u00f2 di morire dissanguato nell'attesa dell'ambulanza, ma fu infine operato dal chirurgo Pietro Valdoni per estrarre i due proiettili dal corpo, e sopravvisse, forse evitando una possibile guerra civile. In seguito all'attentato vi furono disordini e morti in numerose citt\u00e0, con guerriglia tra comunisti, anticomunisti e forze dell'ordine. Pallante espresse dispiacere per i morti degli scontri, specie per i poliziotti rimasti uccisi nei tafferugli.\nL'appello di Togliatti dal letto d'ospedale e, secondo la leggenda, la vittoria di Gino Bartali al Tour de France 1948 evitarono un'insurrezione. Gli incidenti si verificarono in diverse localit\u00e0 fra le quali Roma, La Spezia, Abbadia San Salvatore; nel corso di violentissime manifestazioni di protesta si registrarono alcuni morti a Napoli, Genova, Livorno e Taranto. Genova reag\u00ec con forse maggiore tempestivit\u00e0 e impegno, sia per la forte presenza comunista fra la sua popolazione, sia perch\u00e9 a molti non era sfuggito il ricordo sentimentale di un Togliatti genovese (anche se emigrato subito dopo la nascita in Sardegna e poi vissuto a Torino e in gran parte in Russia).\nIl segretario della CGIL Giuseppe Di Vittorio proclam\u00f2 lo sciopero generale. Gli operai della FIAT di Torino sequestrarono nel suo ufficio l'amministratore delegato Vittorio Valletta. Buona parte dei telefoni pubblici smisero di funzionare e si blocc\u00f2 la circolazione ferroviaria. Il democristiano Mario Scelba, ministro dell'interno, impart\u00ec disposizioni ai prefetti per vietare ogni forma di manifestazione, e l'intero paese sembr\u00f2 sull'orlo della guerra civile. Gli accordi di Jalta e la presenza di truppe statunitensi sul territorio italiano sconsigliavano un'insurrezione armata. Nelle ore in cui si attendeva l'esito dell'intervento chirurgico, si diffusero le pi\u00f9 diverse voci sullo stato di salute di Togliatti: circol\u00f2 anche la notizia della morte del segretario comunista, e si disse che Togliatti era rimasto vittima della \"reazione fascista\" come Giacomo Matteotti nel 1924.\nIl clima politico del paese era caldissimo: soltanto due mesi prima, si era consumata la sconfitta del Fronte democratico popolare. Il bilancio, nella sola giornata del 14 luglio, fu di 14 morti e centinaia di feriti. Negli scontri perirono dieci manifestanti e quattro agenti di Pubblica Sicurezza. Nei due giorni successivi all'attentato, si conteranno complessivamente 16 morti e circa 600 feriti. Il Paese torner\u00e0 lentamente alla normalit\u00e0. Fu proprio il segretario del Partito Comunista Italiano a imporre ai membri pi\u00f9 importanti della direzione del PCI, Secchia e Longo, di sedare gli animi e fermare la rivolta. Secondo alcuni, se Togliatti fosse morto si sarebbe rischiata una nuova guerra civile, come quella greca (dove i comunisti uscirono sconfitti). La possibile insurrezione di massa dei militanti comunisti si arrest\u00f2 davanti all'ordine di Togliatti di \"stare calmi\" e di \"non fare pazzie\".\nGi\u00e0 prima dell'attentato vi erano stati toni aspri sulla stampa comunista e anticomunista. Il 10 luglio Togliatti aveva dichiarato di non voler accettare il piano Marshall di ingenti aiuti economici e alimentari provenienti dagli Stati Uniti (poich\u00e9 secondo i comunisti avrebbe indebitato e asservito l'Italia agli USA) dichiarando: \u00abSe il nostro Paese dovesse essere trascinato sulla strada che porta alla guerra, sappiamo qual \u00e8 il nostro dovere. Alla guerra imperialista si risponde con la rivolta, con l\u2019insurrezione\u2026\u00bb. Il 13 luglio, il deputato socialdemocratico Carlo Andreoni, in un editoriale del quotidiano L'Umanit\u00e0 aveva risposto apostrofando Togliatti come \"traditore\", e aveva aggiunto che \u00abprima che i comunisti possano consumare per intero il loro tradimento (...) il governo e la maggioranza degli italiani avranno il coraggio per inchiodare al muro del loro tradimento Togliatti e i suoi complici. E per inchiodarveli non solo metaforicamente\u00bb. Per questo sar\u00e0 allontanato dal giornale poco dopo l'attentato, accusato di aver fomentato la violenza.\nImmediatamente arrestato dopo il gesto dai carabinieri di Montecitorio (a cui non oppose resistenza, dopo aver tentato per poco la fuga) tra i quali vi era il capitano Antonio Perenze (che nel 1950 partecip\u00f2 alla misteriosa uccisione di Salvatore Giuliano come appartenente al CFRB), Pallante in questura fu subito interrogato, motivando l'atto con la risposta che Togliatti rappresentava \"\u00abun nemico della mia patria, un membro del Cominform al servizio di una potenza straniera\u00bb\". In un verbale da lui dettato e firmato spieg\u00f2 cos\u00ec la decisione di uccidere Togliatti, imputandogli anche di essere responsabile morale degli eccidi contro gli ex fascisti e i non comunisti avvenuti in seguito alla guerra civile e anche dopo, al Nord:\nDalle poche e disordinate letture (gli hanno trovato nella valigia una copia del \"Mein Kampf\" di Hitler, nonostante si professi liberale, e per questo la stampa comunista accus\u00f2 la destra neofascista di collusione), si capisce che ha agito da solo, spinto unicamente dalla sua confusione mentale, convinto di un'imminente invasione sovietica.\nQuesto movente verr\u00e0 confermato dal Pallante stesso, ormai vecchio, in un'intervista del 2009 al Corriere della Sera, in cui sostenne di aver realizzato l'attentato seguendo solo il proprio patriottismo, un \"nazionalismo esasperato\" e il suo sentimento anticomunista, poich\u00e9 temeva sul serio un'invasione del blocco orientale, di non odiare Togliatti come persona ma di avversare solo la sua politica; aggiunse anche, come detto da subito, di non essere stato un \"killer a pagamento\" o su commissione, come fu accusato da taluni, ma di aver sparato non \"contro un uomo ma contro un ideale\".. Non ha mai ritrattato le motivazioni del proprio atto, ritenendo di aver fatto la sua \"parte\" di \"patriota\", pur prendendo le distanze da quel clima politico e pentendosi del gesto:\nUna minoranza di storici ha invece tentato di collegare Pallante a gruppi dell'indipendentismo siciliano che lo avrebbero spinto all'attentato, in particolare fu sostenuta la sua vicinanza ideologica al leader dell'EVIS Antonio Canepa, o perfino alla criminalit\u00e0 organizzata, ma non vi sono prove di ci\u00f2 come di nessun complotto. Lo stesso Togliatti escluse poi che fosse stata una cospirazione ad armare la mano di Pallante. All'epoca venne anche ipotizzato un complotto interno al PCI su mandato dell'Unione Sovietica; su Pallante ritenuto contemporaneamente un sicario comunista, democristiano e fascista ironizz\u00f2 anche il \"Candido\" di Giovannino Guareschi e Giovanni Mosca, nella rubrica \"Visto da destra - visto da sinistra\".\nLa stampa comunista accus\u00f2 i moderati di essere i mandanti morali del tentato omicidio (parlando di \"delittuosa atmosfera di provocazione creata da De Gasperi e Scelba\"), Nilde Iotti defin\u00ec Pallante \u00abun delinquente. Un personaggio legato agli ambienti politici del separatismo siciliano. Si \u00e8 detto anche, e la cosa non mi stupirebbe, che ci fosse anche la mano dei servizi segreti americani\u00bb; Stalin invi\u00f2 un telegramma che recitava: \u00abIl Comitato centrale del Partito comunista (bolscevico) \u00e8 contristato dal fatto che gli amici del compagno Togliatti non sono riusciti a difenderlo dal vile attentato a tradimento\u00bb.\nProcesso, detenzione e scarcerazione.\nDetenuto nel carcere di Regina Coeli dove ricevette minacce di morte (ha sostenuto che Stalin aveva dato ordine di ucciderlo), Pallante fu ritenuto, nonostante la personalit\u00e0 eccentrica e da molti considerato un mitomane, capace di intendere e processato nel luglio del 1949; Togliatti \u00e8 parte civile e i suoi legali rifiutano un accordo con quelli di Pallante per chiedere il patteggiamento.\nDifeso \"pro bono\" dall'avvocato Giuseppe Bucciante, venne condannato, per tentato omicidio con l'aggravante della premeditazione, a tredici anni e otto mesi di reclusione, ma il 31 ottobre 1953, in appello, la pena fu ridotta a 10 anni e otto mesi; la Cassazione ridusse ulteriormente la pena a 6 anni circa per effetto dell'amnistia del 1953, e i pochi mesi del resto della pena gli vennero condonati; nel frattempo era stato trasferito da Roma al carcere di Noto in Sicilia, dove ricevette, almeno secondo quanto raccontato in un'intervista, del denaro da Evita Per\u00f3n, che divise con i detenuti bisognosi.\nAlla fine del 1953 usc\u00ec dal carcere dopo aver scontato in tutto cinque anni e 5 mesi. Trov\u00f2 impiego, come il padre, alla Forestale e poi alla Regione Sicilia (non essendo interdetto dai pubblici uffici), e non si interess\u00f2 mai pi\u00f9, almeno pubblicamente, di politica.\nIn seguito si spos\u00f2 con la compaesana Nunziatina Musumeci, ebbe due figli (Magda e Carmine, chimico e vicepresidente di Manageritalia Palermo), e alcuni nipoti (uno dei quali col suo stesso nome) e lavor\u00f2 anche come amministratore del condominio dove viveva, fino agli anni novanta; attualmente vive da anonimo pensionato a Catania. Ha concesso numerose interviste a giornali e periodici, di solito in occasione di anniversari dell'attentato.\nCultura di massa.\nPallante \u00e8 il soggetto, anche se non nominato, di alcune strofe della canzone popolare \"L'attentato a Togliatti\" del cantastorie Marino Piazza, noto al grande pubblico per essere stato ripreso da Giovanna Marini e Francesco De Gregori nell'album \"Il fischio del vapore\" (2002):\nAntonio Pallante e l'attentato da lui compiuto sono nominati o appaiono anche nel cortometraggio \"14 luglio\" (1948) sull'attentato, in alcune docu-drama di ricostruzione storica come \"Storia di Nilde\" e nel film tv \"De Gasperi, l'uomo della speranza\" di Liliana Cavani."}
{"id": "1326139", "revid": "648655", "url": "https://it.wikipedia.org/wiki?curid=1326139", "title": "Strapuntino", "text": "Lo strapuntino \u00e8 un particolare tipo di seduta con la caratteristica principale di essere utilizzato in situazioni e posizioni dove non \u00e8 possibile o opportuno utilizzare sedili normali.\nIn ambito ferroviario viene chiamato strapuntino il seggiolino ribaltabile, che \u00e8 di solito posto nei vestiboli o lungo i corridoi delle carrozze ferroviarie e viene utilizzato dai passeggeri quando i sedili fissi sono tutti occupati.\nI seggiolini sono tenuti in posizione di riposo (verticale), all'interno di nicchie ricavate direttamente negli allestimenti delle carrozze, da molle a torsione.\nDiversamente dai sedili propriamente detti, non occupano alcuna superficie quando non sono utilizzati, lasciando quindi maggior spazio ai viaggiatori in piedi.\nSui pullman lo strapuntino era un sedile aggiuntivo che veniva sistemato nel corridoio tra le file di sedili normali, e consisteva in una struttura che veniva appoggiata direttamente su due sedili centrali della stessa riga, quelli cio\u00e8 ai lati del corridoio.\nIn ambito automobilistico viene definito allo stesso modo il tipo di sedile di fortuna ospitato, a scomparsa, in alcuni modelli di auto o in tipi specifici di auto come i pick-up a cabina allungata. Un altro utilizzo tipico in quest'ambito \u00e8 dato dalle limousine dove alcuni dei posti posteriori possono essere del tipo a scomparsa. Erano un tempo montati anche su alcuni taxi, come posti aggiuntivi di fortuna.\nNel settore dell'aviazione civile lo strapuntino si riferisce a un sedile ausiliario per il personale di bordo. Il termine ha origine negli Stati Uniti intorno al 1860 per il sedile mobile della carrozza.\nIn aereo gli strapuntini possono essere situati in cabina di pilotaggio o in cabina passeggeri.\nIn cabina di pilotaggio, sono previsti per soggetti che non operano attivit\u00e0 di pilotaggio, ma mai normali passeggeri paganti. Questi potrebbero includere apprendisti piloti, membri dell'equipaggio in fase di transizione verso un altro aeroporto, funzionari dell'Ente Nazionale Aviazione Civile (ENAC), o personale della compagnia aerea, solo previa autorizzazione del comandante del volo. Alcuni aerei non hanno strapuntini nella cabina di pilotaggio, mentre altri ne hanno uno o due.\nNella maggior parte degli aerei di linea \u00e8 disponibile un pannello audio utilizzabile dall'osservatore, in modo tale che possa controllare o partecipare a comunicazioni di volo e una maschera per l'ossigeno. \nGli strapuntini nella cabina passeggeri sono utilizzati dal personale di bordo, in particolare durante il decollo e l'atterraggio. Questi sono normalmente situati vicino alle uscite di sicurezza in modo che gli assistenti di volo possano rapidamente aprire la porta d'uscita per una eventuale evacuazione rapida. Gli strapuntini sono quindi retrattili proprio perch\u00e9 posti in prossimit\u00e0 delle uscite dell'aereo e spesso anche delle zone di lavoro, per renderle facilmente agibili in caso di necessit\u00e0.\nQuesti sedili devono essere utilizzati obbligatoriamente dagli assistenti di volo in servizio sia per la loro collocazione sia per la loro struttura, meno confortevole, ma molto resistente in casi di situazioni di emergenza per impatti violenti del velivolo. Sono inoltre dotati di doppia cintura di sicurezza: una regolare ed una a bretella. Nella struttura stessa dello strapuntino sono a volte integrati equipaggiamenti di emergenza, vari a seconda della tipologia di aeromobile, come la torcia, l'estintore e il cappuccio anti-fumo.\nCi possono essere strapuntini aggiuntivi nella cabina dei passeggeri a seconda di come la compagnia aerea ha configurato i suoi aerei e del numero di assistenti di volo che compongono l'equipaggio. \nEntrambi i tipi di strapuntino possono essere utilizzati dal personale della stessa compagnia aerea, o anche di altre, fuori dal servizio lavorativo. Ci\u00f2 risulta possibile, sempre previa autorizzazione del comandante del volo, quando non sono disponibili posti passeggeri in cabina (una pratica conosciuta come jumpseating o deadheading). \nLe norme di sicurezza introdotti in seguito agli attacchi terroristici dell'11 settembre 2001 hanno portato ad un inasprimento delle restrizioni circa l'utilizzo degli strapuntini, soprattutto in cabina di pilotaggio.\nLo strapuntino viene anche utilizzato nell'ambito dei trasporti verticali nell'industria degli elevatori, in particolare, ovviamente, nel trasporto di persone. Pu\u00f2 essere di tipo applicato o ad incasso in una o pi\u00f9 delle pareti interne alla cabina."}
{"id": "1326142", "revid": "928766", "url": "https://it.wikipedia.org/wiki?curid=1326142", "title": "Andrew Pitt", "text": "Vincitore del campionato mondiale Supersport nel 2001 e nel 2008.\nCarriera.\nDopo gli inizi nel dirt track e nel motocross, comincia a correre su strada all'et\u00e0 di 17 anni, disputando diversi campionati australiani fino alla superbike, in cui finisce al secondo posto nel 1999, e alla supersport, categoria nella quale diventa campione nazionale nello stesso anno.\nNel 2000 inizia a correre nel mondiale Supersport per il team ufficiale Kawasaki, con cui nel 2001, sempre a bordo della ZX-6R, ottiene la vittoria del campionato; particolarit\u00e0 di questo titolo \u00e8 che il pilota australiano non realizza nessuna vittoria in gara, ma prendendo punti in tutte le prove in calendario riesce ad ottenere l'iride mondiale. In passato la stessa cosa era accaduta nel motomondiale ma mai nei campionati mondiali per motociclette derivate dalla produzione di serie.\nRimasto anche nel 2002 nella stessa squadra, conclude la stagione al 5\u00ba posto in classifica, in questo caso con due vittorie all'attivo. Sempre nella stessa annata, in vista dell'impegno a tempo pieno della Kawasaki a partire dal 2003 in MotoGP con la ZX-RR, debutta come wildcard negli ultimi tre appuntamenti stagionali, in sostituzione dell'infortunato Akira Yanagawa, ottenendo quattro punti. Per l'anno successivo viene confermato come pilota titolare, piazzandosi in zona punti in tre occasioni nell'arco dell'intera stagione.\nNel 2004, sempre nell'ambito della classe regina del motomondiale, ricopre il ruolo di collaudatore per la Moriwaki, con cui ha modo di correre per tre volte in gara, totalizzando due punti; durante la stagione ritorna al mondiale Supersport in tre gare con il team Yamaha Italia, salendo una volta sul podio. Nel 2005, confermato dal team Yamaha Motor Italia, passa al mondiale Superbike, competizione nella quale fanno rientro la squadra stessa e la Yamaha, finendo l'annata all'ottavo posto in classifica. Rimane alla guida della YZF-R1 anche nel 2006, anno in cui vince una gara a Misano e sale altre cinque volte sul podio, concludendo il campionato in quinta piazza.\nIscritto alla stagione 2007 nella classe MotoGP con la Ilmor, corre soltanto il Gran Premio inaugurale in Qatar a causa del ritiro della squadra, dopodich\u00e9 ha l'occasione di correre in Supersport con una Honda CBR600RR del team Ten Kate Racing in sostituzione di S\u00e9bastien Charpentier per due gare, ottenendo altrettanti secondi posti.\nNel 2008, nuovamente con il team Ten Kate, partecipa all'intera stagione del mondiale Supersport e, vincendo cinque gare e con altri quattro piazzamenti a podio, ottiene il suo secondo titolo mondiale. Durante la gara di Brands Hatch \u00e8 coinvolto, suo malgrado, nell'incidente che ha portato al decesso il britannico Craig Jones, non avendo potuto evitare l'impatto della propria moto con il pilota caduto davanti a lui. Viene confermato anche per la stagione 2009, che conclude al sesto posto generale con due podi.\nNel 2010 ritorna al mondiale Superbike guidando una BMW S1000RR del team Reitwagen nei primi tre Gran Premi, prima del ritiro della squadra dal campionato per problemi finanziari. Nel corso della stagione trova un impiego come pilota sostitutivo nel campionato britannico Superbike, guidando per il team Motorpoint Yamaha per alcune gare, prima di infortunarsi ad una spalla a Brands Hatch, saltando cos\u00ec il resto della stagione. Viste le difficolt\u00e0 nel riprendersi da quell'infortunio, all'inizio del 2012 annuncia il proprio ritiro dalle competizioni."}
{"id": "1326143", "revid": "713714", "url": "https://it.wikipedia.org/wiki?curid=1326143", "title": "Giuseppe Scalarini", "text": "Tra i primi creatori italiani della vignetta satirica politica, fond\u00f2 i giornali \"Merlin Cocai\" e \"La Terra\" e dal 1911 collabor\u00f2 al quotidiano del Partito Socialista Italiano, l\"Avanti!\". Anticapitalista e antimilitarista, fu perseguitato dal fascismo.\nBiografia.\nNacque a Mantova il 29 gennaio 1873, primo figlio, col gemello Primo, di Virginia Lonardi (n. 1845) e Rainero Scalarini (1840-1898), un impiegato delle ferrovie che aveva combattuto nelle campagne risorgimentali dal 1859 al 1866. Seguirono poi le sorelle Francesca e Dina, e il fratello Enrico. Terminati nel 1888 gli studi tecnici, nel 1890 invi\u00f2 a una mostra alcuni disegni che ebbero una favorevole recensione dalla \"Provincia di Mantova\". In quell'occasione conobbe Ivanoe Bonomi, cui rimarr\u00e0 legato d'amicizia per tutta la vita, malgrado i successivi dissensi politici. Con lui e pochi altri fond\u00f2 in quell'anno un'effimera Societ\u00e0 letteraria.\nNel 1891 trov\u00f2 un impiego alla Direzione delle Ferrovie di Firenze, citt\u00e0 che favoriva la sua passione per l'arte. Il centro della cultura e dell'arte moderna era allora Parigi e Scalarini, il 17 febbraio 1892, part\u00ec per la capitale francese e vi rimase per un mese e mezzo. Tornato in Italia, riusc\u00ec a impiegarsi come disegnatore nell'Impresa Cecchini di Borgo San Lorenzo. La sua aspirazione era dedicarsi al giornalismo e al disegno satirico, incoraggiata dalle sue convinzioni politiche socialiste, comunicate all'amico Bonomi e da questi condivise.\nTornato a Mantova nel 1894, fece un secondo, breve viaggio a Parigi, dopo il quale fu assunto all'Ufficio del catasto di Mantova. Chiamato a svolgere il servizio militare a Venezia, s'iscrisse all'Accademia di Belle Arti, e alla fine della ferma militare, nel gennaio del 1896, s'impieg\u00f2 al catasto di Udine. Intanto, continuava a proporre a vari giornali vignette e caricature: gliene pubblicarono \"La Rassegna\" di Roma, la \"Scena illustrata\" di Firenze e anche i \"Fliegende Bl\u00e4tter\" di Monaco.\nA Udine rimase soltanto quattro mesi. Tornato ancora a Mantova, vi fond\u00f2 il settimanale illustrato \"Merlin Cocai\", il cui primo numero usc\u00ec il 1\u00ba novembre 1896. Diretto da Dante Bianchi, aveva solo quattro pagine, delle quali le due interne erano riempite dalle vignette di Scalarini, ed era ispirato a idee radicali e socialiste. In calce ai suoi disegni, compare la caratteristica firma di Scalarini: una scala seguita dalle due sillabe finali del suo cognome. Nel marzo del 1897, nel ballottaggio dei collegi elettorali di Mantova e provincia, il giornale si schier\u00f2 contro i candidati del \u00abpartito malfattore\u00bb del \u00abbrigante Crispi\u00bb, che non vennero eletti.\nContinu\u00f2 a disegnare per il \"Merlin Cocai\" anche quando si trasfer\u00ec a Bologna per lavorare nella litografia Wenk. A Bologna ritrov\u00f2 Bonomi e due amici di Venezia, con i quali progett\u00f2 un giornale che abbinasse cultura e umorismo. Non se ne fece nulla, ma il 1\u00ba maggio 1898, con Bonomi e Giovanni Zibordi (1870-1943), fond\u00f2 \"La Terra\", il primo giornale dichiaratamente socialista pubblicato a Mantova. Fu l'anno in cui un'ondata di proteste percorse la penisola contro le politiche economiche dei governi che penalizzavano le classi popolari e che raggiunse il culmine con la sommossa di Milano, repressa a cannonate dal generale Bava Beccaris. Seguirono gli arresti e i processi tenuti dai tribunali militari, che colpirono soprattutto i militanti socialisti. Quasi l'intera redazione romana dell\"Avanti !\" fu arrestata e Filippo Turati fu condannato a dodici anni di carcere. Anche Scalarini fin\u00ec a giugno sotto processo per le sue vignette. Il \"Merlin Cocai\" fu soppresso e Scalarini, condannato, si sottrasse all'arresto fuggendo in Austria.\nA Windischgraz trov\u00f2 un impiego e una commissione dalla Casa editrice Larousse. Mand\u00f2 anche suoi disegni al periodico bolognese l\"Italia ride\". Nell'agosto del 1900 si trasfer\u00ec a Berlino, dove lavor\u00f2 per i \"Lustige Bl\u00e4tter\" e per i \"Fliegende Bl\u00e4tter\". Espulso il 17 febbraio 1901 dalla Germania su richiesta del governo italiano, ripar\u00f2 prima a Londra e poi in Belgio. Da Bruxelles fu ancora espulso in marzo e pass\u00f2 in Lussemburgo e poi a Metz. Qui seppe dell'amnistia intervenuta in Italia e rientr\u00f2 a Mantova. Nel maggio del 1902, per lavorare nell'Impresa Brunetti, si trasfer\u00ec in Istria, a Grisignana, dove conobbe Carolina Pozzi, che divenne la compagna della sua vita. Scalarini non credeva nel matrimonio - la sposer\u00e0 solo nel 1943, per esaudire il desiderio espresso in punto di morte da Carolina - ma chiese al signor Pozzi, il 5 giugno 1902, il permesso di vivere con sua figlia. Dalla loro unione nasceranno cinque figlie: Virginia, Francesca, Rainera, Claudia e Giuseppina.\nTornato ancora a Mantova nell'agosto del 1903, ripubblic\u00f2 dal 20 settembre il \"Merlin Cocai\". Nel 1908 s'impieg\u00f2 nelle Ferrovie del Ticino e riprese la collaborazione con i \"Lustige Bl\u00e4tter\" e i \"Fliegende Bl\u00e4tter\", oltre a iniziarne una con \"Il Pasquino\" di Torino. Fu nel 1911 che la sua carriera e la sua fama ebbero una svolta. Il Partito socialista rifinanzi\u00f2 l\"Avanti !\", trasferendone la sede da Roma a Milano e affidandone la direzione a Claudio Treves. Scalarini si present\u00f2 dal capo-redattore Nino Mazzoni, suo vecchio amico, proponendogli i suoi disegni: il 22 ottobre apparve sul quotidiano socialista la prima vignetta, una consuetudine durata fino al 10 gennaio 1926, qualche mese prima che il giornale fosse soppresso dal regime fascista.\nLa guerra libica.\nIl 1911 fu l'anno della guerra di Libia e il Partito socialista, nella sua maggioranza, prese una posizione nettamente contraria all'impresa. L\"Avanti !\" fu in prima linea nella battaglia anti-colonialista e le vignette di Scalarini colpirono i personaggi simbolo di quella guerra. Egli ha lasciato alcune note che ne delineano i tratti caratteristici della \u00abbanda libica\u00bb, della quale fanno parte \u00abil capitalista, il militare, il fornitore, il nazionalista, il socialista di guerra (riformista), la dama della Croce Rossa, lo studentello, il prete di guerra\u00bb.\nNelle sue vignette il capitalista, che \u00e8 \u00abil capo della banda\u00bb, ha una gran pancia, da sotto la giacca gli pendono grimaldelli e rosari, le dita ad artiglio cariche di anelli stringono \u00abil gruzzolo\u00bb e sulla sua cassaforte \u00absi legge talvolta: \"Patria\"\u00bb.\nIl militare, con l'occhialino e il frustino, ha i baffi all'ins\u00f9, l'uniforme attillata, piena di nastrini e distintivi, \u00abtra i quali una forca\u00bb, e un arabo impiccato gli pende dall'impugnatura della sciabola. Anche il nazionalista ha il monocolo, con la marsina e una margherita all'occhiello. Porta uno spadone di legno e ha le scarpe rotte. A volte \u00abveste da pagliaccio\u00bb.\nIl prete di guerra, \u00abnato dall'incrocio di un prete con un caporale\u00bb, indossa un'uniforme militare nera con berretta munita di piume da bersagliere. Il suo fucile ha un cero acceso infilato nella canna. La sciabola ha un'elsa a forma di croce, su cui \u00e8 inciso \"Tripoli laudamus\". A volte \u00abha il gruzzolo del Banco di Roma appeso al crocefisso\u00bb.\nIl socialista che appoggia la guerra, il \u00absocialtripolista\u00bb, veste l'uniforme coloniale con casco ornato di garofani rossi e \u00absciabolone con su il motto di Marx\u00bb. \u00c8 mutilato del braccio sinistro. A volte veste l'abito del cortigiano, con lo spadino. Lo \u00abstudentello\u00bb indossa i calzoncini e porta \u00abpoppatoio, sillabario, palloncino e bandierina\u00bb.\nContemporaneamente, Eugenio Guarino, il corrispondente di guerra dell\"Avanti !\", denunciava l'impreparazione diplomatica e militare dell'impresa coloniale, i \u00abloschi interessi commerciali e bancari\u00bb, le rappresaglie sulla popolazione libica e le esecuzioni sommarie.\nI disegni di Scalarini sulla guerra libica vennero raccolti alla fine del 1912 nel volume \"La Guerra nella caricatura\". Con il XIII Congresso socialista, tenuto a Reggio Emilia in luglio, la maggioranza della direzione politica del Partito pass\u00f2 alla corrente rivoluzionaria, mentre quella riformista pag\u00f2 l'appoggio al governo Giolitti, che aveva voluto la guerra, con l'espulsione di Bissolati, Bonomi e Cabrini. Mussolini divenne il nuovo direttore dell\"Avanti !\". Il 6 gennaio 1913, a Roccagorga, la truppa disperse a fucilate una manifestazione di contadini. Furono uccisi sette dimostranti, tra i quali due donne e un bambino, e altri quaranta rimasero feriti. Il giornale comment\u00f2 la strage con un violento articolo di Mussolini, \"L'assassinio di Stato\" e Scalarini le dedic\u00f2 diverse vignette. In una di esse, un cane che leccava il sangue sparso dai militari riceveva dalle autorit\u00e0 una medaglia al valore, in un'altra, \u00abun turco portava la civilt\u00e0 a Roccagorga: acqua, tende, sapone, medicinali, strade\u00bb.\nDenunciato, insieme con Mussolini e altri tre giornalisti dell\"Avanti !\", per \u00abvilipendio delle forze armate\u00bb, Scalarini scrisse una lettera aperta al presidente del tribunale, dicendo di non capire perch\u00e9 lo chiamassero in Corte d'Assise: \u00abForse per la Libia? Forse per le forniture militari? Forse per le forche? Forse per gli eccidi?\u00bb. Erano stati \u00abi patrioti, non noi\u00bb - scriveva - \u00aba infilzare i bambini con le baionette [...] a impiccare gli arabi che avevano difeso il loro paese [...] a riempire d'acqua i buoi delle forniture perch\u00e9 pesassero di pi\u00f9, e a fabbricare le scarpe con le suole di cartone; sono stati loro a rubare nei Ministeri, nelle banche, dappertutto\u00bb. Al processo, celebrato nel marzo del 1914, furono tutti assolti.\nLa Grande guerra e il fascismo.\nQuando inizi\u00f2 la Prima guerra mondiale, Mussolini scrisse sull\"Avanti !\" l'articolo \"Abbasso la guerra !\". Era il 26 luglio 1914 e gi\u00e0 il 15 novembre usciva il giornale interventista \"Il Popolo d'Italia\" diretto dall'ex-direttore del quotidiano socialista. Il 24 novembre Mussolini fu espulso dal Partito socialista e Scalarini prepar\u00f2 la vignetta \"Giuda\", con un Mussolini, armato di pugnale e con il denaro del tradimento, che si avvicina silenziosamente per colpire Cristo (il socialismo) alle spalle.\nNel 1915 anche l'Italia entr\u00f2 in guerra e il Partito socialista scelse la linea della neutralit\u00e0 nel motto \"N\u00e9 aderire n\u00e9 sabotare\". Scalarini denunci\u00f2 gli orrori del conflitto, del militarismo e del nazionalismo, gli arricchimenti illeciti dei fornitori, il clero benedicente le armi, le menzogne della stampa e la censura del governo, il tradimento di quei socialisti che la guerra la vollero e la difesero. Su tutti, i re che \u00abhanno consumato il delitto\u00bb, e \u00abil mandante principale, il capitalismo\u00bb.\nA guerra finita, la vignetta \"Il carro della Vittoria\", pubblicata il 1\u00ba agosto 1919, riassunse il risultato dei quattro anni trascorsi. L'Italia della vittoria \u00e8 seduta in una carrozzella d'invalido, \u00e8 cieca e sorda, ha gambe e braccia artificiali. In grembo ha una corona di fiori per i 507.193 morti, e le sue ali sono formate da fasci di stampelle, tra le quali sono inserite le altre cifre della \u00abvittoria\u00bb: 984.000 feriti, 120.000 invalidi, 74.620 mutilati, 26.000 tisici, 23.000 ciechi, 3.260 muti, 6.740 sordi, 4.060 pazzi, 19.600 neuropatici.\nIl dopoguerra vide la nascita del fascismo: \u00abDopo che il medico Industriale e la levatrice Agraria gli ebbero fatto un'iniezione di spirito di violenza, ch'\u00e8 un derivato dello spirito patriottico, il neonato lanci\u00f2 il primo grido: \"Morte al socialismo\"\u00bb e si avvi\u00f2 - scrive Scalarini - \u00abcon la miccia e una bottiglia di benzina verso il giornale socialista, e gli diede fuoco\u00bb. Il fascismo ebbe tanti padri - i fornitori di guerra, i generali Bava Beccaris e Graziani \u00abil fucilatore\u00bb, gli agrari - e per madre la guerra. Il suo disegno \"Il figlio della guerra\", del 24 dicembre 1920, illustra tale concetto.\nI fascisti incendiarono e distrussero la sede milanese dell\"Avanti !\" il 15 aprile 1919. Due anni dopo, il 28 ottobre 1921, fu la volta della nuova sede di via Settala. Tra molte difficolt\u00e0, il giornale continu\u00f2 a uscire. Nel 1923, mentre si trovava in vacanza a Gavirate, anche Scalarini venne aggredito da una squadraccia fascista: gli venne somministrata la tipica punizione dell'olio di ricino e gli fu imposto di lasciare il paese. Dopo l'aggressione, Scalarini si rifugi\u00f2 a Savona, e qualche giorno dopo i fascisti spararono alle finestre della casa di Gavirate, dove era rimasta la famiglia. Qualche tempo dopo, Scalarini e la sua famiglia si stabilirono a Travedona, presso Varese: anche qui i fascisti organizzarono una spedizione e Scalarini riusc\u00ec a salvarsi fuggendo nei boschi dei dintorni.\nCon la dittatura mussoliniana, i giornali di opposizione, dopo un lungo periodo di continui sequestri, dovettero cessare le pubblicazioni. L\"Avanti!\" fu soppresso il 31 ottobre 1926. Il giorno dopo un gruppo di fascisti si present\u00f2 nella casa milanese di Scalarini, in via Cadore 35, sfond\u00f2 la porta e lo aggred\u00ec selvaggiamente. Portato all'ospedale, gli fu riscontrata una commozione cerebrale e la frattura della mandibola, che gli rimase deformata. Fu dimesso dopo quasi un mese di degenza e tre giorni dopo, il 1\u00ba dicembre, fu arrestato.\nCondannato a cinque anni di confino, dal carcere di San Vittore, il 10 dicembre, inizi\u00f2 un lungo e lento viaggio: il 21 dicembre era a Lampedusa, successivamente fu trasferito a Ustica. Scalarini racconter\u00e0 poi questo periodo della sua vita nel libro \"Le mie isole\". Tra i compagni di detenzione vi furono i fratelli Rosselli, Guido Picelli, Bentivogli, che sar\u00e0 ucciso dai fascisti nel 1945 a Bologna, Bordiga, Berti, Maffi, Massarenti, Parri, Romita, Terracini: \u00abBerti insegnava la storia, Finetti e Leuritti il francese, Bordiga la matematica, Monaco la computisteria, Pinazza la stenografia, Ciccotti la chimica, Sdrebnich il tedesco, Romita la storia dell'arte, Sorgani teneva i corsi elementari per gli analfabeti\u00bb.\nGli furono condonati due anni e lasci\u00f2 Ustica il 7 novembre 1929. Rimase in libert\u00e0 vigilata e con il divieto assoluto di pubblicazione di qualsiasi lavoro di qualunque genere. Fu cos\u00ec che un libro per bambini scritto e illustrato da Scalarini, \"Le avventure di Miglio\", fu pubblicato dall'editore Vallardi nel 1933 sotto il nome della figlia Virginia Scalarini Chiabov. Scritto in quel periodo, ma tuttora inedito, \u00e8 \"Matusalino\", storia di una vita alla rovescia: il protagonista nasce vecchio e con gli anni torna in fasce.\nUn mese dopo l'inizio dell'ultima avventura del fascismo, il 15 luglio 1940, il sessantasettenne Scalarini fu ancora arrestato a Gavirate per essere inviato al confino a Istonio, in provincia di Chieti. Qui si ritrov\u00f2 con molti vecchi antifascisti, alcuni dei quali gi\u00e0 suoi compagni di Ustica, e una trentina di sloveni. Il 19 ottobre ebbe un collasso e fu confinato nel vicino paese di Bucchianico, dove erano internati una decina di stranieri. Liberato il 23 dicembre 1940, pot\u00e9 ritornare dalla famiglia a Milano, sottoposto a sorveglianza speciale.\nGli ultimi anni.\nNel 1943 riusc\u00ec per caso a sfuggire all'arresto da parte della polizia della Repubblica di Sal\u00f2. Fu colpito da due gravi lutti: nel 1943 mor\u00ec la moglie Carolina e il 19 marzo 1945 Giuseppina, la figlia pi\u00f9 giovane. A loro pensava di dedicare una scelta di suoi disegni, un progetto che non pot\u00e9 realizzare. Ricevette nel 1945, tramite Carlo Silvestri, un saluto dal suo persecutore, Mussolini. Scalarini comment\u00f2 poi questo strano saluto: \u00abLa fiamma dell'odio si era spenta, ancor prima che si spegnesse in piazzale Loreto\u00bb.\nFinita la guerra e caduto il fascismo, Scalarini riprese a lavorare per l\"Avanti!\", ma non pi\u00f9 con l'assiduit\u00e0 di un tempo. Era divenuto ancora pi\u00f9 silenzioso e solitario, con il pensiero costante della figlia scomparsa. Di questo ultimo periodo rimane un suo disegno - icona realizzato dopo il Referendum del 2 giugno 1946 che, pubblicato su \"Codino rosso\" n. 19 nel 1946 lo ritroviamo, trent'anni dopo, sul retro copertina della Storia della satira di Enrico Gianeri e Andrea Rauch: si tratta del disegno stilizzatissimo di una lunga scalinata in cima alla quale si intravede un dettaglio, composto dalle gambe di un trono e dagli stivali, di un re. Sotto la didascalia recita: \u00abDopo il due giugno - Non pi\u00f9 nani in alto\u00bb. Mor\u00ec la mattina del 30 dicembre 1948. Le sue ultime parole furono: \u00abSono stanco, sono molto stanco\u00bb. Riposa a Milano, al Campo K del Cimitero di Lambrate, nella tomba 9-9A.\nL'opera.\nDi Giuseppe Scalarini restano diverse migliaia di disegni, dei quali non molti furono per\u00f2 raccolti e ordinati in volume. Non fu soltanto disegnatore politico e satirico, ma anche illustratore di libri per l'infanzia. Una sua raccolta di disegni \u00e8 ospitata al Cremlino, presso il Museo della Rivoluzione.\nNel 1980 il libro \"Le avventure di Miglio\" esce nei Tascabili Bompiani, per la prima volta a nome del suo autore Giuseppe Scalarini.\nNel 2002 a cura di Antonio Mele 'Melanton', a Palazzo Sangallo in Tolentino, fu allestita la prima grande mostra antologica dedicata a Scalarini, con numerose opere originali fornite dagli eredi, e con uno speciale catalogo illustrato, sempre a cura di Melanton, che comprendeva una completa ed emozionante biografia dell'Artista mantovano.\n\"Le avventure di Miglio\" in musica.\nNel 2012 il portale Rai Educational Letteratura pubblica \"Miglio\", una canzone di Massimo Presciutti, con alcuni dei numerosissimi disegni di Giuseppe Scalarini (fino a 5 per pagina su 178 pagine) che illustrano \"Le avventure di Miglio\"."}
{"id": "1326158", "revid": "547992", "url": "https://it.wikipedia.org/wiki?curid=1326158", "title": "Ryan Farish", "text": "Artista New Age, la sua musica \u00e8 stata in classifiche musicali quali iTunes e MP3.com. Molti lavori di Farish sono trasmessi dal canale televisivo \"The Weather Channel\".\nAlcuni dei suoi album sono \"In the Day\" (2000), \"Daydreamer\" (2002), \"Selected Works\", \"Beautiful\" (2004), \"From the Sky\" (2005), e la pi\u00f9 recente produzione \"Everlasting\" (2006).\nVideo di YouTube.\nUna canzone di Ryan Farish, \"Pacific Wind\", \u00e8 stata usata come colonna sonora di un video di YouTube, intitolato \"Remember Me\", creato da una studentessa di quindici anni, Lizzie Palmer. Il video, un montaggio riguardante i soldati americani in Iraq, \u00e8 stato il diciannovesimo video di YouTube pi\u00f9 visto di sempre. Grazie al filmato, Farish ha ottenuto una discreta notoriet\u00e0, tanto da essere intervistato da network americani come la CNN."}
{"id": "1326159", "revid": "76963", "url": "https://it.wikipedia.org/wiki?curid=1326159", "title": "Lara Belmont", "text": ""}
{"id": "1326160", "revid": "287204", "url": "https://it.wikipedia.org/wiki?curid=1326160", "title": "Biagio Antonacci (album)", "text": "Biagio Antonacci \u00e8 il quarto album di Biagio Antonacci, uscito nel 1994 su etichetta Mercury. Con questo nuovo lavoro Biagio \u00e8 chiamato a confermare il successo di Liberatemi e pu\u00f2 contare ancora una volta sull'aiuto di Mauro Malavasi, che produce il disco insieme a Stefano De Maio. Per evitare di sbagliare, dal punto di vista concettuale si decide di seguire il solco tracciato due anni prima dall'album precedente, con il risultato che molte demo finiscono direttamente sul disco.\nL'album deve gran parte della sua popolarit\u00e0 al successo dei singoli \"Non \u00e8 mai stato subito\" (che fa da apripista al disco) e \"Se io, se lei\", senza dubbio tra i pezzi pi\u00f9 celebri della discografia di Antonacci. Ma oltre a queste due canzoni vanno sicuramente ricordate tracce come \"Lo conosco poco\", \"Fino all'amore\", \"Sei\", \"Si incomincia dalla sera\" e \"Desiderio\". Nell'estate 1995 viene lanciato come terzo singolo \"Lavorer\u00f2\", nella cui versione \"album edit\" compare anche la compagna di Biagio Marianna Morandi in una strofa rap.\nCon il disco che s'intitola con il suo nome, Biagio Antonacci vende oltre 300.000 copie e centra l'obiettivo prefissato. Le conferme che cercava sono arrivate.\nIl videoclip di \"Non \u00e8 mai stato subito\" sar\u00e0 protagonista di un contenzioso in tribunale, in quanto verr\u00e0 sporta denuncia al regista del video \"Ray Of Light\" di Madonna per plagio. Le accuse verranno per\u00f2 respinte dal tribunale."}
{"id": "1326163", "revid": "104458", "url": "https://it.wikipedia.org/wiki?curid=1326163", "title": "Duca di Trento", "text": ""}
