{"id": "1288288", "revid": "123984922", "url": "https://it.wikipedia.org/wiki?curid=1288288", "title": "Capena", "text": "Capena \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nOggi Capena \u00e8 una cittadina in costante espansione, il suo territorio di 29,51\u00a0km\u00b2 si estende da nord verso sud, tra la Via Flaminia e la Via Tiberina tra i 30 del Bivio di Capannelle e i 210\u00a0m s.l.m.\nIl paese poggia su vari colli la cui altitudine media \u00e8 di 160\u00a0, geologicamente terrazzi fluviali della valle del Tevere, mentre nelle pi\u00f9 basse campagne circostanti al paese sorgono varie frazioni come Colle del Fagiano e Pastinacci. Pi\u00f9 a nord si dislocano \"Le Macchie\", quelle che sono le campagne capenate dove nei lunghi pendii delle colline, solcati a valle da vari fossi che affluiscono poi nel bacino imbrifero del Fosso di Gramiccia, si trovano numerosi uliveti e vigneti dove si produce il noto vino locale \"Castellaccio\".\nClima.\nIl clima capenate \u00e8 soggetto in inverno ad ampie escursioni termiche legate all'altitudine.\nVediamo infatti che sotto i 100 metri, per via dell'umidit\u00e0 fornita dal fiume Tevere, le mattine invernali sono molto fredde (punte -5\u00b0 gradi) opposto del pomeriggio quando si riscontrano anche 15 gradi.\nNelle zone pi\u00f9 alte, la temperatura minima \u00e8 mite e la massima leggermente pi\u00f9 fredda.\nD'estate le temperature massime sono molto alte in tutto il territorio, visto che i valori pi\u00f9 alti dei mesi luglio-agosto hanno raggiunto i 40\u00a0\u00b0C.\nI venti che soffiano sono perlopi\u00f9 provenienti da nord e da ovest.\nLa tramontana d\u00e0 inizio all'inverno intorno al mese di dicembre.\nStoria.\nEpoca arcaica.\nLa citt\u00e0 arcaica di Capena sorgeva sul colle della Civitucola, centro principale dei Capenati.\nI Capenati furono una fiorente popolazione che prosperava nella Valle del Tevere prima dell'avvento di Roma. La loro cultura ebbe degli aspetti propri, ebbe varie influenze esterne, come quella etrusca, latina e sabina. Parlavano una lingua, affine al falisco, simile al latino e con influenze di cultura appenninica Sabbelliche. Secondo la tradizione letteraria antico romana invece la fondazione della citt\u00e0 si deve agli Etruschi veienti o connesse al re (storicamente ignoto) etrusco Propertius.\nIl territorio capenate (\"Ager Capenas in epoca romana\") si estendeva lungo la riva destra del Tevere, fino a nord con la citt\u00e0 di Falerii Veteres, a est con il centro arcaico Cures Sabini, e a sud ovest con la citt\u00e0 di Veio. Comprendeva gli attuali comuni di: Capena, Civitella San Paolo, Morlupo, Fiano, Nazzano, Ponzano, Filacciano, Torrita, Rignano, Sant'Oreste, Castelnuovo di Porto e Riano.\nDeterminante per la sua formazione pi\u00f9 antica fu la vicinanza con il Tevere, importante via di traffico che dall'Adriatico centro-orientale, attraverso la via Salaria giungeva al Tirreno, permettendo numerosi scambi economici e culturali fino dall'Et\u00e0 del Bronzo.\nI principali centri abitati della zona erano: Capena, sul colle della Civitucola, o Castellaccio, il Lucus Feroniae, importante centro di culto e commercio e la citt\u00e0 di Saperna, di cui non \u00e8 ancora certa l'esatta ubicazione. Da alcune fonti antiche per\u00f2, risulta che un altro centro religioso si trovava anche sul Monte Soratte, al confine con il territorio falisco, dove c'era il culto di Apollo Sorano.\nDalla fine del VII secolo, inizi del VI a.C., si nota una sempre maggiore influenza della cultura etrusca su quella capenate, che culminer\u00e0 con l'ammissione del territorio di Capena nella Confederazione dei popoli etruschi. Nel IV secolo a.C. ebbe luogo la mitica e decennale guerra tra Veio, i Capenati e i Falisci alleati e Roma, per il controllo di questa zona del Tevere. Queste lotte terminarono con la sconfitta degli alleati da parte di Roma nel 395 a.C. e con la caduta di Veio per mano di Furio Camillo.\nEpoca romana repubblicana.\nDopo la conquista romana, tutto il territorio fu ascritto alla Trib\u00f9 Stellatina con la creazione di un Municipio Federato nel 387 a.C.\nDel periodo repubblicano non si hanno molte notizie, certo \u00e8 che Capena mantenne la sua importanza di \"Municipio Federato\", ricco e fiorente, come testimoniano i numerosi ritrovamenti di manufatti del periodo ellenistico e la fama dei tesori del Lucus Feroniae, che attir\u00f2 anche Annibale, il quale nel 211 a.C. saccheggi\u00f2 il santuario.\nNel periodo imperiale, parte del territorio fu inglobato nel \"Patrimonium Caesaris\" e aumentarono i latifondi, come dimostrano le numerose Ville sorte nella zona, la pi\u00f9 famosa delle quali \u00e8 la Villa dei Volusii. Infatti, a causa dell'instabilit\u00e0 dell'autorit\u00e0 imperiale e dell'inflazione, che determin\u00f2 l'abbandono delle citt\u00e0 da parte dei nobili, questi si ritirarono nei propri latifondi. Ogni villa del tardo Impero cominciava cos\u00ec, ad avere l'aspetto di quello che doveva essere pi\u00f9 tardi, il feudo Medioevate con il suo castello come nucleo centrale e il borgo fortificato, che era chiamato \"Castrum\".\nNell'era cristiana, il territorio fu chiamato Collinense, per la natura del suolo, e il primitivo \"Patrimonium Caesar\u00ecs\" divenne un feudo della Chiesa di Roma e fu un baluardo contro l'invasione dei Longobardi e dei Franchi, dei cui passaggi si hanno testimonianze storico-artistiche. Notizie di questa denominazione si hanno in una bolla di Leone IV dell'854 in cui c'\u00e8 un elenco dei beni del Monastero di S. Martino che per lungo tempo ospit\u00f2 i Monaci Benedettini.\nUn'altra citazione del territorio Collinense la si ha in un \"Istrumentum Rogatum\" del 962, sotto il papato di Giovanni XII, dove una certa Agata dona al Monastero di S. Martino, alcuni beni del territorio Collinense. La sede dell'antica Capena, distante alcuni chilometri dall'attuale paese, si trova in localit\u00e0 \"Macchie\", sulla collina denominata Civitucola, che viene per\u00f2 chiamata comunemente \"Castellaccio\" a causa del rudere che sovrasta l'altura.\nNell'area della citt\u00e0 affiorano ancora numerosi frammenti di ceramica e marmo di et\u00e0 romana e anche frammenti ad impasto del periodo arcaico. Da quest'area provengono le statue e le numerose iscrizioni su basi onorarie che sono attualmente conservate in parte nell'edificio del Comune e in parte nei Giardini Pubblici. Si tratta di monumenti eretti dai Capenati - come era costume nell'et\u00e0 imperiale - in onore degli imperatori romani e dei personaggi illustri dell'epoca. Da notare soprattutto quelle riguardanti Settimio Severo e sua moglie Giulia Domna e Caracalla. Queste basi furono poste nell'antica Capena il 18 settembre del 198 d.C., come risulta da uno di questi cippi, probabilmente nel Foro, dal pretore capenate Manilio Crescente. In una di queste basi \u00e8 interessante notare la cosiddetta \"damnatio memoriae\" nei confronti dei Geta, fratello minore di Caracalla. Il nome di Geta fu abraso dopo che fu ucciso per ordine del fratello. Nelle altre iscrizioni sono onorati altri imperatori come Aureliano e Gordiano III e alcune sacerdotesse di Cerere e di Venere: Giulia Paolina e Varia Italia.\nCentro storico.\nL'attuale citt\u00e0 di Capena che si differenzia dall'antica Capena sul colle della Civitucola, ha anch'essa origini molto antiche. Il suo nucleo primitivo che attualmente viene chiamato in parte \"la Rocca\" e in parte \"Paraterra\" \u00e8 costituito da un imponente tallone di tufo, con pareti molto scoscese.\nIl luogo ha una storia particolare: esso infatti non \u00e8 stato abitato in modo continuativo ma, come \u00e8 avvenuto anche in altri paesi arroccati, era frequentato nei periodi di insicurezza (guerre, invasioni), proprio grazie alle sue difese naturali, mentre durante epoche di pace e tranquillit\u00e0 era meno abitato.\nLe tracce della sua frequentazione risalgono addirittura alla Preistoria: si trovano infatti testimonianze e tracce di vita a Paraterra e lungo le pareti dello sperone. Questo \u00e8 chiaramente dovuto alla conformazione del luogo che offriva grotte per abitazione, numerosi corsi d'acqua nella valle e molta fauna.\nSi hanno tracce del periodo romano in un Colombario situato sulla parete di tufo a picco, a Sud-Ovest, in localit\u00e0 Paraterra.\nI colombari sono un tipo di sepoltura, utilizzata soprattutto in epoca romana, durante l'impero; essi consistono in un'ampia camera che ha, lungo tutte le pareti, numerose nicchie consecutive, dove venivano poste le urne cinerarie. I colombari comunque sono presenti gi\u00e0 dal IV secolo a.C., nel mondo Etrusco. Quello di Capena, che in paese viene chiamato \"Farmacia Vecchia\" \u00e8 ascrivibile molto probabilmente, al II- I secolo a.C. \u00c8 costituito da quattro stanze superiori rettangolari, con volta a botte, vicino alle quali c'\u00e8 un pozzo circolare profondo circa 20 mt. Al di sotto c'\u00e8 un'altra camera molto ampia di mt. 4,60 x 6,10, con un pilastro centrale, con circa 400 loculi. Adiacente a questa, c'\u00e8 un'altra stanza pi\u00f9 piccola, con volta a botte, con un solo grande loculo.\nAltra testimonianza forse di epoca romana, sono i resti di un muro, in opera quadrata, che proteggeva l'unico punto d'accesso allo sperone, ed il muro \u00e8 stato successivamente inglobato nella costruzione del Palazzo dei Monaci.\nTutto lo sviluppo delle fasi successive al periodo romano \u00e8 facilmente individuabile, in base alle caratteristiche architettoniche degli edifici: la parte pi\u00f9 antica \u00e8 sicuramente Paraterra. Il tessuto urbano tipicamente medioevale \u00e8 caratterizzato da strade strette e improvvise aperture (piazzette), nella cui pavimentazione si notano ancora numerosi basoli e tratti di selciato. Interessante \u00e8 anche la presenza di numerose case a schiera, dove si notano piccole finestre, archetti e tratti di strade coperti con archi, sopra i quali si trovano alcune case. Qualcuno di questi \"passaggi coperti\" ha ancora un soffitto di legno. Per tutto l'abitato si notano elementi marmorei anche pi\u00f9 antichi, riutilizzati nelle costruzioni. Si conserva ancora parte delle mura di cinta con un ingresso ad arco rotondo di peperino con la traccia di una caditola (usata per sbarrare il portone). Sopra l'arco c'\u00e8 ancora l'impronta dell'antico scudo, che aveva lo stemma della citt\u00e0 di Leprignano.\nAttorno al nucleo medioevale si svilupp\u00f2 la parte Rinascimentale, con la sistemazione della Rocca dove furono aperte due piazzette e fu costruita una chiesa, ora diroccata, dedicata a San Michele Arcangelo, di cui si conserva l'elegante portale di marmo con un'iscrizione sull'architrave che riporta anche la data di costruzione, 1477: \"MCCCLXXVII - T(empore) - SIXTI PP IIII\". Nella chiesa si trovavano molti affreschi di cui non ne rimangono adesso che poche tracce. Testimonianze di rifacimenti negli ambienti sottostanti la chiesa consistono nell'apertura di finestre, su una delle quali si nota la data di tali lavori: 1642. Durante questo periodo fu ampliato e sistemato il poderoso Palazzo dei Monaci.\nLeprignano.\nAl fenomeno della costituzione dei latifondi nel Tardo Impero, si ricollega anche l'origine di \"Fundus Apronianum\", al quale alcuni studiosi concordano nell'attribuire la derivazione del nome Leprignano, che si incontra per la prima volta una bolla di Papa Gregorio VII del 1081, dove \"fundus Apronianum\", viene chiamato \"Castrum. Lepronianum\".\nIl 14 marzo del 1081, Papa Gregorio VII, con una bolla, concede il possesso del territorio di Leprignano (ex Fundus Apronianum), al Monastero Benedettino di S. Paolo.\nSuccessive conferme di questa donazione, si avranno nelle bolle dell'antipapa Anacleto (1130), di Onorio III (1218) e nel decreto imperiale di Carlo V (1369).\nDurante il pontificato di Pasquale II (1099-1118) un certo Teobaldo di Cencio usurp\u00f2 tutti i possedimenti del Monastero, compreso il paese di Leprignano.\nI figli di Teobaldo: Cencio e Stefano, lo restituirono ma lo ebbero in enfiteusi.\nNel 1311 tutte le propriet\u00e0 furono concesse in enfiteusi dai Monaci a Pietro di Stefano Tosecchi. Nella met\u00e0 del Trecento, Leprignano era scarsamente popolato, tanto che da alcuni documenti dell'epoca sappiamo che si consumavano solo \"6 rubia di sale\" a semestre: circa Kg 50.\nBonifacio IX nel 1390 concesse il paese ad Antonio Citti o Cicei, abruzzese. Nel 1522 si ha notizia che il Monastero affitt\u00f2 Leprignano a Francesco della Rovere, vescovo di Volterra e al fratello Antonio; quindi al Barone Argelli, conservandone per\u00f2 la propriet\u00e0. Dagli archivi storici del Vaticano e dell'Abbazia di S. Paolo, si hanno notizie di una rivolta degli abitanti di Leprignano contro i monaci, nel 1594:\n\"Di Roma a di 16 novembre 1594. La matina di luned\u00ec comparsero circa 40 donne con 4 huomini di Liprignano sotto le fenestre del papa a' gridare giustizia; il che inteso da Sua Santit\u00e0 fin quando celebrava la messa, mand\u00f2 a dimandare della causa di questa novit\u00e0, e fu trovato che si lamentavano delli frati di S. Paolo padroni di detto luogo per conto de li grani. Onde furono carcerati li huomini\" (BAV., Cod. Urb. Lat. 1062).\nLa rivolta sfoci\u00f2 poi nell'occupazione da parte dei Leprignanesi del territorio di Leprignano. Nel 1614, il Monastero rientr\u00f2 in possesso del territorio e fu stipulato un atto di concordia nel 1617. Gli abitanti di Leprignano per\u00f2, continuarono a ribellarsi ai Monaci per tutto il Seicento e 1700.\nL'amore per la libert\u00e0 e l'indipendenza del popolo Capenate si manifest\u00f2 anche per tutto l'Ottocento, durante le guerre di Indipendenza. Infatti, alcuni abitanti del paese presero parte alle lotte al fianco di Garibaldi, soprattutto nella battaglia di Mentana avvenuta il 3 novembre 1867.\nSubito dopo la caduta dello Stato Pontificio nel 1870, il territorio di Leprignano si stacc\u00f2 dalla giurisdizione dei Monaci\nNel 1910 il Monastero di S. Paolo affitt\u00f2 il palazzo alla chiesa parrocchiale e nel 1920 fu affittato al comune che lo utilizz\u00f2 come Municipio e come scuola elementare fino al 1930. Successivamente il Monastero vendette il palazzo a privati.\nImmigrazione Marchigiana a Leprignano.\nIl pi\u00f9 rilevante fenomeno demografico dell'ottocento leprignanese \u00e8 costituito dall'accentuarsi del flusso migratorio dalle Marche, e specialmente dall'area fermana intorno alla met\u00e0 del secolo.\nL'immigrazione Marchigiana in Leprignano \u00e8 attestata sin dal Cinquecento: un notevole incremento del flusso migratorio si verific\u00f2 tra la fine del Seicento e inizio Settecento con punto di partenza Loro Piceno e Mogliano, (oggi in provincia di Macerata). Sicuramente maggiori le proporzioni dell'immigrazione ottocentesca con punto di partenza, il quadrilatero Monteleone di Fermo, Monsampietro Morico, Montottone, Sant'Elpidio Morico, notevolissimo l'apporto da Monteleone con le famiglie degli: Alessandrini, Antonelli, Brasili, Cecaloni (in origine Ciucaloni), Funari, Guidotti (giunti a Monteleone da Cossignano), Lauri, Monti, Pettinelli, Scriponi (in origine Scriboni giunti a Monteleone da Monsanpietro Morico), Simonelli, Speranza, Vecchiotti e Venezia. un altro ramo della famiglia Guidotti \u00e8 originario di Modena, Reggio Emilia e Bologna. Capena fu testimone sul suo territorio del Risorgimento nel 1848/49, Repubblica Romana e 1867,\nCampagna dell'Agro Romano per la liberazione di Roma con i fratelli Cairoli. Vincenzo Cola di Carlo Romano e Mariangela Barbetti, vedova di Silvi Giuseppe, nato a Leprignano il 4 ottobre 1809, tenente, Ufficiale di Ordinanza S.M. (da un biglietto di Garibaldi diretto al Cola Epistol. 112) Commissario della Repubblica a Tivoli il 20 aprile 1846, Nel 1850 a Leprignano vestiva la divisa garibaldina ed era sorvegliato dalla polizia Pontificia. Morto a Roma l'11 agosto 1876 (da archivio storico privato direttore Museo di Mentana).\nMonumenti e luoghi d'interesse.\nArchitetture civili.\nNell'anno 1040 fu occupato con la forza da Teobaldo da Cencio figlio di Stefano Prefetto di Roma, i figli di Tebaldo restituirono al Monastero di San Paolo il Castello usurpato, riottenendolo tuttavia immediatamente in enfiteusi.\nNel 1486 durante la guerra tra Innocenzo VIII e Ferdinando re di Napoli, Leprignano si arrese senza combattere ad Alfonso d'Aragona, duca di Calabria. Circa un secolo dopo, il Castello di Leprignano venne occupato da Alfonso Piccolomi con l'aiuto della famiglia Orsini signori di Morlupo, nel XVI secolo l'abate di San Paolo torn\u00f2 ad esercitare il suo potere sul Castello di Leprignano, nei secoli successivi il Castello fu ceduto e rimaneggiato pi\u00f9 volte, fu residenza dei monaci benedettini di san paolo, poi residenza municipale e palazzo di rappresentanza, attualmente \u00e8 interamente di propriet\u00e0 di privati.\nArchitetture militari.\nDopo la morte del Principe Vittorio Emanuele Massimo, il Castello \u00e8 stato venduto a privati.\nLeone Massimo (Principe di Arsoli) - Maria Principessa di Savoia -\nVittorio Emanuele Massimo (Principe di Roccasecca dei Volsci) - Margrethe Bechsh\u00f6ft - Dawn Victoria Addams - Josefa Domingas Soares -\nElizabetta Massimo - Angelo Falcone\nAree archeologiche.\nLucus Feroniae \u00e8 un sito archeologico situato nel comune di Capena, sulla via Tiberina.\nEra un luogo dove confluivano tre differenti gruppi etnici antichi: Latini, Sabini ed Etruschi. Divenne colonia romana al tempo di Gaio Giulio Cesare.\nNel museo annesso, si possono mirare delle statue provenienti dallo scavo della sala del culto imperiale annessa alla Basilica del Foro.\nGli scavi comprendono il Foro rettangolare sul quale si affacciano una Basilica, un tempio di epoca repubblicana, un altro tempio di un dio non ben identificato e un viale pergolato pedonale sul quale si affacciano delle tabernae, negozi o botteghe in alcune delle quali, sul pavimento, sono visibili dei mosaici mentre all'ingresso di altre, una sorta d'ideogramma che faceva capire l'attivit\u00e0 del commerciante svolta all'interno; una sorta d'insegna pubblicitaria moderna. Al centro del Foro pare che ci fosse una statua dell'imperatore.\nNegli scavi vi sono anche un anfiteatro con capienza di circa 5000 persone, delle terme con annessi frigidarium, tepidarium, calidarium e una schola.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro.\nAmministrazione.\nNel 1933 \"Leprignano\" cambia denominazione in Capena.\nNel 2011 \u00e8 stato istituito il Consiglio comunale dei Giovani.\nSport.\nCalcio a 5.\nCitt\u00e0 Di Capena, serie A femminile 2020/21"}
{"id": "1288292", "revid": "773636", "url": "https://it.wikipedia.org/wiki?curid=1288292", "title": "Monastero di San Cristoforo a Rofeno", "text": "Il monastero di San Cristoforo a Rofeno \u00e8 un edificio sacro, di propriet\u00e0 privata, che si trova in localit\u00e0 Badia a Rofeno ad Asciano.\nStoria e descrizione.\nIl monastero \u00e8 ricordato fin dal 1031. Mentre la chiesa conserva le tipologie architettoniche cistercensi, l'annesso convento si presenta con gli ultimi, vistosi interventi settecenteschi, opera degli Olivetani che fin dal 1375 si erano annessi l'intero complesso.\nDietro all'altare maggiore i monaci sistemarono una grande pala di Ambrogio Lorenzetti con \"San Michele e santi benedettini\", frutto forse di un riassemblaggio dell'inizio del Cinquecento, momento a cui si pu\u00f2 far risalire la carpenteria che lo incornicia e che fu intagliata con ogni probabilit\u00e0 da fra' Raffaello da Reggio, in contemporanea con la fattura del ciborio ligneo, conservato, insieme al polittico, nel Museo d'Arte Sacra di Asciano.\nNel maggio 2010 si registra il crollo del campanile, gi\u00e0 fortemente inclinato e oggetto, alcuni mesi prima, di alcuni inascoltati appelli per la sua salvaguardia."}
{"id": "1288294", "revid": "467420", "url": "https://it.wikipedia.org/wiki?curid=1288294", "title": "Curtatone", "text": "Curtatone (\"C\u00fcrtat\u00f9n\" in dialetto mantovano) \u00e8 un comune italiano sparso di abitanti della provincia di Mantova in Lombardia. La sede comunale \u00e8 nella frazione di Montanara. Nel 2002 ha ricevuto il titolo onorifico di citt\u00e0.\nGeografia fisica.\nPosizione.\nIl territorio comunale di Curtatone si estende su una superficie di 67,45\u00a0km2 occupando una porzione nel tratto centro meridionale della pianura mantovana. I confini amministrativi interessano:\nCurtatone \u00e8 delimitato a nord dal fiume Mincio che proprio entrando nel suo territorio si allarga a formare il lago Superiore, primo dei laghi che contornano la citt\u00e0 di Mantova. Ne consegue che una porzione importante del comune di Curtatone \u00e8 inserito nel Parco regionale del Mincio.\nIdrografia.\nI corsi d'acqua pubblici vincolati, ricadenti all'interno del territorio comunale, sono:\nGeologia e altimetria.\nIl territorio \u00e8 interamente pianeggiante, con piccolissimi dislivelli di quota altimetrica (da una quota massima di m 25.50 s.l.m. ad una quota minima di m 14.00 s.l.m.).\nSismicit\u00e0.\nIl territorio del comune \u00e8 classificato con la Delibera della Giunta Regionale della Lombardia dell'11 luglio 2014 n.2129 entrata in vigore il 10 aprile 2016 in zona 3 (a sismicit\u00e0 bassa), cui corrispondono valori di accelerazione di picco orizzontale del suolo (ag), con probabilit\u00e0 di superamento del 10% in 50 anni, compresi tra 0,05\u00b7g e 0,15\u00b7g (dove g \u00e8 l'accelerazione di gravit\u00e0).\nClima.\nDal punto di vista climatico il territorio comunale appartiene alla parte centro-orientale della Pianura Padana, zona caratterizzata da una certa uniformit\u00e0 climatica, con inverni rigidi e nebbiosi ed estati calde e afose, e in cui si risente dell'effetto barriera dell'arco alpino.\nTale clima \u00e8 definito in letteratura \u201c\"sottotipo moderato di tipo continentale\"\u201d, da alcuni autori, o \u201c\"subtropicale di tipo umido\"\u201d, da altri.\nIn generale, si registrano piogge limitate (da 600 a 1000\u00a0mm), ma ben distribuite nell'anno, temperature medie annue tra 11 e 14\u00a0\u00b0C, nebbie frequenti, ventosit\u00e0 ridotta con molte ore di calma, elevate umidit\u00e0 relative e frequenti episodi temporaleschi.\nOrigini del nome.\nA conferma della importante presenza romana il nome di Curtatone, secondo la tradizione, sembra derivare dalla presenza di un accampamento romano comandato dal console \"Curtius Odonis\". Pi\u00f9 probabilmente l'attuale denominazione \u00e8 dovuta a una modificazione in lingua volgare del termine latino \"Curtis\".\nStoria.\nTestimonianza del dominio romano sul territorio di Curtatone sono le due strade rettilinee e parallele che tagliano il territorio comunale, potendo le stesse rappresentare gli antichi decumani, questi ultimi altres\u00ec paralleli alla pi\u00f9 settentrionale via Postumia.\nIn epoca medievale fu edificato un castello denominato \"Curtatono\" che fu incluso, a tutela di Mantova, nel sistema difensivo denominato \"Serraglio\". L'importanza strategica del territorio determin\u00f2 una propriet\u00e0 diretta dei signori di Mantova, prima dei Bonacolsi e successivamente dei Gonzaga.\nCurtatone deve la propria celebrit\u00e0 all'evento che interess\u00f2 il suo territorio durante la Prima guerra d'indipendenza italiana nel 1848: la Battaglia di Curtatone e Montanara, uno scontro militare che vide, il 29 maggio 1848, 6.000 volontari, in maggioranza studenti universitari toscani a cui si aggregarono un cospicuo numero di napoletani, impegnati contro il ben pi\u00f9 organizzato e numeroso esercito austriaco (32.000 soldati) comandato da Radetzky. Da allora le frazioni del comune, Curtatone e Montanara, entrarono a far parte definitivamente della storia del Risorgimento italiano.\nAl termine della Seconda guerra d'indipendenza italiana, dopo la Pace di Zurigo del 1859 il territorio comunale fu diviso, con le tre frazioni di San Lorenzo, Ronchi e Balconcello, annesse al Regno di Sardegna all'interno della provincia di Cremona. Il comune di Curtatone veniva successivamente riunificato, dopo la Terza guerra d'indipendenza italiana, con la ricostituzione nel 1868 della provincia di Mantova.\nNegli stessi luoghi della battaglia risorgimentale nei pressi della frazione di Curtatone, per la precisione in \"Valletta Aldriga\", il 19 settembre 1943 dieci militari italiani furono trucidati dai tedeschi. Altres\u00ec nel corso della stessa Seconda guerra mondiale, nei pressi della frazione di San Silvestro, il 23 dicembre 1944, una bomba sganciata accidentalmente da un cacciabomboardiere anglo-americano, colp\u00ec la \u201cCasa dei vetri\u201d, che fu poi il primo embrione della \u201cCasa del Sole\u2019\u201d. All\u2019epoca la struttura ospitava un gruppo di orfanelli, sfollati dall\u2019istituto Soncini di Mantova. Furono 11 i bambini che morirono insieme a una giovane suora.\nRecenti studi (2014) farebbero risalire Ponteventuno, frazione di Curtatone, ad uno dei luoghi in cui avvenne nel 452 lo storico incontro tra Attila e papa Leone I, che ferm\u00f2 le incursioni del condottiere unno.\nCultura.\nL'evento culturale pi\u00f9 rilevante del comune di Curtatone \u00e8 l'Incontro Nazionale dei Madonnari che nel piazzale del Santuario della Beata Vergine vede confrontarsi i pittori di strada denominati anche madonnari, nel corso della fiera delle Grazie, competizione che si svolge tra il pomeriggio del 14 e quello del 15 agosto.\nNella frazione di Buscoldo si trova il Teatro Verdi, costruito nei primi anni del '900. Strettamente legato alle vicende storiche che hanno interessato la citt\u00e0 nel secolo scorso, dagli anni '90 \u00e8 di propriet\u00e0 comunale. Ospita regolarmente una stagione lirica fin dal 1995, ed \u00e8, di fatto, uno dei centri della cultura musicale pi\u00f9 attivi della provincia mantovana.\nGeografia antropica.\nFrazioni e altri luoghi di interesse.\nI centri abitati pi\u00f9 importanti sono sette, Buscoldo, San Silvestro, Levata, Montanara, Eremo, Grazie e Ponteventuno mentre il restante territorio non urbanizzato \u00e8 quasi totalmente bonificato e irrigato. Piccoli agglomerati storicamente costituiti da pochi edifici, come Levata, San Silvestro, Eremo e Montanara hanno avuto a partire dagli anni sessanta del XX secolo un'esplosione urbanistica che ha reso disponibili, ovviamente anche a prezzi pi\u00f9 modici, tipologie di residenza, abitazioni mono-bifamiliari, offerti in misura insufficiente dal mercato immobiliare della citt\u00e0 di Mantova. Le frazioni centrali hanno di fatto soddisfatto l'esigenza espansiva verso sud della vicina citt\u00e0.\nLa distribuzione della popolazione degli ultimi decenni ha altres\u00ec reso pi\u00f9 periferico il nucleo urbano di Buscoldo, storicamente il pi\u00f9 importante del comune.\nInfrastrutture e trasporti.\nStrade.\nIl territorio \u00e8 attraversato radialmente dalle seguenti strade principali:\nAd est, immediatamente fuori dai confini comunali, \u00e8 lambito dalla ex S.S. 62 \u201cCisa\u201d in direzione Reggio\u2010Emilia ed a nordest dalla Tangenziale Sud di Mantova.\nLe tre statali, radiali alla citt\u00e0 di Mantova, trovano, nella S.P. 29 \u201cSpolverina\u201d, la tangenziale urbana di Mantova e nella S.P. 55\nGazoldo\u2010Borgoforte e nella S.P. 56 Borgoforte\u2010Marcaria le due radiali esterne.\nFerrovie.\nLa stazione di Levata \u00e8 posta sulla linea ferroviaria Mantova-Modena, gestita da Tper e Trenitalia.\nLa linea Mantova-Cremona attraversa il territorio comunale senza effettuare fermate ed \u00e8 gestita da Trenord.\nNel 1886 furono inaugurate le tranvie Mantova-Asola e Mantova-Viadana, esercite con trazione a vapore dalla societ\u00e0 Valentini e Mazzorin, che avevano una fermata e una stazione rispettivamente a Curtatone e nella frazione Montanara; un'ulteriore stazione era presente in localit\u00e0 Grazie. Rilevate dall'Amministrazione provinciale, tali linee furono soppresse nel 1933 ad eccezione dei tratti Mantova-Grazie e Mantova-Montanara, elettrificati nel 1926 e integrati nella rete tranviaria di Mantova, rimanendo in esercizio fino al 1953 sotto la gestione delle Tranvie Elettriche Mantovane."}
{"id": "1288296", "revid": "158286", "url": "https://it.wikipedia.org/wiki?curid=1288296", "title": "Monastero di San Cristoforo", "text": ""}
{"id": "1288297", "revid": "124087318", "url": "https://it.wikipedia.org/wiki?curid=1288297", "title": "Marshall Law", "text": " \u00e8 un personaggio immaginario della serie di videogiochi Tekken. Marshall appare in tutti i capitoli della saga salvo in \"Tekken 3\" dove \u00e8 sostituito dal figlio.\nMarshall Law \u00e8 apparso in vari merchandising di \"Tekken\", come ad esempio action figures.\nBiografia.\nMarshall Law \u00e8 un'artista marziale sinoamericano proprietario di un ristorante nel quartiere Chinatown di San Francisco, nel quale svolge sia il ruolo di cuoco che di lavapiatti. Nel dojo in cui insegna, pratica il Jeet Kune Do, il che lo rende un combattente molto veloce in grado di sferrare dei colpi di media potenza. Spesso \u00e8 al verde e questo lo porta nella maggioranza dei capitoli della serie ad iscriversi ai vari tornei di Tekken per poter incassare la cifra in palio per sistemare i suoi numerosi debiti. Ha un figlio di nome Forest, anche esso praticante delle arti marziali e che lo aiuta sul luogo di lavoro, ed il suo migliore amico \u00e8 Paul Phoenix. In seguito quest'ultimo stringer\u00e0 anche un ottimo rapporto con Forest, come evidenziato nel finale di Forest in \"Tekken 3\" e nel prologo di Marshall in \"Tekken 5\".\nStoria.\nIn \"Tekken\", Marshall Law, chiamato anche \"il drago leggendario\", lavora in un ristorante a San Francisco e sogna di aprire il proprio dojo; difatti lui \u00e8 un esperto di arti marziali. Law partecipa al torneo per aprire la sua palestra e diventare famoso. Sub-boss di Law \u00e8 Wang Jinrei. Law \u00e8 sub-boss di stage 8 di Wang Jinrei. Nel suo epilogo Marshall vince il torneo e ottiene il suo dojo.\nIn \"Tekken 2\", anche se ha pareggiato con Wang Jinrei nel torneo precedente Marshall riusc\u00ec ad aprire il suo dojo. Tuttavia i suoi studenti furono attaccati da un brigante assunto dalla Mishima Zabaiatsu (Baek Doo San). Law si iscrive al King of Iron Fist 2 per sconfiggere Baek e vendicare i suoi studenti. Sub-boss di Law \u00e8 Baek Doo San. Law \u00e8 sub-boss di stage 8 di Baek Doo San. Nel suo finale, Marshall e Paul sono nel suo dojo. Marshall esegue un calcio roteante e lo fa perfettamente, Lo fa anche Paul, ma mentre prova a farlo atterra sullo stomaco e si fa male.\nIn \"Tekken 3\" viene confermato che in \"Tekken 2\" \u00e8 riuscito a sconfiggere Baek Doo San. Qui Marshall appare come in tutti i capitoli e si presume che in \"Tekken Tag Tournement\" c'\u00e8 anche suo figlio Forest Law, anche amico di Paul Phoenix.\nIn \"Tekken 4\", il dojo e la catena di ristoranti di Marshall falliscono, ed egli, abbandonato anche dal figlio Forest, si d\u00e0 alcool e all'ozio. Un giorno gli viene recapitato un volantino pubblicitario, contenente l'annuncio dell'imminente \"The King of Iron Fist Tournament 4\", o \"Tekken 4\", al quale decide di iscriversi per riacquistare la fama di una volta. Nel suo finale, Marshall vince il torneo riuscendo a riaprire la catena di ristoranti che per\u00f2, per colpa di alcuni clienti difficili che gli fanno perdere la calma, deve nuovamente chiudere. Ma Marshall ritrova lo stesso spirito di una volta riaprendo il suo dojo.\nIn \"Tekken 5\", il dojo di Marshall subisce un calo di iscrizioni, sommergendolo di debiti, e il figlio Forest fa un incidente con la motocicletta di Paul. Marshall non ha i soldi per curare suo figlio, ma sente parlare del \"The King of Iron Fist Tournament 5\", o \"Tekken 5\". Marshall decide di iscriversi, e usare i soldi vinti per annullare i debiti e curare suo figlio. Sub-boss di Law \u00e8 Paul Phoenix. Marshall Law \u00e8 sub-boss di Stage 4 di Beak Doo San. Nel suo epilogo, Marshall uccide Jinpachi Mishima, e riesce ad annullare i debiti e a salvare suo figlio spendendo tutti i soldi vinti. Quando Marshall spende i suoi ultimi soldi, gli si presenta Paul su una bicicletta malandata con i debiti per la sua motocicletta andata distrutta nell'incidente. Marshall, ormai senza soldi, lo colpisce e scappa via terrorizzato sapendo di non aver pi\u00f9 soldi.\nIn \"Tekken 6\", avendo saputo del sesto torneo del Pugno d'Acciaio, Marshall, Paul e Steve Fox decidono di iscriversi e di dividere il premio, in caso di vittoria da parte di uno di loro. I Sub-boss di Law sono messi a caso: Beak Doo San, Craig Marduk, Zafina e Ganryu. Nel suo finale, Marshall vince il torneo e si reca in una casa di montagna con Paul e Steve per festeggiare. Ma nel preparare la pizza vi versa un lassativo molto potente; cos\u00ec i due amici, avendola mangiata, corrono in bagno mentre Marshall se la svigna con tutti i soldi del premio.\nAltre apparizioni.\nNel film da quel che si sa fu il lottatore prediletto dalla gente nel torneo precedente, nel quale sconfisse Paul in 28 secondi. Viene sconfitto da Jin Kazama.\n\u00c8 apparso come personaggio giocabile in \"Urban Reign\" ed in \"Street Fighter X Tekken\"."}
{"id": "1288299", "revid": "716642", "url": "https://it.wikipedia.org/wiki?curid=1288299", "title": "Footbal Club Vilnius", "text": "L'FC Vilnius (nome completo \"Footbal Club Vilnius\"), chiamato comunemente Vilnius, \u00e8 una societ\u00e0 calcistica con sede a Vilnius, in Lituania. Milita nella \"I Lyga\", la seconda serie del campionato lituano."}
{"id": "1288300", "revid": "38120", "url": "https://it.wikipedia.org/wiki?curid=1288300", "title": "Le Memorie di Barry Lyndon", "text": ""}
{"id": "1288305", "revid": "47767", "url": "https://it.wikipedia.org/wiki?curid=1288305", "title": "Cappella dei Santi Fabiano e Sebastiano (Asciano)", "text": "La cappella dei Santi Fabiano e Sebastiano \u00e8 un edificio sacro che si trova in localit\u00e0 Camparboli ad Asciano.\nStoria e descrizione.\nViene menzionata per la prima volta tra le 27 chiese plebane della pieve di Sant'Agata con il nome di san Nicola in una Bolla del 1178 di papa Alessandro III.\n\u00c8 il pi\u00f9 imponente tabernacolo viario di tutto il territorio di Asciano e mostra ancora visibili nella facciata le tracce di un arco tamponato, segno dell'originaria funzione di pubblico oratorio, sottolineata anche dalla presenza, sotto l\"Assunzione della Vergine\" eseguita ad affresco da Girolamo di Benvenuto, proprio di \"San Fabiano e san Sebastiano\", protettori contro la peste e le epidemie, e dei tre santi, \"San Girolamo\", \"San Rocco\" e \"Santa Lucia\", dipinti, entro finte edicole, forse dal giovane Girolamo del Pacchia, sul muro a destra dell'altar maggiore.\nLo splendido affresco che si trova nella parete di fronte all'ingresso \u00e8 attribuito al pittore di scuola senese Benvenuto di Giovanni di Meo del Guasta e fu commissionato il 1\u00ba aprile 1497 \"per sua devozione\" da Leonardo di Pasquale da Pisa abitante in Asciano, come si pu\u00f2 ancora oggi leggere sul lato destro della parete."}
{"id": "1288307", "revid": "125172784", "url": "https://it.wikipedia.org/wiki?curid=1288307", "title": "Quemadmodum", "text": "Quemadmodum \u00e8 la nona enciclica pubblicata da papa Pio XII il 6 gennaio 1946.\nScritta dopo la fine della Seconda guerra mondiale, ha come oggetto l'assistenza ai fanciulli indigenti."}
{"id": "1288312", "revid": "1226", "url": "https://it.wikipedia.org/wiki?curid=1288312", "title": "Antropologia culturale", "text": "Lantropologia culturale \u00e8 uno dei campi dell'antropologia, lo studio olistico dell'umanit\u00e0. In particolare essa \u00e8 la disciplina che ha promosso e sviluppato la cultura come oggetto di studio scientifico; essa \u00e8 anche il ramo dell'antropologia che studia le differenze e le somiglianze culturali tra gruppi di umani.\nParte del mondo accademico ha scelto di considerare sotto questa etichetta tutte le scienze demo-etno-antropologiche non fisiche. Tuttavia, si tende anche a dare all'antropologia culturale continuit\u00e0 con la sua provenienza dalla tradizione americana, considerandola quindi un approccio antropologico particolare che privilegia lo studio di aspetti pi\u00f9 culturali dell'umanit\u00e0.\nConcetti di base.\nI concetti su cui si basa l'antropologia culturale sono in parte dovuti a una reazione contro la passata concezione occidentale basata sull'opposizione tra natura e cultura, secondo la quale alcuni esseri umani sarebbero vissuti in un ipotetico \"stato naturale\". Gli antropologi si oppongono a questa visione, in quanto la cultura fa in realt\u00e0 parte della natura umana: ogni persona ha infatti la capacit\u00e0 di classificare le proprie esperienze, di codificare simbolicamente tali classificazioni e di insegnare tali astrazioni ad altri. Poich\u00e9 la cultura viene appresa, le persone che vivono in luoghi differenti avranno differenti culture. Gli antropologi hanno inoltre sottolineato che attraverso la cultura le persone possono adattarsi al proprio contesto ambientale in modi non-genetici, cosicch\u00e9 persone che vivono in contesti ambientali diversi avranno spesso culture differenti, anzi, addirittura elementi comuni che tra le culture hanno quasi sicuramente significati diversi.\nMolte delle teorie antropologiche si basano sulla considerazione e l'interesse per la tensione tra l'ambito locale (le culture particolari, il folklore) e l'ambito globale (la natura umana universale, ovvero la rete di connessioni che unisce le persone di luoghi diversi). Dobbiamo anche dire che l'antropologia culturale ha vari settori, come tutte le altre discipline. Abbiamo l'antropologia politica, l'antropologia medica, l'antropologia della parentela, l'antropologia religiosa, l'antropologia applicata e l'antropologia psicologica.\nBreve storia e definizione della disciplina.\nL'antropologia culturale ha le sue radici nelle riflessioni che le scoperte geografiche suscitarono negli umanisti europei dei secoli XVI-XVII e nasce nel XIX secolo, tra Europa e Stati Uniti. L'espansione della borghesia capitalista, lo sfruttamento delle terre coloniali, lo sviluppo e la protezione dei nuovi mercati, il rapporto 'amministrativo' con la 'gente di colore', lo sforzo connesso alla cristianizzazione dei 'pagani', furono tutte condizioni dello sviluppo degli studi antropologici. Lewis Henry Morgan, Edward Burnett Tylor e James Frazer furono tra le prime figure di spicco di una disciplina che utilizzava principalmente materiali raccolti da altri, di solito missionari, esploratori, o ufficiali coloniali, Fin da principio, lo studio antropologico delle culture 'altre' fu spesso funzionale - per quanto riguarda gli studiosi in modo pi\u00f9 o meno consapevole - alla dominazione e allo sfruttamento dei popoli entrati in contatto con l'espansionismo occidentale. Popoli che per poter essere dominati, dovevano innanzitutto essere concepiti e in qualche modo ricondotti a schemi interpretativi precostituiti. Tuttavia, di pari passo, l'osservazione dell'umana alterit\u00e0 consent\u00ec di mettere in causa proprio quelli stessi schemi, di osservarli da punti di vista nuovi e inusuali, mediante uno sguardo confrontante e critico.\nSebbene in Inghilterra l'approccio antropologico ponesse al centro non tanto la cultura ma la societ\u00e0, fu proprio il britannico Tylor a dare la prima definizione di cultura: \"presa nel suo pi\u00f9 ampio significato etnografico \u00e8 quell'insieme complesso che include il sapere, le credenze, l'arte, la morale, il diritto, il costume, e ogni altra competenza e abitudine acquisita dall'uomo in quanto membro della societ\u00e0\". Nel XIX secolo gli etnologi erano divisi: alcuni, come Grafton Elliot Smith ipotizzavano che i differenti gruppi umani dovessero in qualche modo aver appreso queste usanze simili gli uni dagli altri, sebbene in modo indiretto: in altre parole credevano che i tratti culturali si diffondessero da un luogo all'altro. Altri pensavano che differenti gruppi fossero capaci di inventare credenze e pratiche simili indipendentemente l'uno dall'altro.\nLa disciplina per tutto l'Ottocento fu comunque dominata da coloro che, come Morgan, ipotizzavano che le somiglianze indicassero che i differenti gruppi fossero passati attraverso i medesimi stadi di evoluzione culturale. Nel XX secolo gli antropologi per la maggior parte rifiutarono la concezione secondo la quale tutte le societ\u00e0 umane dovrebbero passare attraverso tutti gli stadi di sviluppo nello stesso ordine. Alcuni etnologi del XX secolo, come Julian Steward, hanno piuttosto ritenuto che le somiglianze riflettessero adattamenti simili a un simile contesto ambientale. Altri come Claude L\u00e9vi-Strauss, hanno ipotizzato che tali somiglianze riflettano fondamentali somiglianze nella struttura del pensiero umano (vedi Strutturalismo).\nSempre nel XX secolo gli antropologi socio-culturali si rivolsero per lo pi\u00f9 agli studi etnografici, vivendo per qualche tempo a scopo di studio in mezzo alle societ\u00e0 in esame, partecipando e contemporaneamente osservando la vita sociale e culturale del gruppo. Questo metodo fu sviluppato da Bronis\u0142aw Malinowski (che svolse lavori sul campo nelle isole Trobriand e insegn\u00f2 in Inghilterra), e promosso anche da Franz Boas (che lavor\u00f2 nelle isole Baffin e insegn\u00f2 negli Stati Uniti). Sebbene gli etnologi del XIX secolo considerassero le teorie della diffusione e dell'invenzione indipendente come ipotesi che si escludevano a vicenda, molti etnologi furono d'accordo nel riconoscere che entrambi i fenomeni accadono e che entrambi sono spiegazioni plausibili per le somiglianze.\nQuesti etnografi facevano tuttavia notare che tali somiglianze erano spesso superficiali, e che persino certi tratti culturali che subivano un processo di diffusione, spesso cambiavano di significato e di funzione nel trasferimento da una societ\u00e0 all'altra. Di conseguenza questi antropologi non erano interessati a paragonare tra loro le diverse culture, per trarne generalizzazioni sulla natura umana o per scoprire le leggi universali dello sviluppo culturale, ma piuttosto si preoccupavano di comprendere le culture particolari nei loro propri termini. Essi promossero la concezione del \"relativismo culturale\", considerando che le credenze e i comportamenti di una persona potessero essere compresi solo nel contesto della cultura in cui questa viveva.\nAntropologia sociale e culturale.\nAgli inizi del XX secolo l'antropologia si svilupp\u00f2 in forme diverse in Europa e negli Stati Uniti. Gli antropologi europei si occuparono soprattutto dell'osservazione dei comportamenti e della struttura sociale, ossia delle relazioni tra i ruoli sociali (p.e. marito e moglie, o genitore e figlio) e le istituzioni sociali (p.e. religione, economia, politica). Il metodo di osservazione di altre culture viene definito \"osservazione partecipante\", che sta a indicare l'osservazione diretta e non passiva delle pratiche locali.\nGli antropologi americani invece si occuparono soprattutto dei modi in cui le persone esprimono la loro visione su se stesse e sul mondo che le circonda, soprattutto riguardo alle forme simboliche (arti e ai miti). Al centro della loro riflessione c'\u00e8 la cultura, la sua trasmissione, innovazione, variazione. Questi due approcci spesso coincidono (ad esempio la parentela \u00e8 vista insieme come sistema simbolico e come istituzione sociale), ma le descrizioni che si danno dei medesimi fenomeni sono rimaste a lungo fortemente orientate dalla scuola di appartenenza. Attualmente gli antropologi sono ugualmente interessati a quello che le persone fanno e a quello che dicono. Tuttavia, con l'espressione \"antropologia culturale\" si tende a indicare una visione dell'antropologia pi\u00f9 vicina all'approccio di origine americana.\nAnche sotto il profilo diacronico gli interessi si sono differenziati.\nNella prima met\u00e0 del XX secolo Pierre Teilhard de Chardin defin\u00ec il fenomeno culturale come l'affermarsi della \"noosfera\" ossia della sfera in cui sono collocati tutti i significati riconoscibili dall'uomo. Come esiste una biosfera su tutta la superficie della terra, cos\u00ec si pu\u00f2 dire che esiste anche una noosfera. Uno dei quesiti che si pose (siamo alla fine della seconda guerra mondiale) era se le varie \"culture\", come quelle storiche che si erano trasformate in grandi civilt\u00e0 come la egiziana, la sumera, la ittita, la indiana ecc., potessero essere comprese dai contemporanei e se le stesse potessero essere a loro volta linfa viva di rinnovamento per la societ\u00e0.\nGli studi di antropologia culturale e di Sociologia degli anni fra il 1950-1970, in particolare grazie ai grandi maestri americani, indicarono che gli strumenti della ricerca culturale potevano essere usati per studiare le societ\u00e0 contemporanee in cui lo studioso viveva. Alfred L. Kroeber dimostr\u00f2 che molti dei costrutti culturali che noi utilizziamo per la nostra vita arrivano da lontano e provano che la cultura si tramanda di generazione in generazione. Molti studiosi dopo di lui hanno dimostrato che un \"sistema culturale\", quale esso sia, presenta tre propriet\u00e0: comunicabilit\u00e0, trasmissibilit\u00e0, condivisibilit\u00e0.\nLa cultura \u00e8 comunicabile perch\u00e9, superata la barriera della lingua con la quale \u00e8 espressa, \u00e8 comprensibile a tutti e collocabile nel contesto storico che le \u00e8 proprio. \u00c8 trasmissibile perch\u00e9 sino a quando sopravvive essa tende a produrre un sistema sociale, o sistemi sociali su cui si appoggia. Si trasmette alle nuove generazioni che la rinnovano e la arricchiscono. \u00c8, infine, condivisibile, perch\u00e9 anche se una persona \u00e8 nata e ha vissuto in un sistema culturale diverso pu\u00f2 abbracciare questa cultura e far parte di essa anche da protagonista. Oggi a chi vuole entrare nella conoscenza della lingua straniera viene insegnato che deve anche imparare a conoscere ed amare la societ\u00e0 che usa quella lingua. Abbiamo scoperto da allora che ogni sistema sociale, di per se stesso ha una cultura e per questo tende a generare un sistema culturale in cui il sistema sociale vive. Dalla interazione di entrambi si forma quello che \u00e8 definito il \"modello di vita\". Questo processo \u00e8 un processo di \"acculturazione\". Se poi, per amore o per altre ragioni, la persona in questione sceglie di viverci, ecco che si integra.\nQuesta scelta non fa perdere la cultura di origine ma la arricchisce. Il fenomeno delle emigrazioni, per diventare favorevole e riuscire, chiede che ci siano dei canali istituzionali che favoriscano questi processi. L'ostacolarli non fa altro che peggiorare le qualit\u00e0 socio-politiche di una societ\u00e0 entro la quale questi processi si manifestano. Ci sono ancora da ricordare i sistemi sociali che per loro natura non sono unici non sono esclusivi ed esistono accanto ad altri come alle strutture sociali non ancora costituite come sistema. Questi fenomeni che interessano la Sociologia contemporanea sono diretti a studiare le \"costellazioni di strutture sociali\".\nParadigmi attuali dell'antropologia culturale.\nL'antropologia culturale \u00e8 tuttora dominata dalle ricerche etnografiche. Tuttavia molti antropologi culturali contemporanei hanno respinto i primi modelli di etnografia, che trattava le culture locali come confinate e isolate. Questi antropologi sono tuttora interessati ai differenti modi in cui le persone che vivono in luoghi diversi agiscono e comprendono le loro vite, ma ritengono spesso che non sia possibile comprendere tali modi di vita occupandosi esclusivamente del contesto locale. Si ritiene invece che si debba analizzare le culture locali nel loro contesto regionale o addirittura nelle relazioni politiche ed economiche globali. Si possono citare tra coloro che propongono tale approccio Arjun Appadurai, James Clifford, Jean Comaroff, John Comaroff, James Ferguson, Akhil Gupta, George Marcus, Sidney Mintz, Michael Taussig, Joan Vincent, e Eric Wolf.\nFondamentale per l'antropologia degli ultimi decenni \u00e8 stato sottolineare il carattere astratto e costruito non solo dei concetti di etnia e gruppo, ma addirittura del concetto stesso di cultura. Da alcuni questo viene addirittura contestato come \"non fondato\" e accusato di contribuire alla creazione di identit\u00e0 forti utilizzate in contrasti politici. Inoltre, gli antropologi culturali hanno sempre pi\u00f9 allargato il loro interesse anche alla cultura occidentale. Per esempio, un recente vincitore di un prestigioso premio per l'etnografia (\"In Search of Respect\"), ha svolto le sue ricerche nel quartiere di Harlem (New York)."}
{"id": "1288314", "revid": "773636", "url": "https://it.wikipedia.org/wiki?curid=1288314", "title": "Chiesa della Madonna del Giardino a Camparboli", "text": "La chiesa della Madonna del Giardino a Camparboli (pi\u00f9 propriamente chiesa della Nativit\u00e0 della Vergine) \u00e8 un edificio sacro che si trova in localit\u00e0 Camparboli ad Asciano.\nL'edificio \u00e8 di antica fondazione e fu fino al Settecento chiesa plebana affidata alle cure di un eremita; l'edificio, a testimonianza della costante venerazione dell'immagine della \"Madonna col Bambino\", affrescata, probabilmente nel Quattrocento, sull'altar maggiore, ha avuto varie risistemazioni a partire dal XV secolo fino al Seicento, quando si costruirono i tre altari della chiesa che furono forniti di tele, oggi perdute."}
{"id": "1288315", "revid": "20787", "url": "https://it.wikipedia.org/wiki?curid=1288315", "title": "ASIO", "text": ""}
{"id": "1288316", "revid": "729019", "url": "https://it.wikipedia.org/wiki?curid=1288316", "title": "AMI (Ferrara)", "text": "AMI, acronimo di Agenzia Mobilit\u00e0 Impianti, \u00e8 l'azienda che si occupa del monitoraggio, della qualit\u00e0 e dell'efficienza del servizio di trasporto pubblico di Ferrara, nonch\u00e9 proprietaria dei beni immobili aziendali di ACFT.\nDal 1\u00ba dicembre 2008 ACFT \u00e8 tornata a gestire il trasporto pubblico locale per garantire la fusione per incorporazione di ACFT con ATC di Bologna la quale ha imposto l'incasso dei proventi della biglietteria ad ACFT e non pi\u00f9 ad AMI. All'Agenzia della Mobilit\u00e0 spetter\u00e0 quindi, oltre al controllo dell'affidabilit\u00e0 dell'esercizio pubblico, l'assegnazione dell'esercizio del trasporto pubblico nel bacino della provincia di Ferrara.\nSede.\nLe sedi aziendali di AMI e ACFT si trovano a Ferrara in via Trenti 35. La medesima sede ospita anche il deposito automezzi. Il capolinea delle linee extraurbane \u00e8 in Rampari di San Paolo. \nNel 2008 \u00e8 stato aperto un nuovo terminal per le linee extraurbane in via del Lavoro, dietro la Stazione di Ferrara.\nDopo i restauri alla stazione \u00e8 stato riaperto il \"Punto Bus\" per la vendita dei biglietti e che funge anche da punto di informazione turistica perch\u00e9 sono esposti i tragitti e gli orari dei bus in partenza dalla stazione."}
{"id": "1288318", "revid": "287204", "url": "https://it.wikipedia.org/wiki?curid=1288318", "title": "Unione Calcio Sampdoria 1972-1973", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1972-1973.\nStagione.\nL'annata si rivel\u00f2 molto sofferta per i blucerchiati che, guidati per il secondo e ultimo campionato dal paraguaiano Heriberto Herrera, raggiunsero la salvezza in Serie A solamente all'ultima giornata, grazie a un gol di Loris Boni che valse la vittoria 1-0 a Torino contro i granata; una rete decisiva per la differenza reti che premi\u00f2 Samp e L.R. Vicenza, condannando invece l'Atalanta. Fu invece eliminazione al primo turno in Coppa Italia, estromessa da un girone che vedeva i doriani contrapposti a , , e Lecco."}
{"id": "1288322", "revid": "47767", "url": "https://it.wikipedia.org/wiki?curid=1288322", "title": "Chiesa della Nativit\u00e0 della Vergine", "text": ""}
{"id": "1288324", "revid": "287204", "url": "https://it.wikipedia.org/wiki?curid=1288324", "title": "The Blue Album", "text": ""}
{"id": "1288331", "revid": "175558", "url": "https://it.wikipedia.org/wiki?curid=1288331", "title": "NADH deidrogenasi (ubiquinone)", "text": ""}
{"id": "1288335", "revid": "125427808", "url": "https://it.wikipedia.org/wiki?curid=1288335", "title": "Forza venite gente", "text": "Forza venite gente \u00e8 un musical teatrale incentrato sulla vita di San Francesco d'Assisi, messo in scena da Mario Castellacci con Silvio Spaccesi e Michele Paulicelli nel ruolo di S.Francesco nel 1981. Testi in prosa e versi di Mario Castellacci, Renato Biagioli Piero Castellacci e Piero Palumbo. Musiche di: Michele Paulicelli, Giancarlo De Matteis e Giampaolo Belardinelli. \nDebutt\u00f2 il 9 ottobre 1981 al Teatro Unione di Viterbo, mentre l'edizione pi\u00f9 famosa, dalla quale \u00e8 anche stata tratta la registrazione ufficiale, \u00e8 quella messa in scena nel 1991 sul sagrato della Basilica Superiore di S. Francesco d'Assisi.\nLe canzoni furono eseguite e arrangiate dal gruppo AGIEMME (Achille Oliva basso voce e cori,Giancarlo.De Matteis chitarre voce e cori Marco .Pirisi ,batteria con Alessandro Alessandroni jr piano e tastiere) ha collaborato in alcuni brani Stefano Senesi alle tastiere ,Archi diretti da Renato Serio pubblicate nello stesso anno in un LP dalla RCA Original Cast (numero di catalogo BL 31608) con le registrazioni e i missaggi effettuati da Marco Covaccioli presso lo studio Yep di Roma.e la produzione musicale di Olimpio Petrossi collaborazione alle musiche di Achille Oliva Carlo Giancamilli e jimmy Tamborelli La ristampa in due CD con l'integrale di tutte le musiche \u00e8 stata resa disponibile dalle Edizioni Paoline (numero di catalogo PCD 586). \u00c8 inoltre disponibile sul mercato, edita dalle Edizioni San Paolo, una versione in DVD-Video della rappresentazione tenuta nel 2000 in occasione della GMG di Roma.\nTrama.\nLa parte recitativa di tutto il musical \u00e8 affidata ai personaggi di Pietro di Bernardone e della Cenciosa che, con i loro dialoghi o monologhi (a seconda delle scene), introducono o commentano, in maniera comica, le ventitr\u00e9 scene cantate che compongono il musical.\nLa parte musicale della commedia mette in risalto gli stili di vita del Frate (semplicit\u00e0, povert\u00e0, perfetta letizia, affidamento alla Provvidenza, compagna di viaggio di Francesco) e gli eventi che hanno caratterizzato il corso della sua vita.\nForza venite gente Si passa dalla scena in cui Francesco si spoglia dei suoi abiti borghesi (davanti al padre scandalizzato) per indossare il saio, a quella in cui gli amici di Francesco sono rattristati dalla scelta fatta dal loro amico (Stanotte ragazzi) che, stando a quanto viene detto nella canzone, era una colonna portante nella loro comitiva di amici. Quindi un primo quadro di Francesco con i suoi nuovi confratelli che hanno deciso di seguirlo (Sorella Provvidenza).\nI miei capelli Poi c'\u00e8 il momento in cui Chiara decide di indossare l'abito da monaca e quindi di tagliare i capelli, emblema della bellezza femminile, come segno di penitenza.\nVentiquattro piedi siamo Dopo anni di girovagare per annunciare l'Amore di Dio, \u00e8 giunto il momento di ottenere un riconoscimento ufficiale: Francesco ed i suoi compagni vanno a Roma dal Papa per ottenere la sua benedizione.\nE volare volare La \"predica agli uccelli\" \u00e8 uno degli aneddoti pi\u00f9 significativi che hanno segnato la vita del Santo Frate.\nPosso dire amore a tutti Secondo alcune leggende, Chiara, prima di scegliere la vita monastica, era innamorata di Francesco. In questa scena lei gli espone il suo dubbio: potere amare tutti ma non lui. Il Frate, con molta dolcezza, le fa capire che non pu\u00f2 accettare quel tipo di amore in quanto diventerebbe \"ricco\" mentre lui, invece, ha scelto di vivere nella povert\u00e0.\nIl lupo Un altro aneddoto sulla vita di Francesco narra di come \u00e8 riuscito ad addomesticare un ferocissimo lupo che terrorizzava i dintorni di Gubbio. La canzone mette in scena una sorta di dialogo tra il Frate e l'animale e la gioia che provano i cittadini di Gubbio nel vedere il lupo reso inoffensivo.\nL'angelo biondo Si narra che, quando ancora Francesco viveva nella casa paterna, il padre lo sentiva parlare durante la notte con qualcuno di cui non riusciva a sentire la voce. Francesco parlava con un Angelo che lui solo poteva sentire e vedere.\nVenite cavalieri - Tu Francesco in Terrasanta Nel 1219 viene organizzata la quinta crociata. Francesco vi prende parte con l'intenzione di predicare la Buona Novella ai saraceni. La canzone \"Venite Cavalieri\" introduce il tema delle crociate mentre la canzone \"Tu Francesco In Terra Santa\" racconta della missione di Francesco vista dall'occhio critico di un guerriero crociato (queste due canzoni sono adattate in un medley nella versione in VHS).\nLa luna A conclusione del tema sulle crociate, in questa scena vediamo Francesco ed un capo arabo che accomunati dal desiderio di Pace si rivolgono entrambi alla Luna, intesa come riflesso della presenza di Dio, invocando la pace sull'umanit\u00e0.\n\u00c8 Natale La storia ci racconta che Francesco fu colui che realizz\u00f2 il primo presepe.\nLa sposa di Ges\u00f9 Mentre Pietro di Bernardone parla dei dubbi che possono nascere nella mente dell'uomo, compare sulla scena Santa Chiara in preda alle incertezze (Questa scena non \u00e8 presente nell'edizione in VHS).\nAmmazziamoli - Morire s\u00ec, ma non cos\u00ec (Queste due scene non sono presenti nell'edizione in VHS) Ispirate alle numerose lotte intestine di stampo medievale, nella prima una delle due fazioni ha la meglio in un duello, ma poi il colpevole viene affidato al boia: la canzone dunque medita sulla pena di morte.\nPerfetta letizia San Francesco spiega all'amico Frate Leone (scrivano del gruppo) cosa sia la Perfetta Letizia, altra compagna di viaggio e \"regola\" del Frate e dei suoi amici.\nLa povert\u00e0 In questa scena \u00e8 la stessa Povert\u00e0 che si presenta e parla di s\u00e9 e del suo rapporto con Francesco.\nSemplicit\u00e0, sorella mia La semplicit\u00e0 \u00e8 un'altra componente essenziale della vita di Francesco, Chiara e dei loro amici. Neppure il Diavolo riesce a fargli cambiare idea ed a farli cedere alle tentazioni della vita.\nPovero vecchio diavolo Il protagonista di questa scena \u00e8 il Diavolo che non riesce a darsi pace del fatto che non riesce ad indurre Francesco in tentazione. La disperazione \u00e8 tale da indurre il Diavolo a pregarlo di farsi tentare. Francesco e tutti i frati sembrano deriderlo, forti dell'amore di Dio.\nSorella Morte Come dice la Cenciosa nell'introduzione di questa canzone \"belli o brutti, prima o poi si muore tutti\". Ed anche per Francesco \u00e8 giunta l'ora della morte. Nonostante ci\u00f2 egli la accoglie con il sorriso e non come una cosa negativa.\nE piansero i lupi nel bosco La tristezza \u00e8 scesa su Assisi e dintorni a causa della morte di Francesco. Anche il Diavolo inveisce contro la Morte per avergli rubato un'anima prelibata.\nLaudato sii Rilettura del cantico delle creature, la preghiera pi\u00f9 significativa del Santo Frate. Man mano che la canzone scorre compaiono sulla scena tutti i personaggi e le comparse del musical ad eccezione di Pietro di Bernardone che entrer\u00e0 in scena verso la fine della canzone dal fondo della platea portando in alto una forma di pane (simbolo dell'Eucaristia) che consegner\u00e0 al figlio abbracciandolo."}
{"id": "1288336", "revid": "773636", "url": "https://it.wikipedia.org/wiki?curid=1288336", "title": "Chiesa di San Lorenzo (Bibbiano)", "text": "La chiesa di San Lorenzo \u00e8 un edificio sacro situato a Bibbiano, nel comune di Buonconvento.\nStoria.\nDi antica origine, alla fine del Settecento l'edificio si trovava in precario stato di conservazione, tanto che fu deciso di erigere una nuova chiesa su un terreno poco distante ma pi\u00f9 pianeggiante, che fu inaugurata il 25 dicembre 1822.\nOpere gi\u00e0 in loco.\nNumerose le opere che si trovavano in questa chiesa e che sono state trasferite, per motivi di sicurezza, nel Museo di arte sacra della Val d'Arbia a Buonconvento:"}
{"id": "1288341", "revid": "63945", "url": "https://it.wikipedia.org/wiki?curid=1288341", "title": "Tennis Hall of fame", "text": ""}
{"id": "1288343", "revid": "110157", "url": "https://it.wikipedia.org/wiki?curid=1288343", "title": "Orlando finto pazzo", "text": "Orlando finto pazzo (RV 727) \u00e8 un dramma per musica in tre atti del compositore Antonio Vivaldi su libretto del giurista Grazio Braccioli, (1682-1752) tratto dall'\"Orlando innamorato\" del Boiardo.\nVicenda storica.\nPrima opera del Prete Rosso per Venezia e seconda dopo il debutto vicentino con l'\"Ottone in villa\", ebbe la sua prima al Teatro Sant'Angelo di Venezia durante il novembre del 1714. Probabilmente il lavoro non ebbe successo e per salvare la stagione Vivaldi dovette riprendere in fretta e furia l\"'Orlando furioso\" di Giovanni Alberto Ristori, dramma che lui e suo padre avevano trionfalmente messo in scena l'anno precedente nel quadro della loro gestione impresariale del Sant'Angelo. L'opera fu convenientemente rielaborata con musiche vivaldiane in gran parte provenienti (ma non solo) dallo sfortunato \"Orlando finto pazzo\".\nLa prima esecuzione scenica in epoca moderna \u00e8 avvenuta presso il teatro del castello di Mnichovo Hradi\u0161t\u011b in Boemia nel 2000."}
{"id": "1288346", "revid": "124959635", "url": "https://it.wikipedia.org/wiki?curid=1288346", "title": "Don Giovanni o Il convitato di pietra", "text": "Don Giovanni o Il convitato di pietra (\"Dom Juan ou Le Festin de pierre\"), \u00e8 una commedia tragica in cinque atti, del drammaturgo e attore francese Moli\u00e8re. Venne rappresentata per la prima volta a Palais-Royal il 15 febbraio 1665, dalla \"Troupe de Monsieur, fr\u00e8re unique du Roi\" (il fratello del re Luigi XIV).Fu pubblicata con tagli nel 1682 e ad Amsterdam nel 1683 con reintegrazioni. Su richiesta della vedova di Moli\u00e8re, Thomas Corneille ne fece un adattamento in versi nel 1667, che rimase il testo adottato sulle scene fino a met\u00e0 Ottocento.Il personaggio teatrale di don Giovanni ebbe la sua origine in Spagna, dove il frate Gabriel T\u00e9llez, una volta convertito alla letteratura e al teatro, sotto lo pseudonimo di Tirso de Molina scrisse la commedia \"El Burlador de Sevilla y Conbidado de piedra\". Pubblicata nel 1630, la sua opera serviva da esempio e monito a ogni trasgressore della morale umana e della legge divina. Da notare inoltre come il don Giovanni di Moli\u00e8re sia in prosa, a differenza dei don Giovanni spagnolo e italiano, che sono in versi.Successivamente crebbe la notoriet\u00e0 del personaggio di don Giovanni, che fu ripreso da varie compagnie europee, come quella italiana, e quella francese di Moli\u00e8re. Il leggendario personaggio di don Giovanni venne poi ripreso per tutto il Seicento e nei secoli successivi. \nTrama.\nAtto I.\nLa scena inizia con Sganarello e Gusmano che discutono sull'inaspettata e segreta partenza di Elvira, al seguito del marito Don Giovanni. Durante la discussione, Sganarello si lascia andare, confidandosi e confessando al Gusmano chi realmente \u00e8 Don Giovanni: un padrone perfido, cinico e libertino, che prova diletto nel conquistare le donne e consumare i piaceri carnali, per poi abbandonarle con disprezzo. Dopo la dipartita di Gusmano sopraggiunge Don Giovanni, il quale ha un lungo discorso con Sganarello sul suo modo di vivere: egli gli confessa che non riesce a restar legato a una donna perch\u00e9 dopo la prima consumazione dell'atto sessuale, quest'ultima perde di fascino e di interesse per lui, il quale, quasi per istinto, \u00e8 costretto a cercarne nuovamente un'altra, alla quale riservare il triste e perfido trattamento della precedente. Il loro dialogo si interrompe improvvisamente alla vista della \u201cprossima designata\u201d alle crudelt\u00e0 di Don Giovanni, il quale ordisce insieme al mal volenteroso Sganarello un piano per rapirla in barca durante una gita col suo legittimo fidanzato, sul mare. Sganarello obbedisce come di consueto agli ordini del padrone, che per\u00f2 cerca sempre di dissuadere in qualche modo dalle sue iniquit\u00e0. Infatti, durante il dialogo, Sganarello chiede a Don Giovanni se sia realmente il caso di rapire questa donna con la forza, dato che sei mesi prima era addirittura arrivato a uccidere un Commendatore, padre di una delle sue innumerevoli vittime, reato per il quale era stato assolto dal giudice. Successivamente Elvira riesce a trovare per strada il suo consorte, il quale ipocritamente afferma di sentirsi colpevole di averla sottratta al convento in cui lei stava e di averla sposata, perch\u00e9 adesso sente che il Cielo gli \u00e8 avverso e finalmente lui se ne \u00e8 accorto. Un altro dei temi ricorrenti dal I fino al V atto \u00e8 il concetto del Cielo come sommo giudice, che non si pu\u00f2 beffare, e che dopo aver concesso un'innumerevole quantit\u00e0 di chance di redenzione, punir\u00e0 chi gli volter\u00e0 le spalle. Un Dio quindi inteso come una forza esterna che va temuta; vagamente rassomigliante al concetto che i greci avevano dei propri d\u00e8i pagani, anzich\u00e9 all'attuale Dio del cattolicesimo. Ritornando al dibattito tra Don Giovanni ed Elvira, quest'ultima non crede alle fandonie inventate seduta stante dal marito, del quale giura di vendicarsi in maniera terribile.\nAtto II.\nIl piano del malefico Don Giovanni e Sganarello viene sventato da un'improvvisa burrasca che li scaraventa sulla battigia della costa. Qui vengono recuperati e tratti in salvo da due contadini: Pierotto e Carlotta, promessi sposi. Una volta recuperati i sensi Don Giovanni, accortosi della bellezza di Carlotta, si rinfranca dal suo recente fallimento, e si getta nella sua arte della seduzione, con encomi ed elogi iperbolici alla umile contadina, che dapprima non si fida molto dei grandi paroloni adorni di Don Giovanni, ma alla fine cede alla tentazione di poter abbandonare il suo misero rango di contadina e divenire un'agiata signora. A nulla servono le esortazioni a mantenere la sua promessa di matrimonio, che le vengono ricordate dal fidanzato Pierotto, accortosi di quello che accade. Dopo aver usato vigliaccamente Carlotta come scudo per difendersi dalle percosse di Don Giovanni, Pierotto si dilegua in preda all'angoscia. Al riguardo del matrimonio, va ricordato che a quell'epoca erano validi i matrimoni segreti prendendo fisicamente la mano della promessa moglie. Non appena Pierotto se ne va, sopraggiunge Maturina, un'altra contadina, alla quale Don Giovanni precedentemente aveva promesso di sposarla, che, sospettando dell'infedelt\u00e0 del futuro marito, rivendica davanti ai presenti di essere la sola designata a maritarsi con lui. Ha quindi luogo un acceso dibattito tra Carlotta e Maturina, senza esclusione di offese e scherni, nel quale entrambe affermano di essere le promesse consorti di Don Giovanni. Quest'ultimo riesce ad evitare il medesimo confronto e le eventuali scuse con uno scaltrissimo stratagemma il quale consiste nel negare e allo stesso tempo affermare quello che ognuna delle due asserisce. Tale dibattito si conclude con la promessa, ad entrambe, di matrimonio che viene cos\u00ec posticipato all'indomani mattina. In quell'istante sopraggiunge Ramaccio, uno spadaccino al servizio di Don Giovanni, che reca a quest'ultimo la notizia che dodici uomini a cavallo lo stanno cercando, con cattive intenzioni. All'udire tali parole, Don Giovanni escogita all'istante lo stratagemma di scambiarsi d'abito con Sganarello, il quale, afferrando subito lo scopo di tale manovra e compresi i rischi che corre, escogita a sua volta un piano migliore.\nAtto III.\nDon Giovanni asseconda e adotta quindi l'idea di Sganarello, che consiste nel vestirsi da viaggiatore lui, e da medico il servo. Ha luogo quindi un altro dialogo tra Don Giovanni e Sganarello, dal quale emerge lentamente il carattere vile del servo. Egli si diverte nel raccontare al padrone di aver abusato dell'abito da medico che indossa, per prescrivere medicine puramente a casaccio, al primo malcapitato, che supplicava il suo parere e/o supporto medico. Tale scena va a riprendere il \u201c\"tema dell'abito che fa il monaco\"\u201d, assai ricorrente in quasi tutte le pi\u00e8ces di Moli\u00e8re, soprattutto ne il Medico Volante. Strada facendo Don Giovanni e Sganarello incontrano Francesco, un povero mendicante, al quale chiedono informazioni per giungere in citt\u00e0. Il pover'uomo accetta di buon grado di aiutarli, indicandogli la strada e inoltre avvertendoli che l'intera zona \u00e8 da diverso tempo battuta da predoni. Al momento dei ringraziamento per le preziose informazioni, il povero chiede gentilmente a Don Giovanni, in cambio di una perpetua preghiera, di fargli un'elemosina: il libertino accetta, a patto che egli bestemmi. Il pover'uomo dimostra di essere povero economicamente, ma riccamente volitivo e saldo alla fede che non tradisce nemmeno in cambio di un Luigi d'Oro, preferendo morire di fame. Don Giovanni allora, mosso da un barlume di inaspettata compassione, gli dona ugualmente un Luigi d'Oro, asserendo di darglielo per amore dell'umanit\u00e0. In quel medesimo istante Don Giovanni intravede da lontano un uomo assalito da tre banditi, scena di enorme vigliaccheria (come asserisce lo stesso Don Giovanni), che lo chiama in suo aiuto. Grazie alla sua destrezza nella spada mette in fuga i banditi, e ottiene cos\u00ec una devotissima riconoscenza dall'assalito. Si scopre per\u00f2 che questi \u00e8 Don Carlos, uno dei fratelli di Elvira, giunto insieme a suo fratello ed a un seguito di uomini per saldare una faccenda d'onore. Il consanguineo di Elvira quindi si confida con il libertino, confessandogli che pi\u00f9 precisamente devono saldare i conti con la spada con un certo Don Giovanni, il quale ha oltraggiato l'intera famiglia, approfittando dell'innocente Elvira. Don Giovanni, apprendendo che Don Carlos non conosce il volto di questo suo oltraggioso nemico, coglie l'occasione per inscenare un piano per arruffianarsi il consanguineo di Elvira, ed evitare il duello, offrendosi di presentargli lui stesso questo fantomatico Don Giovanni interpretato da uno dei suoi servi, abbigliati come lui, e mandati come capro espiatorio alla morte, proprio come voleva fare precedentemente con Sganarello. Sfortunatamente per Don Giovanni, sopraggiunge Don Alonso, fratello di Don Carlos ed Elvira, il quale, a quanto pare, conosce o comunque \u00e8 in grado di riconoscere l'oltraggioso libertino che ha lordato l'onore della loro famiglia. Don Alonso dunque si appresta ad adempiere alla sua vendetta, quando viene fermato da Don Carlos, che dopo un lungo e controverso dibattito con il fratello, lo convince a lasciarlo andare, riproponendosi di saldare il loro conto in un secondo momento, dato che se non fosse per lui, quei tre banditi lo avrebbero ucciso. Non appena i fratelli di Elvira si allontanarono, Don Giovanni rimprovera Sganarello di non aver tentato di aiutarlo contro i due fratelli. Prima di incamminarsi nuovamente verso casa, Don Giovanni intravede tra gli alberi limitrofi alla strada un superbo edificio che si rivela essere la tomba del medesimo commendatore da lui ucciso sei mesi prima. Quindi, Don Giovanni e il suo servo (quest'ultimo con grande ribrezzo e contrariet\u00e0), aprono la tomba ed accedono al mausoleo nel quale trovano la rinomata statua del Commendatore, in abiti da imperatore romano. Dopo aver biasimato l'immotivato lusso del luogo, Don Giovanni, per beffarsi della statua incredibilmente rassomigliante al suo proprietario, ordina al servo, oramai pi\u00f9 contrariato che mai, di invitare tale statua a cena, per quella sera. Con grande costernazione e terrore di Sganarello, la statua gli risponde chinando la testa a guisa di consenso. Don Giovanni, incredulo, formula una seconda volta, personalmente, l'invito, che la statua riaccetta nel medesimo modo, suscitando in Don Giovanni la voglia di uscire dal mausoleo.\nAtto IV.\nUna volta usciti dal mausoleo, Sganarello ha un breve dibattito con il padrone, il quale nega la strana realt\u00e0 dei fatti appena accaduti. Dunque Don Giovanni rincasa, e non appena d\u00e0 ordine che gli venga servita la cena, si presenta alla porta un commendatore, nonch\u00e9 suo creditore: il signor Domenico, che viene infine ricevuto con grandi cerimonie, scuse per l'attesa, inviti a banchettare insieme, moine ed atteggiamenti ruffiani, che hanno la funzione diversiva di cambiare repentinamente discorso, ogni qual volta il commendatore accenna ai soldi che il libertino gli deve. Don Giovanni riesce dunque a dominare il signor Domenico: creditore che era pi\u00f9 che deciso a essere rimborsato proprio quella sera, tanto che aveva aspettato tre quarti d'ora nell'atrio, totalmente incurante delle esortazioni dei servi di Don Giovanni, che volevano convincerlo che il proprio padrone non era in casa. Sganarello, infine, irritato dalle parole del commendatore che gli ricordano di avere anche lui un conto monetario in sospeso, butta fuori di casa il povero e sconcertato Domenico. Subito dopo Violetta annuncia l'arrivo del padre, Don Luigi, giunto sin l\u00ec per rimproverare il figlio per la vita sregolata e dannata che conduce. Don Luigi ricorda come abbia a lungo desiderato e pregato il cielo per avere un figlio; figlio che adesso \u00e8 solamente motivo della sua vergogna e del suo dolore. Don Luigi poi se ne va, deluso dalle parole sarcastiche e denigratorie del figlio. Non appena Don Luigi si congeda, Don Giovanni mostra tutta la sua contrariet\u00e0 alle parole del padre, augurandogli addirittura di morire presto. Prima di potersi sedere per la cena, Ragotino giunge nella sala, annunciando al padrone libertino che una signora velata desidera parlargli. Tale donna si rivela essere Donna Elvira. Ella, non pi\u00f9 carica di ira ed astio nei confronti dell'uomo che l'ha illusa, lo supplica, in nome dei sentimenti che prov\u00f2 per lui in passato, di redimersi dal suo stile di vita scellerato e peccaminoso, salvandosi dall'imminente punizione celeste. Anche Donna Elvira si congeda, annunciando che si ritirer\u00e0 a vita solitaria, nonostante le incitazioni del suo falso sposo, quasi ammaliato dal suo stato d'animo, a rimanere. La cena viene finalmente servita, ma prima che Don Giovanni e Sganarello possano iniziare a mangiare, vengono interrotti da una terza visita. Don Giovanni si trova a ricevere colui che ironicamente aveva invitato a cena quello stesso pomeriggio, che altri non \u00e8 che la statua del Commendatore. La statua che va dai vivi rispecchia il rito dei morti e inoltre rappresenta la religione cattolica che punisce il male. Tale ospite inconsueto ed inatteso invita a sua volta Don Giovanni a venire alla sua cena, la sera successiva, chiedendogli se ne avr\u00e0 il coraggio. Don Giovanni accetta di andarci, portandosi il servo Sganarello, assolutamente contrariato e sgomentato. Come al solito, il libertino accetta la sfida, non tirandosi mai indietro dinnanzi a niente e a nessuno, sicuro di s\u00e9 e sicuro di essere padrone del suo stesso destino. All'uscita, Don Giovanni si offre di far luce con una fiaccola al suo strano ospite, che per\u00f2 dice di non averne bisogno, perch\u00e9 \u00e8 guidato dal cielo.\nAtto V.\nL'indomani Don Giovanni, mosso dal proposito di riavvicinarsi al padre, per mettersi al sicuro da svariati spiacevoli incidenti che potrebbero accadere (soprattutto il duello con Don Alonso e Don Carlos), finge una totale redenzione. Credendo a tali parole, il padre, in preda alla pi\u00f9 grande felicit\u00e0, afferma di averlo perdonato di tutte le sue malefatte passate, abbracciandolo amorosamente. Quindi Don Luigi colmo di gioia corre a casa da sua moglie, per darle la buona notizia. La notizia di redenzione suscita commozione e felicit\u00e0 anche a Sganarello, il quale viene subito smentito dalla confessione del padrone, che lo lascia basito. Don Giovanni ammette di lasciarsi andare a tali confidenze solo perch\u00e9 ha piacere ad avere un testimone del fondo della sua anima, e un confidente dei veri motivi che lo costringono a comportarsi cos\u00ec: confessa che la sua finta conversione altro non \u00e8 che uno stratagemma utile ed una mossa politica. Si giustifica inoltre asserendo che l'ipocrisia \u00e8 un fattore comune tra le persone, e che molte di queste usano la stessa maschera per ingannare il mondo. Infine conclude il suo monologo, elogiando l'ipocrisia, la quale, secondo lui, offre meravigliosi vantaggi, tra i quali quello di non essere esposti al biasimo collettivo. Successivamente, Don Giovanni si incontra con Don Carlos, al quale cerca di far credere la sua redenzione. Inizialmente Don Carlos \u00e8 lieto di tali parole, e del fatto che si potr\u00e0 risolvere la questione in modo pacifico, con il matrimonio tra Donna Elvira e Don Giovanni, in modo da mettere in salvo l'onore della famiglia. Ma quando Don Giovanni gli confessa che anche lui, proprio come Donna Elvira, si ritirer\u00e0 a vita privata e solitaria in un convento, su consiglio del Cielo, Don Carlos ritorna sui passi del fratello, rinnovando la sfida a duello, che avverr\u00e0 in un luogo pi\u00f9 opportuno di quello. Prima dell'appuntamento con la statua del Commendatore, il libertino ed il servo Sganarello incappano in uno Spettro con le sembianze di una donna velata, che proclama che Don Giovanni ha poco tempo per approfittare della misericordia del Cielo, prima che la sua dannazione sia irrevocabile. Dopodich\u00e9 lo spettro cambia forma, tramutandosi nel Tempo con la falce in mano. Dinnanzi a ci\u00f2, Sganarello rimane completamente terrorizzato, ed esorta ancora una volta il padrone alla redenzione. Don Giovanni invece, dopo aver curiosamente detto di conoscere tale strana voce, sguaina scetticamente la spada, gettandosi sullo spettro, il quale vola via. Don Giovanni dunque riconferma a Sganarello che nessuno riuscir\u00e0 mai a farlo pentire. Poco dopo, il libertino ed il suo servo incontrano la statua del Commendatore, che gli ricorda l'appuntamento a cena. Don Giovanni dunque gli chiede le indicazioni della sua abitazione, e la statua, come se volesse cortesemente accompagnarlo, gli chiede la mano, che il libertino gli d\u00e0. La statua dunque proclama che il perseverare nel peccato comporta una morte funesta, e che chi respinge il cielo apre il cammino alla sua folgore. Detto ci\u00f2 Don Giovanni inizia a sentirsi ardere da un fuoco invisibile, dunque un grande fulmine, accompagnato da gran fracasso, lo investe, e la terra si spalanca, inghiottendolo tra fiamme fuoriuscenti. La battuta finale dell'opera spetta a Sganarello, che si lamenta della paga che non potr\u00e0 pi\u00f9 ricevere dal momento che il suo padrone \u00e8 stato appena ucciso.\nReazioni.\nQuest'opera di Moli\u00e8re suscit\u00f2 un grande scandalo negli ambienti ecclesiastici, per i quali il Don Giovanni costituiva un'inaccettabile apologia del libertinismo. A ci\u00f2 si aggiungeva la presenza di un personaggio come \"Sganarelle\" (rassomigliante al nostro Brighella, nel carattere e nel vestiario), che appariva come un personaggio superstizioso oltre che irriverente, in particolare per la sua battuta finale in cui egli, di fronte al castigo del padrone non fa altro che reclamare la sua paga."}
{"id": "1288347", "revid": "121394", "url": "https://it.wikipedia.org/wiki?curid=1288347", "title": "Don Giovanni o il convitato di pietra", "text": ""}
{"id": "1288348", "revid": "773636", "url": "https://it.wikipedia.org/wiki?curid=1288348", "title": "Chiesa dei Santi Pietro e Paolo (Buonconvento)", "text": "La chiesa dei Santi Pietro e Paolo \u00e8 il principale luogo di culto cattolico di Buonconvento, in provincia di Siena.\nStoria.\nL'edificio fu probabilmente fondato nel 1103, come attesta una pietra posta sul lato sinistro della facciata. Ricostruito nel XIV secolo, fu completamente ristrutturato nel tra il 1702 e il 1705. La facciata in laterizio ed elementi in travertino \u00e8 del 1723, mentre il campanile fu interamente rifatto all'inizio del 1800. Negli anni la chiesa si arricch\u00ec di numerose opere d'arte, oggi esposte nel vicino museo di arte sacra.\nDescrizione.\nLa facciata presenta uno stile barocco senese. L'interno \u00e8 interamente intonacato e presenta lo stile eclettico tipico del Settecento.\nDell'arredo originario restano oggi nella chiesa poche opere: una tavola con \"Madonna in trono col Bambino e due angeli\", del 1450 circa, di Matteo di Giovanni, un affresco con l\"Incoronazione della Vergine\" di un ignoto artista senese del primo Quattrocento, un polittico raffigurante la \"Madonna in trono col Bambino e santi\" del senese Pietro di Francesco Orioli e due tele seicentesce esposte nell'abside.\nNella chiesa si trova l'organo a canne Agati \"opus 347\", del 1845; a trasmissione meccanica, dispone di 16 registri su unico manuale e pedale ed \u00e8 collocato a pavimento entro nicchia nella navata laterale sinistra."}
{"id": "1288362", "revid": "38120", "url": "https://it.wikipedia.org/wiki?curid=1288362", "title": "Forza Venite Gente", "text": ""}
{"id": "1288363", "revid": "98913276", "url": "https://it.wikipedia.org/wiki?curid=1288363", "title": "Niemegk", "text": "Niemegk \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM) ed \u00e8 capoluogo della comunit\u00e0 amministrativa (\"Amt\") omonima.\nGeografia antropica.\nAppartengono alla citt\u00e0 di Niemegk le localit\u00e0 abitate (\"Bewohnter Gemeindeteil\") di Hohenwerbig e L\u00fchnsdorf e il nucleo abitato (\"Wohnplatz\") di Werderm\u00fchle."}
{"id": "1288368", "revid": "773636", "url": "https://it.wikipedia.org/wiki?curid=1288368", "title": "Oratorio dell'Arciconfraternita della Misericordia (Buonconvento)", "text": "L'oratorio della Confraternita di Misericordia (gi\u00e0 oratorio della Compagnia di San Sebastiano) \u00e8 un edificio sacro che si trova a Buonconvento.\nStoria e descrizione.\nMolti dei suoi arredi sono confluiti nel Museo di arte sacra, ma restano \"in loco\" alcuni oggetti legati alla vita dei confratelli, tra cui due rari calici in legno dipinto, risalenti alla fine del XVI secolo, con piccole figure di san Pietro e di san Sebastiano, utilizzati un tempo per contenere i fagioli bianchi e neri estratti durante le votazioni, un quattrocentesco piatto da cerimonia in ottone sbalzato, un acquamanile quattrocentesco di probabile provenienza tedesca.\nPi\u00f9 recenti, ma anch'esse ricche di fascino, la lettiga dei primi del Novecento, esposta nelle sale espositive denominate Patrimonio e Testimonianze, e le cappe dei confratelli in stoffa grezza. Sull'altare maggiore si trova un pregevole crocifisso del XV secolo."}
{"id": "1288375", "revid": "3082", "url": "https://it.wikipedia.org/wiki?curid=1288375", "title": "Montius Magnus", "text": ""}
{"id": "1288380", "revid": "1149807", "url": "https://it.wikipedia.org/wiki?curid=1288380", "title": "Banjo-Kazooie", "text": "Banjo-Kazooie \u00e8 un videogioco a piattaforme sviluppato da Rare e distribuito per Nintendo 64 nel 1998. \u00c8 il primo gioco della serie \"Banjo-Kazooie\" che ha per protagonisti un orso di nome Banjo (gi\u00e0 apparso in \"Diddy Kong Racing\") e un'uccellina di nome Kazooie, la quale risiede perennemente all'interno dello zaino di Banjo.\nNel 2008 4J Studios pubblic\u00f2 un port del gioco per Xbox Live Arcade; tale rifacimento usc\u00ec nuovamente nel 2015 per Xbox One all'interno della raccolta \"Rare Replay\", titolo che celebr\u00f2 i trent'anni di attivit\u00e0 di Rare; il 20 gennaio 2022, la versione originale per Nintendo 64 venne pubblicata su Nintendo Switch tramite il servizio Nintendo Switch Online.\nTrama.\nNella torre del suo lugubre antro nella valle del Monte Spirale la perfida strega Gruntilda sta interrogando il suo calderone per sapere chi sia la pi\u00f9 bella del reame. Sulle prime il calderone risponde facendo il nome di Gruntilda, salvo poi correggersi e rispondere che la pi\u00f9 bella del reame \u00e8 un'orsetta di nome Tooty, la quale vive nella valle assieme al fratello Banjo e un'uccellina di nome Kazooie. Furiosa per la risposta del calderone Gruntilda prende la sua scopa volante per trovare Tooty. Nel frattempo quest'ultima \u00e8 intenta a parlare con una talpa di nome Bottles in attesa che il fratello si svegli e raggiunga Tooty perch\u00e9 possano vivere un'avventura insieme. Gruntilda individua Tooty e la rapisce, lasciando Bottles come testimone. Dopo essersi svegliato Banjo incontra Bottles, si fa raccontare l'accaduto e decide di partire insieme a Kazooie per salvare la sorella. Nel frattempo Gruntilda e il suo servitore Klungo stanno mettendo in funzione un terribile apparecchio capace di sottrarre la bellezza alle sue vittime e trasferirla alla strega cos\u00ec da poter sottoporre Tooty allo stesso trattamento.\nBanjo e Kazooie si addentrano nell'antro di Gruntilda e da qui dovranno percorrere vari mondi di gioco, affrontare le sfide poste dalla strega e salvare la razza dei Jinjo dalla schiavit\u00f9 di Gruntilda per potersi fare strada nelle numerose stanze della torre. Banjo e Kazooie raggiungono Gruntilda e questa li sfider\u00e0 a un quiz. Poich\u00e9 Banjo e Kazooie riescono a superare anche questa sfida Gruntilda consente loro di riprendersi Tooty, cos\u00ec i due eroi possono tornare a casa e organizzare un barbecue con gli amici. Tooty ricorda a Banjo e Kazooie che \u00e8 inutile festeggiare, dato che la strega \u00e8 ancora in circolazione, cos\u00ec i due decidono di sconfiggerla una volta per tutte.\nBanjo e Kazooie raggiungono la cima della torre di Gruntilda e qui ha inizio la loro battaglia finale sul tetto della torre. Dopo aver ricevuto numerosi colpi da parte dei due eroi Gruntilda crea un incantesimo di protezione attorno al proprio corpo, cos\u00ec entrano in scena i Jinjo, i quali uniscono le proprie forze e spingono Gruntilda gi\u00f9 dalla torre. La strega atterra nella valle del Monte Spirale, e un enorme masso precipita su di lei, intrappolandola in una fossa.\nI due eroi e i loro amici vanno in vacanza su una spiaggia soleggiata dove ricevono alcune anteprime su ci\u00f2 che li aspetta nel prossimo gioco della serie, mentre Klungo tenta disperatamente di smuovere il sasso che ha imprigionato la sua padrona ancora viva.\nModalit\u00e0 di gioco.\nBanjo-Kazooie \u00e8 un videogioco platform dove il giocatore controlla i protagonisti, Banjo e Kazooie, attraverso una prospettiva tridimensionale in terza persona. Il gioco prevede l\u2019esplorazione di nove mondi nei quali \u00e8 richiesto che il giocatore raccolga note musicali e pezzi di puzzle, chiamati Jiggies, per proseguire nell\u2019avventura. Il giocatore viaggia da un mondo all\u2019altro attraverso l\u2019antro di Gruntilda, una sezione del mondo di gioco che funge da base centrale del gioco.\nPer mezzo dei Jiggies il giocatore pu\u00f2 completare i puzzle che permettono di aprire le porte a nuovi mondi, mentre le note musicali permettono di sbloccare aree attraverso cui accedere a mondi pi\u00f9 difficili. Come in \"Super Mario 64\", \"Banjo-Kazooie\" lascia molta libert\u00e0 al giocatore, permettendogli di raccogliere note musicali e pezzi di puzzle senza un ordine specifico; anche il completamento dei mondi \u00e8 possibile in ordine sparso, a patto che il giocatore abbia raccolto abbastanza note e pezzi di puzzle necessari a sbloccare livelli pi\u00f9 avanzati prima di quanto previsto. Pezzi di puzzle aggiuntivi possono essere raccolti trovando in ogni mondo un determinato di piccole creature chiamate Jinjos.\nIn ogni mondo sono presenti diverse sfide tra cui la risoluzione di puzzle ambientali, saltare oltre ostacoli naturali, raccogliere oggetti e sconfiggere nemici. Il videogioco contiene elementi riconducibili al genere dell\u2019avventura dinamica e spesso il giocatore dovr\u00e0 interagire con i personaggi presenti nel gioco per aiutarli. Durante l\u2019avventura \u00e8 anche possibile aumentare la salute massima dei protagonisti, raccogliendo pezzi di alveare sparsi nei livelli di gioco. Bnajo e Kazooie hanno una serie di abilit\u00e0 che permettono loro di esplorare i diversi ambienti di gioco: saltare, scalare, nuotare, volare e rotolare contro i nemici; queste azioni possono essere imparate trovando in punti diversi del gioco un amico dei protagonisti, Bottles la talpa. Alcune mosse richiedono oggetti speciali per essere eseguite: per esempio, le piume rosse permettono ai protagonisti di volare, mentre quelle dorate li proteggono dai danni. Altri oggetti consentono alla coppia protagonista di acquisire abilit\u00e0 temporanee in determinati momenti: ad esempio le scarpe turbo consentono di raggiungere determinate mete in tempo fornendo un incremento temporaneo della velocit\u00e0. \nBanjo e Kazooie vengono talvolta aiutati durante la loro avventura da un altro loro amico, Mumbo Jumbo, uno sciamano che pu\u00f2 usare poteri magici per trasformarsi in diverse creature tra cui una termite, un\u2019ape, un tricheco, un coccodrillo o una zucca. Ogni creatura ha delle abilit\u00e0 uniche che permettono al giocatore di avere accesso ad aree del gioco altrimenti inaccessibili. Prima che ogni trasformazione sia consentita per\u00f2, il giocatore deve raccogliere abbastanza Gettoni Mumbo nei vari mondi. Il gioco permette anche l\u2019utilizzo di trucchi tramite l\u2019inserimento di codici contenuti in Cheato, il libro degli incantesimi di Gruntilda, che il giocatore deve prima trovare.\nMondi.\nIl gioco \u00e8 composto da un mondo introduttivo, un mondo di base e nove mondi di gioco principali. Per accedere ai mondi di gioco il giocatore dovr\u00e0 utilizzare delle tessere di puzzle per completare alcuni disegni presenti nell'antro di Gruntilda, cos\u00ec da aprire le porte per i vari mondi.\nSviluppo.\nIl titolo fu inizialmente progettato per essere un videogioco di ruolo sui pirati di nome \"Dream\" e sarebbe dovuto uscire per la console SNES. In seguito il gioco venne riadattato per il Nintendo 64 e sub\u00ec numerose modifiche che lo trasformarono in un prodotto diverso da quello iniziale.\nDurante lo sviluppo del gioco era previsto un numero maggiore di mondi che sono poi stati scartati. Tre di questi avrebbero dovuto essere una miniera d'oro, un parco di divertimenti, un vulcano e una foresta dei funghi; i primi tre furono poi ripresi nel seguito \"Banjo-Tooie\" mentre la foresta fu riutilizzata in \"Donkey Kong 64\".\nSeguiti.\nNel filmato conclusivo del gioco Mumbo Jumbo mostra a Banjo e Kazooie alcune aree segrete di \"Treasure Trove Cove\", \"Frezeeazy Peak\" e \"Gobi's Valley\" nelle quali si trovano tre oggetti, due uova colorate e una chiave di ghiaccio. Mumbo rivela che il giocatore avrebbe poi utilizzato nel seguito del gioco, \"Banjo-Tooie\". Nelle intenzioni originali di Rare il giocatore avrebbe dovuto essere in grado di sbloccare queste aree segrete mediante un processo chiamato \"Stop 'N' Swop\" che consisteva nell'inserire la cartuccia di \"Banjo-Tooie\" nella console e di sostituirla con la cartuccia di \"Banjo-Kazooie\" mentre la console era ancora accesa, cos\u00ec da permettere il trasferimento dei dati da un gioco all'altro. Rare dovette rinunciare all'idea a causa di alcune limitazioni tecniche. Nonostante il fallimento del progetto \"Stop 'N' Swop\" nel 2000 Rare pubblic\u00f2 per Nintendo 64 Banjo-Tooie, che racconta le avventure di Banjo e Kazooie due anni gli avvenimenti dopo il primo gioco. In seguito all'acquisizione di Rare da parte di Microsoft, Rare pubblic\u00f2 ' nel 2003 e \"Banjo-Pilot\" nel 2005, entrambi per GameBoy Advance. Nel 2008, in occasione dei dieci anni dall'uscita del primo gioco della serie, Rare pubblic\u00f2 ' per Xbox 360 e insieme a 4J Studios un rifacimento del primo gioco con una risoluzione pi\u00f9 avanzata per Xbox Live Arcade. Grazie alla possibilit\u00e0 di salvare i dati dei giochi Xbox sulla console \"Banjo-Kazooie: Viti &amp; bulloni\" e il rifacimento di \"Banjo-Kazooie\" permisero a Rare di sviluppare una nuova versione dello \"Stop 'N' Swop\" che consente al giocatore di sbloccare alcune funzionalit\u00e0 speciali se sulla sua console sono presenti i salvataggi di entrambi i giochi. Nel 2009 Rare e 4J Studios pubblicarono un rifacimento di \"Banjo-Tooie\" che si collegava a \"Banjo-Kazooie\" e \"Viti &amp; bulloni\" tramite lo \"Stop 'N' Swop\". L'11 aprile 2017 usc\u00ec Yooka-Laylee, l'erede spirituale di \"Banjo-Kazooie\" sviluppato da Playtonic Games, un team formato da alcuni membri dell'ex personale chiave di Rare.\nAltre apparizioni.\nNel 2019 Banjo &amp; Kazooie apparvero come personaggi giocabili in un contenuto scaricabile di \"Super Smash Bros. Ultimate\"."}
{"id": "1288386", "revid": "3082", "url": "https://it.wikipedia.org/wiki?curid=1288386", "title": "Thallasius", "text": ""}
{"id": "1288389", "revid": "666668", "url": "https://it.wikipedia.org/wiki?curid=1288389", "title": "A.S.D. Roma Calcio a 5", "text": ""}
{"id": "1288391", "revid": "729019", "url": "https://it.wikipedia.org/wiki?curid=1288391", "title": "Battaglia di Giornico", "text": "La battaglia di Giornico detta anche battaglia dei Sassi Grossi ebbe luogo nei pressi di Giornico (nei territori fra Bodio e Pollegio, entrambi appartenenti alla Vicinanza di Giornico) il 28 dicembre 1478 e vide la sconfitta dell'armata del ducato di Milano ad opera di pochi, ma determinati, difensori che seppero sfruttare a loro favore le avverse condizioni meteorologiche e la perfetta conoscenza del territorio.\nAntefatti.\nNel 1466 il possesso della Valle Leventina era stato promesso da Galeazzo Maria Sforza, duca di Milano, al canton Uri. Nel periodo successivo, tuttavia, Sforza si rifiut\u00f2 di onorare l'accordo; inoltre il Ducato di Milano diede supporto a Carlo il Temerario, avversario dei Confederati nelle guerre di Borgogna, ci\u00f2 nonostante Sforza avesse precedentemente sottoscritto un trattato di amicizia con i Confederati nel 1467. Per queste ragioni i Confederati intervennero a sud del San Gottardo nell'autunno del 1478.\nNel mese di novembre gli Svizzeri occuparono la valle Leventina, la cui popolazione li accolse come liberatori, e la loro azione prosegu\u00ec verso Bellinzona con l'apporto di molti soldati della valle. Il 30 novembre il grosso dell'esercito (circa 7\u00a0000 uomini) si trovava sotto le mura di Bellinzona. Il 2 dicembre riusc\u00ec ad aprire una breccia nelle mura che dal Castelgrande scendono fino al fiume Ticino; il varco creato permise all'armata confederata di compiere razzie e saccheggi in tutta la regione a sud di Bellinzona fino alle porte di Locarno e di Lugano. Milano fu costretta ad organizzare in fretta e furia un esercito per contenere le mire confederate. Questa armata, forte di 10\u00a0000 uomini, fu fatta affluire in gran parte da Ponte Tresa, in parte da Locarno e da Tirano attraverso il passo San Jorio. Questa manovra permise al Ducato di ricacciare oltre le mura di Bellinzona i Confederati. Il 16 dicembre, in modo del tutto inatteso, questi ultimi abbandonarono il campo e rientrarono frettolosamente oltralpe, attraverso il passo del San Gottardo e del San Bernardino.\nIl peggioramento del tempo con forti nevicate li obblig\u00f2 a lasciare il campo per evitare di trovarsi senza collegamenti. Solo un esiguo numero di soldati (circa 500), in gran parte Urani, rimase di presidio alla valle Leventina. I comandanti ducali, acquartierati attorno a Bellinzona, comunicarono al duca che il tempo continuava a peggiorare, con forti nevicate e che sarebbe stato logico attendere la bella stagione per proseguire nella missione. Ma il 18 dicembre il Consiglio segreto ducale, presenti i senatori e consiglieri: Orfeo Cenni da Ricavo, Pietro da Ladriano, Azzo Visconti, Pallavicino, il vescovo di Como Branda Castiglioni, e Gian Giacomo Trivulzio, preso atto della lettera dei capitani sul campo, Pietro Francesco Visconti e Giovanni Pietro Panigarola, decise invece di continuare nell'azione punitiva nei confronti della valle Leventina e della valle Mesolcina. Ordin\u00f2 quindi di proseguire e di occupare la Leventina fino al passo del San Gottardo e di costruire in cima alla valle un fortilizio per impedire ulteriori incursioni urane. Diecimila soldati erano probabilmente pi\u00f9 di tutta la popolazione presente in Leventina e questo deve aver fatto propendere per l'azione immediata, tenuto anche conto che mantenere in loco l'esercito fino alla bella stagione avrebbe significato spendere una cifra considerevole in sussistenza e paghe. Queste valutazioni, assieme alla scarsa conoscenza del territorio sembrano alla base della decisione del Consiglio segreto.\nNei giorni seguenti l'esercito venne fatto avanzare nella valle Riviera in due colonne che seguivano le sponde del Ticino, che in quel tratto scorre in mezzo alla valle. L'artiglieria venne fatta scendere dal Ceneri e a sua volta portata oltre Bellinzona. Con questa disposizione l'armata avanz\u00f2 fino all'imbocco della valle Leventina, in quel tratto iniziale il fiume chiude contro la sponda destra. Quindi probabilmente le truppe che avanzavano da Iragna su quella sponda si videro costrette ad attraversare il fiume. Pi\u00f9 oltre il Ticino dalla strettoia iniziale sulla sponda destra si sposta sulla sinistra e forma una seconda strettoia subito dopo il paese di Bodio prima di Giornico, sembra che proseguendo verso Giornico le truppe non si siano pi\u00f9 divise in due colonne ma che siano giunte sul luogo della battaglia ammassate in un'unica colonna.\nLa battaglia.\nIl 28 dicembre l'esercito penetr\u00f2 nella bassa Leventina, probabilmente avanzando inizialmente in due colonne ma entrambe sulla sponda sinistra del fiume, per i motivi spiegati sopra. Prima di Giornico il Ticino sposta il suo corso verso il fianco sinistro della valle, ma per motivi che non conosciamo la colonna di destra non scavalc\u00f2 di nuovo il corso d'acqua, forse impossibilitato dalla gran neve o dall'assenza in quei luoghi di ponti. Quindi conflu\u00ec nel collo di bottiglia sul fianco sinistro tra Bodio e Giornico. Questo luogo viene ancora oggi denominato dei Sassi Grossi, a ricordo degli avvenimenti. Le truppe confederate e i valligiani che senza difficolt\u00e0 potevano seguire tutte le manovre di avvicinamento, si disposero in tre schieramenti: il principale formato dalle truppe confederate all'entrata del paese di Giornico sulla sponda sinistra; il secondo sulla sponda destra; mentre i leventinesi, che ben conoscevano i sentieri che da Giornico e Bodio portavano al soprastante altopiano di Sobrio, erano verosimilmente appostati sul fianco sinistro della valle.\nQuando la testa della lunga colonna sbuc\u00f2 nel piano antistante Giornico e inizi\u00f2 la manovra di allargamento e dispiegamento delle truppe, un attacco contemporaneo delle truppe confederate frontale e uno laterale, fatto precedere da grandi rotolamenti di sassi e tronchi, mise in rotta l'esercito ducale. Molti, presi dal panico, tentarono di attraversare il fiume per portarsi sulla sponda destra, ma questo attraversamento non coordinato fu fatale a molti di loro, sia per il guado pericoloso sia per le truppe avversarie che si trovavano ben appostate per manovrare contro di loro. La disfatta fu totale e quasi incredibile vista la disparit\u00e0 delle forze in campo.\nConseguenze.\nCon la Pace di Lucerna del 1480, siglata sotto l'auspicio del re di Francia, il Ducato di Milano rinunci\u00f2 a ogni pretesa sulla valle Leventina, che pass\u00f2 sotto controllo urano. I confederati ottennero l'esenzione da dazi doganali nel ducato e la Leventina ottenne il controllo dei possedimenti in boschi di castagno e alpeggi fuori valle."}
{"id": "1288392", "revid": "93556", "url": "https://it.wikipedia.org/wiki?curid=1288392", "title": "Sauroctonus", "text": "Il sauroctono (gen. Sauroctonus) \u00e8 un grosso tetrapode estinto, vissuto verso la fine del Permiano (circa 250 milioni di anni fa) in Sudafrica e in Russia, appartenente al gruppo dei terapsidi (altrimenti noti come \"rettili - mammiferi\").\nDescrizione.\nLe zampe lunghe e dotate di artigli, il corpo compatto e il cranio voluminoso dalla formidabile dentatura sono caratteristiche che denotano il sauroctono come un notevole predatore.\nQuesto animale, lungo circa due metri e mezzo, era infatti un attivo cacciatore che probabilmente poteva abbattere rettili (\"Sauroctonus\" significa infatti \"uccisore di lucertole\") anche pi\u00f9 grossi di lui, come i pareiasauri. Le zampe erano tenute leggermente piegate all'infuori, ma la postura iniziava a ricordare quella dei mammiferi. Il cranio era fornito di una dentatura differenziata, con tanto di incisivi frontali, denti molariformi adatti a tagliare la carne e soprattutto lunghi canini (in particolare quelli superiori, a forma di sciabola).\nParentele.\nIl sauroctono \u00e8 un rappresentante piuttosto evoluto di quel gruppo di terapsidi noti come gorgonopsi, dalle abitudini strettamente carnivore. \u00c8 considerato un possibile antenato di forme successive di dimensioni ancora maggiori, come \"Inostrancevia\". Di sauroctono sono note varie specie, tra cui Sauroctonus progressus e S. parringtoni."}
{"id": "1288394", "revid": "149727", "url": "https://it.wikipedia.org/wiki?curid=1288394", "title": "C\u00f6penick", "text": ""}
{"id": "1288396", "revid": "125207618", "url": "https://it.wikipedia.org/wiki?curid=1288396", "title": "Maccarese (azienda)", "text": "Maccarese SpA \u00e8 un'azienda agricola italiana che si trova nell'omonima localit\u00e0 di Maccarese, fino al 1992 frazione comunale di Roma e da tale data in poi di Fiumicino.\nHa un'estensione di circa tra entroterra e costa, e opera, oltre che nel settore agricolo, anche in quello immobiliare.\nNata nel 1925 su iniziativa privata della famiglia Torlonia e di alcune banche pubbliche italiane, entr\u00f2 nell'orbita dell'IRI negli anni trenta e rimase di propriet\u00e0 pubblica per pi\u00f9 di sessant'anni fino al 1998, anno in cui, dopo due tentativi falliti di privatizzazione, fu ceduta alla Edizione Holding, societ\u00e0 facente capo alla famiglia Benetton.\n\u00e8 una delle aziende agricole pi\u00f9 estese d'Italia ed ospita al suo interno la sede di un'agenzia internazionale di biodiversit\u00e0 alimentare e un centro di formazione agro-zootecnico istituito dalle aziende del settore.\nStoria.\nLa Maccarese Societ\u00e0 Anonima di Bonifiche o SAB nacque nel 1925 su iniziativa del principe Giovanni Torlonia, proprietario di numerosi terreni tra il fiume Arrone e il porto di Fiumicino, si consorzi\u00f2 con la SGIBI (Societ\u00e0 di Bonifiche e Irrigazione), di propriet\u00e0 di diverse banche nazionali.\nLa neonata societ\u00e0, nel 1927, estese le sue competenze anche a nord del fiume Arrone e, nel 1929, lo Stato compartecip\u00f2 nella gestione societaria.\nA causa di crisi finanziarie ed economiche sopravvenute a inizio degli anni trenta, la propriet\u00e0 pass\u00f2 definitivamente allo Stato nel 1933 tramite acquisizione da parte dell'IRI.\nL'azienda, che nel secondo dopoguerra era divenuta un laboratorio imprenditoriale e sindacale significativo, avendo vissuto diverse forme di partecipazione alla creazione del patrimonio e raggiungendo la parit\u00e0 salariale tra uomini e donne gi\u00e0 nel 1961, fu messa in vendita a febbraio 1983 nel quadro di una ristrutturazione delle propriet\u00e0 dell'IRI, al cui passivo Maccarese contribuiva con 200 miliardi di lire ( nominali) di perdite; la vendita tuttavia, che sembrava gi\u00e0 data per scontata, non ebbe luogo per via delle reazioni di politica e sindacati che contestarono sia il mancato nulla-osta governativo alla cessione dell'azienda che la mancata prelazione a una soluzione pubblica; inoltre fu sottolineato che l'accordo di vendita prevedeva che il compratore si sarebbe impegnato a mantenere la destinazione agricola della tenuta ( ettari) per solo cinque anni, ingenerando quindi sospetti di possibile speculazione edilizia a fine impegno.\nSu tale base, nell'aprile successivo, il sindacato braccianti della CGIL present\u00f2 in Pretura un ricorso avverso alla vendita per comportamento antisindacale e violazione del patto di destinazione trentennale della propriet\u00e0 a uso agricolo; era infatti stato reso noto che il nuovo acquirente aveva intenzione di realizzare strutture turistiche e portuali nell'area della tenuta una volta scaduta la destinazione agricola.\nL'accoglimento di tale ricorso nel giugno successivo mise di fatto fine a qualsiasi proposito di vendita dell'azienda anche alla luce delle condizioni dettate dal magistrato per poter alienare la propriet\u00e0, che di fatto l'avrebbero resa inappetibile per qualsivoglia acquirente.\nNel 1986 la Sofin, societ\u00e0 del gruppo IRI materialmente detentrice di Maccarese, riavvi\u00f2 la produzione dell'azienda agricola.\nA maggio dello stesso anno l'IRI incorpor\u00f2 Maccarese in SoGEA, societ\u00e0 del gruppo Iritecna.\nAncora nel 1993 un tentativo di vendita tramite offerta privata fu denunciato dalle forze politiche e bloccato: la motivazione della resistenza alla vendita, ancora una volta, fu la mancata chiarezza sulla destinazione d'uso dei 32 ettari di terreno, ritenuti appetibili in ottica di cementificazione turistica.\nNel 1998 Maccarese, per la cui vendita l'IRI aveva garantito una prelazione agli enti locali nel cui territorio sorge (comune di Fiumicino, provincia di Roma e regione Lazio) fu offerta al gruppo Benetton, intenzionata ad acquistare l'azienda tramite la propria sussidiaria Edizione Holding; tuttavia, se all'epoca delle precedenti vendite erano stati i partiti e i sindacati di sinistra a sollevare obiezioni spesso bloccanti, in occasione della vendita ai Benetton fu Alleanza Nazionale, diretta erede del neofascista MSI-DN, a fare opposizione e a paventare crisi occupazionali a seguito della cessione.\nL'acquisto fu perfezionato a settembre 1998 per un controvalore economico di 93 miliardi di lire e l'imposizione da parte del sindaco PDS di Fiumicino Giancarlo Bozzetto, competente per territorio, di non variare la cubatura edificabile sulla tenuta pena un pagamento di ulteriori 20 miliardi di penale; a seguito di tale accordo gli enti locali rinunciarono al loro diritto di prelazione sull'acquisto della tenuta.\nLa nuova \"governance\" ha mantenuto a uso agricolo tutti i ettari di terreno, coltivato principalmente a seminativi, foraggi e ortaggi; al 2019 dichiara il possesso di vacche per una produzione giornaliera di di latte, pari a circa il 10% del fabbisogno di Roma; Maccarese alleva anche vitello da carne e ha ricevuto le certificazioni ISO 14001 (2007) e ISO 45001 (2019), entrambe da Bureau Veritas.\nAl 2018 l'azienda dichiara ricavi per .\nNel patrimonio dell'azienda figurano alcuni manufatti di rilevanza storica messi a disposizione di altri enti e istituzioni: il castello di San Giorgio, per esempio, \u00e8 la sede del Polo di formazione per lo sviluppo agro-zootecnico, associazione nata per iniziativa di diverse aziende agricole di rilievo, che si occupa di formazione degli operatori del settore agroalimentare e dell'allevamento; il piano terreno del castello, inoltre, \u00e8 in uso al comune di Fiumicino come sala per la celebrazione di matrimoni.\nLa tenuta di Maccarese ospita anche la sede di Bioversity International, agenzia alimentare patrocinata dalla FAO che si occupa di ricerca agricola ispirata al principio di biodiversit\u00e0."}
{"id": "1288397", "revid": "1516566", "url": "https://it.wikipedia.org/wiki?curid=1288397", "title": "Segura", "text": ""}
{"id": "1288399", "revid": "729019", "url": "https://it.wikipedia.org/wiki?curid=1288399", "title": "Stazione di Francoforte sul Meno Aeroporto Lunga Percorrenza", "text": "La Francoforte sul Meno Aeroporto Lunga Percorrenza (in tedesco \"Frankfurt am Main Flughafen Fernbahnhof\") \u00e8 una stazione ferroviaria a Francoforte, in Assia che collega l'aeroporto di Francoforte sul Meno ai treni, la maggior parte di loro servizi di InterCityExpress che seguono la linea ad alta velocit\u00e0 Colonia-Francoforte.\nOgni giorno arrivano 210 treni, di cui 185 sono InterCity Express detti ICE. Ogni giorno vi transitano 23.000 viaggiatori ed \u00e8 la pi\u00f9 grande fermata ferroviaria per aeroporti di ICE e InterCity. I lavori sono iniziati nel dicembre 1995 e sono terminati nel novembre 1998. Dopo una settimana di prova fu festeggiata l'apertura il 27 maggio 1999. Il primo treno che arriv\u00f2 nella nuova stazione era l'InterCity 537 \"Moritzburg\" alle 5.37 del 30 maggio 1999."}
{"id": "1288402", "revid": "339392", "url": "https://it.wikipedia.org/wiki?curid=1288402", "title": "Frankfurt (Main) Flughafen Fernabhnhof", "text": ""}
{"id": "1288403", "revid": "287204", "url": "https://it.wikipedia.org/wiki?curid=1288403", "title": "Unione Calcio Sampdoria 1973-1974", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1973-1974.\nStagione.\nAll'inizio della nuova stagione agonistica ci fu un cambio ai vertici della societ\u00e0 blucerchiata, la cui propriet\u00e0 pass\u00f2 dall'avvocato Mario Colantuoni a Giulio Rolandi il quale decise di affidare la panchina all'esordiente ed ex calciatore doriano Guido Vincenzi.\nA causa di un organico debole e della penalizzazione di tre punti inflitta dalla giustizia sportiva, la squadra si classific\u00f2 penultima al termine del campionato retrocedendo in serie cadetta: tuttavia durante l'estate la squadra fu riammessa di diritto alla Serie A dopo che il Verona e il furono declassate d'ufficio per un presunto illecito.\nIn Coppa Italia i doriani si classificarono al secondo posto nel girone 4 del primo turno dietro all'Inter (qualificata) e davanti a , e Catania."}
{"id": "1288404", "revid": "15756", "url": "https://it.wikipedia.org/wiki?curid=1288404", "title": "Transformers (giocattoli)", "text": "Transformers \u00e8 una linea di giocattoli, popolarizzati negli anni ottanta da Takara-Tomy e in seguito oggetto di numerosi adattamenti nei vari \"media\", quali fumetti, anime e cinema.\nStoria.\nPremesse.\nSul finire degli anni settanta, la grande quantit\u00e0 di serie robotiche giapponesi spinse molte ditte a creare linee di giocattoli trasformabili; la Takara (oggi Takara-Tomy) fu tra queste e inser\u00ec nella linea \"Microman\" dei veicoli o robot trasformabili.\nDopo il successo avuto dai Microman e successivamente dai New Microman/Microchange, la Takara decise di introdurre una seconda linea, in cui era ancora pi\u00f9 importante il concetto della trasformazione, ma non collegata alla prima a livello di \"trama\": nacquero cos\u00ec i modelli Diaclone che, al pari di alcuni prodotti Microman, avevano dei piloti, ma in scala molto minore (alti circa 3 centimetri, chiamati \"Dianauti\" nella versione italiana). Inizialmente i giocattoli della serie Diaclone furono importati in Italia dalla GiG o sotto il marchio Diaclone stesso, ma le ultime versioni (la linea \"car-robot\", che costituir\u00e0 la base per molti dei Transformers appartenenti agli Autobot) vennero gi\u00e0 importate con il marchio \"Trasformer\" (senza la \"\"n\" n\u00e9 la \"s\"\"): le primissime confezioni includevano ancora i \"Dianauti\", poi rimossi, e riferimenti alla serie Diaclone sulle loro confezioni, ma nella maggior parte dei casi avevano gi\u00e0 i colori e gli adesivi della serie Transformers. Inoltre, a differenza degli originali giapponesi, i missili sparanti erano sostituiti, secondo le norme per i giocattoli dell'epoca, con grossi proiettili dalla testa in gomma, detti \"a fungo\". Nella serie \"Trasformer\", la Gig distribuir\u00e0 anche dei giocattoli della serie Microman, sottoserie Microchange, che non verranno poi inclusi tra i Transformers (per esempio, i lucchetti ed il binocolo trasformabili).\nNegli Stati Uniti, la collezione attira una nota ditta, la Hasbro (gi\u00e0 in ascesa dopo la produzione della linea \"GI Joe: A Real American Hero\"), e le due societ\u00e0 si mettono d'accordo; va infatti ricordato come le due societ\u00e0 fossero gi\u00e0 in collaborazione, dato che proprio Microman derivava dalla licenza Hasbro dei G. I. Joe.\nOgnuna avr\u00e0 l'esclusiva dei prodotti dell'altra nei rispettivi mercati (Asia e America-Europa); vengono scelti un grosso numero di modelli, moltissimi da Diaclone, diversi da Microman, e qualcuno da altre piccole ditte inglobate dal colosso giapponese. I piloti umani spariscono lasciando l'idea dei robot senzienti, vengono create due fazioni di \"buoni\" e \"cattivi\" e il nome viene cambiato in Transformers. \u00c8 il 1984, \u00e8 la nascita della collezione poi ribattezzata \"Generation 1\" o \"G1\".\nAi giapponesi viene inoltre affidata la serie animata sotto sceneggiatura di Shozo Ueara e Keisuke Fujikawa.\nNei primi Transformers erano presenti sia modelli della linea Diaclone (soprattutto il sottogruppo \"Car Robots\", che diverr\u00e0 il primo gruppo di Autobot), sia di Microman (era, per esempio, un Microman la versione G1 di \"Megatron\", di \"Soundwave\"/\"Memor\" e le sue cassette trasformabili e \"Perceptor\"/\"Supervista\"), sia alcuni prodotti di aziende differenti dalla Takara. Tra i prodotti non Takara vi erano:\nLa controversia su Jetfire/Skyfire ha un seguito quasi venti anni pi\u00f9 tardi: dalla fine degli anni 90, la Hasbro d\u00e0 il permesso ai fan club di creare modelli esclusivi per le \"convention\" dedicate ai giocattoli; si tratta di un evento ormai fisso, atteso ogni anno da molti fan; oltre alle \"convention\" riservate ai soli Transformers come il TFCC o il BotCon (ma anche quelle dei G.I. Joe, come il JoeCon o il GJCC), ve ne sono altre pi\u00f9 generali, tra cui la famosa SDCC (San Diego Comic Convention), tra le pi\u00f9 frequentate degli Stati Uniti. Per l'occasione, vengono creati alcuni pezzi ottenuti riutilizzando parti e modelli ufficiali della Hasbro con alcune modifiche; nel 2013, il tema \u00e8 G.I. Joe vs Transformers, e il fanclub commissiona un \"jet\" Skystriker colorato secondo lo stesso schema di G1 Jetfire. La Harmony Gold, che detiene in America tutti i diritti della serie tv Robotech (e per estensione di Macross, che ne compone il primo segmento) stila una citazione legale e fa causa alla Hasbro, sostenendo che la rivale sfrutti il nome e l'immagine di un loro marchio registrato; nel documento, Harmony Gold chiede al tribunale di obbligare Hasbro a:\nTra la fine di settembre e i primi di ottobre dello stesso anno, la causa viene ritirata, poich\u00e9 le due societ\u00e0 hanno raggiunto un accordo fuori dall'aula del tribunale; non se ne conoscono i termini.\nGeneration 1 (1984 - 1991).\nViene importata in Giappone e Europa, ma ne fanno parte anche personaggi esclusivi nipponici legati alle serie TV \"Headmasters\", \"Masterforce\" (\"Pretenders\" in Italia), \"Victory\" e \"Zone\", oltre alle serie, mai prodotte ed esistenti solo tramite poche tavole uscite nei fumetti giapponesi, \"Battlestars\" e \"Operation Combination\".\nDal 2000, dopo il ritorno alla ribalta dei Transformers, verranno riprodotte, ricolorate e rimodellate numerose versioni dei vecchi pezzi americani e asiatici.\nAction figure statunitensi.\nQuesto \u00e8 un elenco (probabilmente incompleto) delle \"action figure\" vendute negli USA, compresi gli Headmaster, i Targetmaster, i Micromaster, i decoy (piccoli modellini non trasformabili e non dipinti) e gli Actionmaster (non trasformabili ma dotati di armi che invece si possono trasformare).\nAction figure giapponesi.\nSeguono altri pezzi esclusivi del Giappone: notate che l\u00ec Autobot e Maximal sono chiamati Cybertron, Decepticon e Predacon invece sono ribattezzati Destron.\nda \"Transformers Headmasters\"\nda \"Transformers Masterforce\"\nda \"Transformers Victory\"\nSpin off.\nI Battle Beast (Transformer Beast Formers) sono degli action figures raffiguranti animali antropomorfi dotati di armature e accessori futuristici, prodotti in Giappone dalla Takara e commercializzati in occidente dalla statunitense Hasbro e dalle sue licenziatarie a partire dal 1984. Nascono come spin off dei robot Transformers, ma finiscono per vivere di vita propria.\nGeneration 2 (1992 - 1994).\nNel 1992, per tentare di dare uno scossone al mercato, la Hasbro riprende i primi esemplari di G1 e li modifica e ricolora; oltre ai vecchi giocattoli ne appaiono alcuni nuovi, come un prototipo di Ironhide trasformabile in un \"hummer\", o Megatron in versione \"tank\" (un M1 Abrams). La produzione viene interrotta nel 1994.\nBeast Wars/Beast Machines (1994 - 1999).\nDopo il parziale fallimento di Generation 2, la Hasbro decide di rinnovarsi e punta sulle trasformazioni animali; nasce la linea Beast Wars (in Italia \"Biocombat\"), con le sottocollezioni \"Transmetals\", \"Fuzors\" e \"Mutants\"; nel 1997, all'apice del successo di Beast Wars, la Hasbro tenta di reintrodurre autoveicoli e velivoli con la collezione \"Machine Wars\", che i fan snobbano quasi del tutto; nel 1998 viene avviata Beast Machines, che ha un buon successo ma non eccezionale.\nCar Robots/Robots in Disguise (2000-2001).\nLa Takara-Tomy, creatrice dei primi pezzi originali della serie e ancora oggi referente asiatica della Hasbro-Kenner, si fa avanti e produce una linea propria, \"Car Robots\", che ha un gran successo. Ormai i Transformers sono pronti per tornare alle origini, e infatti gli Autobot sono tutti autoveicoli. Optimus Prime diventa un'autopompa dei vigili del fuoco, con la motrice separabile ed il resto che diventa una piccola base e un'armatura alla Ultra Magnus; quest'ultimo ricompare sempre con la forma di trasporto per auto, ma stavolta la sua figura \u00e8 tutta intera ed originale, niente clone di Optimus con armatura. Con entrambi i modelli \u00e8 possibile combinare i pezzi in Omega Prime. C'\u00e8 spazio anche per due \"gestalt\", Landfill (formato da 4 veicoli da costruzione) e Rail Racer (3 treni lampo giapponesi). L'ultimo pezzo \u00e8 una ricolorazione di \"Fortress Maximus\".\nI cattivi sono ancora i Predacon, per non abbandonare del tutto le forme animali, ma i modelli sono pochissimi. Le loro forze vengono aumentate dai Decepticon, autoveicoli e velivoli in gran parte ripresi da vecchie collezioni; spiccano ricolorazioni dei \"Combacticon\" e di \"Laser Hero Optimus Prime\", ribattezzato \"Black Convoy\" in Giappone e \"Scourge\" in America e dotato di un rimorchio-autocisterna trasformabile in una piattaforma d'attacco. I Combacticon possono di nuovo trasformarsi in Bruticus, ribattezzato Ruination. Megatron ha ben 6 forme e viene ricolorato in Galvatron, dando inizio ad una brutta abitudine della Hasbro, quella di riutilizzare i design all'interno della stessa linea.\nLe vendite sono notevoli e la decisione viene presa: si riparte dall'inizio, da Generation 1.\nLa trilogia di Unicron: Armada, Energon, Cybertron (2002-2006).\nArmada.\nPer tornare alle origini guardando sempre in avanti, viene lanciata la linea \"Armada\", che introduce l'idea dei \"Minicon\"; sono piccoli robot, fratelli minori di Autobot e Decepticon e desiderosi di stare lontani dalla guerra, ma essendo in grado di potenziare i membri delle due parti finiscono per farsi trascinare comunque nel conflitto. Incastrare un Minicon in punti appositi di Autobot e Decepticon sblocca delle armi speciali che rendono pi\u00f9 interessante il gioco e infatti il numero di Minicon \u00e8 spropositato, circa il doppio delle altre due fazioni unite. I Minicon vengono venduti insieme ad un fratello maggiore o separatamente a gruppi di 3.\nTornano i design di mezzi comuni o militari (con qualche eccezione) e tornano soprattutto i nomi legati al mito di G1; al momento di importare Armada in Giappone (chiamandola \"Micron Legend\", dal nome giapponese dei Minicon), la Takara decide perfino di cambiarne molti con altri della stessa serie ma pi\u00f9 rispondenti ai personaggi:\nPer seguire la tradizione che vuole che i leader degli Autobot abbiano nomi univoci, Armada Optimus Prime diventa \"Micron Legend\" \"Monster Convoy\". Megatron \u00e8 un grosso \"tank\", Starscream un caccia come al solito, Thrust lo stesso, e Jetfire diventa uno space shuttle; Optimus pu\u00f2 combinarsi con Jetfire, con il suo rimorchio e con Overload, un omaggio a Ultra Magnus (in Micron Legend si chiama proprio cos\u00ec).\nPer omaggiare fino in fondo G1 viene prodotto per la prima volta il modello di Unicron, quasi identico all'originale completo di un suo Minicon, luci, suoni ed un cannone nel petto che distrugge e assorbe i resti delle vittime. Anche i Minicon possono combinarsi; quattro squadre di tre diventano una spada (Star Saber), uno scudo (Skyboom Shield), un fucile (Requiem Blaster) e un robot (Perceptor).\nLe ricolorazioni si sprecano, tanto che molti non cambiano neppure nome; solo Megatron (Galvatron) e Starscream (Thundercracker e Skywarp). Un discorso a parte \u00e8 Tidal Wave, un gigantesco incrociatore che si divide in tre pezzi combinabili con Megatron e Galvatron.\nEnergon.\nLa collezione \"Energon\" (in Giappone \"Superlink\") mette da parte i Minicon per dedicarsi soprattutto agli Autobot, che si combinano a coppie: ognuno pu\u00f2 essere sia il sopra che il sotto. Esiste un raro modello di Optimus Prime capace di farlo, ma \u00e8 una esclusiva giapponese; la versione normale di Optimus si unisce con i 4 veicoli del suo rimorchio (alla Voltron), con Wing Saber e con il gigante Omega Supreme, diviso in due pezzi ciascuno con 2 forme alternative e combinabili. Le forme diventano pi\u00f9 spaziali ma sempre basate su mezzi di uso comune. I Decepticon hanno ricevuto forme nuove da Unicron: Megatron/Galvatron assomiglia a G1 Galvatron (l'edizione giapponese lo chiama a ragione solo Galvatron).\nI nomi sono di nuovo vecchi marchi di fabbrica, e se Hot Shot non diventa pi\u00f9 Hot Rod per la Takara, Rodimus \u00e8 tradotto come Rodimus Convoy, e Downshift diventa Wheeljack (il design include la famosa testa con orecchie ad ali e niente bocca). Unicron viene ricolorato in nero, e si crea il personaggio di Alpha Q, modellato sui Quintessoni/Quintessenziani a 5 facce.\nCybertron.\nLa Takara non resta a riposo e sforna la linea \"Galaxy Force\", esportata nel mondo col nome Cybertron; ritornano i poteri speciali attivabili, ma i Minicon vengono sostituiti dalle \"cyber key\", congegni da inserire in una specie di serratura. Ce ne sono 4 modelli, legati a quattro pianeti abitati in segreto dai Transformers: la Terra, Velocitron (Speed Planet), Animatron (Beast Planet) e Gigantion (Giant Planet). I Minicon sono comunque presenti.\nOptimus Prime detiene il record delle combinazioni; si unisce con il rimorchio (che ha una modalit\u00e0 volo), con Wing Saber e con Leo Breaker che diventa il suo braccio destro. Megatron/Galvatron sostituisce il braccio sinistro con Nemesis Breaker, ricolorazione di Leo Breaker.\nViene anche realizzata la prima figure di \"Primus\", il creatore dei Transformers; le quattro \"cyber key\" si inseriscono nell'Omega Lock per sbloccare le armi speciali di Primus, in forma robot, o di pianeta Cybertron, o di base spaziale.\nUniverse.\nLa continuity di questa collezione \u00e8 stata creata da volonterosi fan che bazzicano abitualmente le convention sui Transformers, e narra di un complotto da parte di \"Unicron\" per crearsi un nuovo esercito reclutando tra tutte le possibili realt\u00e0; \"Primus\" non resta indietro ed incarica \"Alpha Trion\" di fare lo stesso.\nLa linea non presenta alcun mold originale, ma sono tutti recolor di mold preesistenti, partendo da alcuni mold G1 usciti ai tempi solo in Europa fino ad Armada. Negli anni a seguire, la linea conterr\u00e0 anche vari mold da Energon e Cybertron reinscatolati e identici alle versioni originali.\nAutobot\nDecepticon\nFilm.\nQuando la Hasbro contatta il regista Michael Bay per dirigere \"Transformers\", lo staff della ditta lavora a stretto contatto con Bay per creare le forme dei robot; molti personaggi non inclusi nelle pellicole verranno inseriti nelle linee, note come \"Movie\" (il primo film), \"Revenge of the Fallen\" (il seguito) e \"Dark of the Moon\" (il terzo). A partire dal quarto film, le linee vengono separate in due: una, col nome del film (\"Age of Extinction\" e \"The Last Knight)\", presenta unicamente giocattoli dal design semplice per i bambini pi\u00f9 piccoli, mentre l'altra, nota prima come \"Generations\" e poi come \"Premier Edition\", contiene i classici formati Deluxe, Voyager e Leader. \nTransformers (2007).\nAutobot\nRevenge of the Fallen.\nAutobot\nHunt for the Decepticons.\nHunt for the Decepticons \u00e8 una sottolinea del 2010 che fa da espansione alla linea del secondo film.\nAutobot\nDark of the Moon.\nAutobot\nAge of Extinction.\nAutobot\nThe Last Knight.\nAutobot"}
{"id": "1288407", "revid": "73843", "url": "https://it.wikipedia.org/wiki?curid=1288407", "title": "Chiesa di Santa Giulia (Livorno)", "text": "L'oratorio di Santa Giulia \u00e8 una chiesa di Livorno, consacrata alla patrona della citt\u00e0 e nata come oratorio della Confraternita del Santissimo Sacramento e di Santa Giulia. Il piccolo luogo di culto si erge di fianco al Duomo, a breve distanza da piazza Grande. Annessi alla chiesa si trovano l'oratorio di San Ranieri ed il Museo di Santa Giulia, dove sono conservati arredi sacri e una tavola di scuola giottesca che raffigura l'omonima santa.\nStoria.\nIl culto di santa Giulia a Livorno ha origine remote, documentabili fin dal IX secolo, e si sa che nel Medioevo esisteva una chiesa dedicata alla santa presso l'attuale piazza Guerrazzi. \u00c8 possibile che le reliquie della santa, martirizzata a Cartagine, fossero giunte in Corsica dopo l'arrivo dei Vandali, e da l\u00ec traslate a Brescia tramite il Porto Pisano, su iniziativa della moglie e della figlia di Desiderio, re longobardo. Una piccola parte delle reliquie, secondo la tradizione, sarebbe rimasta nel luogo dello sbarco. \nAlla cala Liburna, fin dalla seconda met\u00e0 del Duecento, gli abitanti si riunirono in una confraternita per il culto eucaristico e la memoria della santa cartaginese, riconosciuta ufficialmente all'inizio del XIV secolo. \nFino ai primi decenni del Cinquecento, nei pressi della Fortezza Vecchia di Livorno, esistette una pieve dedicata a Santa Maria e Giulia.\nDemolita l'antica pieve per far posto al fossato intorno alla fortezza medicea, la Confraternita del Santissimo Sacramento e di Santa Giulia (che aveva assunto questa denominazione ufficiale proprio in quegli anni) trasform\u00f2 in oratorio un piccolo magazzino sul retro del Bagno dei forzati, fino a quando non fu costruita una chiesa pi\u00f9 grande presso il Duomo.\nI lavori cominciarono il 22 maggio 1602 e si conclusero rapidamente; successivamente, nel 1696, l'area dell'attiguo cimitero fu trasformata in un oratorio dedicato a San Ranieri, patrono della diocesi pisana alla quale Livorno ancora apparteneva. Sull'area del cimitero sorgeva anche la cappella di Sant'Omobono, che per\u00f2 fu demolita nel 1786. Nel 1809 Pio IX elev\u00f2 il sodalizio al grado di arciconfraternita. \nLa confraternita ha ottenuto nella sua storia vari privilegi, sia materiali che simbolici, oltre all'uso dell'oratorio di Santa Giulia, con annesso museo, di quello di San Ranieri, e di un cimitero per i propri confratelli e familiari nella periferia della citt\u00e0.\nDescrizione.\nLa chiesa si inserisce a margine dell'ampia esedra porticata costruita durante il fascismo sul retro dell'abside del Duomo.\nL'esterno \u00e8 caratterizzato da forme piuttosto semplici. La facciata della chiesa ha due nicchie in cui erano originariamente conservate due statue, di \"San Girolamo\" e di \"Sant'Antonio Abate\", andate poi in rovina e sostituite nel 1848 da quelle dei \"Santi Pietro\" e \"Paolo\", andate distrutte durante la seconda guerra mondiale; pur senza il ripristino dell'apparato scultoreo, nel 2008 la facciata \u00e8 stata oggetto di un restauro che l'ha riportata alla configurazione originaria. Sul fianco sinistro dell'edificio si innalza un piccolo campanile.\nL'interno, costituito da un'aula rettangolare preceduta da un atrio, \u00e8 stato restaurato dopo le devastazioni subite nel corso della seconda guerra mondiale, quando andarono completamente distrutti il soffitto ligneo intagliato, l'arredo e l'archivio della citata Confraternita.\nNotevole l'altare maggiore, d'origine seicentesca, con una tavola, risalente al XIII secolo, raffigurante \"Santa Giulia\" e attribuita al Maestro di San Torp\u00e8 (l'originale \u00e8 nel museo della confraternita).\nDa una porta laterale si accede quindi all'oratorio di San Ranieri, voluto da Cosimo III de' Medici. Il pregevole pavimento marmoreo conserva le sepolture di importanti famiglie livornesi, mentre le pareti e la volta di copertura sono completamente affrescate.\nGli affreschi, risalenti al Settecento, si devono a Francesco Natali e Alessandro Gherardini; l'opera, che rappresenta episodi della vita di san Ranieri, \u00e8 stata tuttavia pesantemente danneggiata a seguito degli eventi bellici e delle successive infiltrazioni, quando il tetto dell'oratorio fu privato del manto di copertura. Solo il 55% degli affreschi possono riferirsi alla stesura originaria, mentre il resto \u00e8 frutto del restauro avviato da Leone Lorenzetti sul finire degli anni cinquanta e mirato a colmare le lacune per ridare leggibilit\u00e0 al ciclo."}
{"id": "1288409", "revid": "223378", "url": "https://it.wikipedia.org/wiki?curid=1288409", "title": "Stratigrafia (radiologia)", "text": "La stratigrafia o tomografia (dal greco \"t\u00f3mos\", nel senso di \"strato\") \u00e8 una tecnica radiografica inventata negli anni trenta dal radiologo italiano Alessandro Vallebona.\nA differenza della radiografia convenzionale la stratigrafia permette di documentare iconograficamente solo lo strato desiderato eliminando, sulla base di principi di geometria proiettiva, le strutture circostanti confondenti.\nLa tecnica consiste nel movimento sincrono e opposto di tubo radiogeno e pellicola impressionabile. Tale movimento, con fulcro sul piano iconograficamente significativo, permette la cancellazione delle strutture che si trovano al di fuori del centro di rotazione (o \"di simmetria\") del movimento stesso.\nL'apparecchio pi\u00f9 comune \u00e8 a pendolazione lineare. La costruzione di questo \u00e8 relativamente semplice. Tale forma \u00e8 per\u00f2 poco adatta allo studio di strutture fini e complicate come pu\u00f2 essere l'orecchio interno, mentre \u00e8 stata utile soprattutto nello studio di torace, mediastino, laringe e scheletro.\nTale metodica determina tuttavia alcuni artefatti di trasporto nella direzione del movimento di pendolazione detti \"ombre parassite\", maggiori in caso di strutture complesse. Per superare brillantemente questo problema la stratigrafia si pu\u00f2 giovare di apparecchi che realizzano movimenti pi\u00f9 complessi (stratigrafia circolare, spiroidale, ipocicloidale).&lt;br&gt;\nRimane comunque indubbia la non trascurabile irradiazione del paziente dovuta ai tempi diagnostici e alla necessit\u00e0 di elevate dosi di radiazione.\nNegli anni '70-'80 la stratigrafia \u00e8 stata rivoluzionata dall'utilizzo delle tecniche informatiche e quindi si \u00e8 naturalmente evoluta nella tomografia computerizzata."}
{"id": "1288426", "revid": "773636", "url": "https://it.wikipedia.org/wiki?curid=1288426", "title": "Chiesa di San Bartolomeo (Buonconvento)", "text": "La chiesa di San Bartolomeo \u00e8 un luogo di culto cattolico che si trova in localit\u00e0 Castelnuovo Tancredi a Buonconvento.\nRisalente forse al XIII secolo, sub\u00ec un primo restauro nel 1336 e un altro nel 1655. Sull'altare si trovava un piccolo dipinto ovale raffigurante il \"Martirio di san Bartolomeo\", ritenuto il bozzetto della tela dipinta da Alessandro Casolani per la chiesa del Carmine a Siena, in realt\u00e0 rielaborazione pi\u00f9 tarda dello stesso soggetto ad opera di un pittore della met\u00e0 del Seicento; l'opera \u00e8 oggi esposta sulla parete destra.\nNella chiesa si trovava una \"Madonna col Bambino\", che costituiva la parte centrale del polittico commissionato per l'altare maggiore dopo i restauri del 1336; riscoperta come opera di Pietro Lorenzetti, sotto la ridipintura settecentesca che l'aveva trasformata in fiacca opera devozionale, la tavola \u00e8 oggi esposta al Museo di arte sacra della Val d'Arbia."}
{"id": "1288429", "revid": "3732", "url": "https://it.wikipedia.org/wiki?curid=1288429", "title": "Socrate Scolastico", "text": "Biografia.\nL'epiteto \"Scolastico\" deriva dal titolo di \u03c3\u03c7\u03bf\u03bb\u03b1\u03c3\u03c4\u03b9\u03ba\u03cc\u03c2 (cio\u00e8 \"uomo di lettere\", \"studioso\", ma anche \"giurista\") attribuitogli dalla versione armena della sua opera e da uno dei manoscritti greci della stessa.\nLe notizie pertinenti la vita di Socrate Scolastico sono poche e sono ricavate dalla sua stessa opera. Nacque a Costantinopoli, dove trascorse tutta la sua vita, anche se nulla esclude la possibilit\u00e0 che se ne sia allontanato. Appartenne ai novaziani, una setta scismatica su posizioni rigoriste.\nEsercit\u00f2 l'avvocatura a Costantinopoli; cita Elladio e Ammonio come suoi \u03b3\u03c1\u03b1\u03bc\u03bc\u03b1\u03c4\u03b9\u03ba\u03bf\u03af (maestri), che sarebbero stati cacciati dalla citt\u00e0 dopo il 391 in quanto pagani.\nLa data della sua morte si colloca tra il 439, l'ultimo anno di cui scrive, ed il 450, data della morte dell'imperatore Teodosio II, a cui fa sempre riferimento come ad un vivente.\nOpera.\nL'unica opera di Socrate Scolastico conosciuta \u00e8 la sua \"Historia ecclesiastica\", che \u00e8 una prosecuzione dell'opera omonima di Eusebio di Cesarea. Copre un arco di tempo che va dal regno di Costantino I fino a Teodosio II, giungendo all'anno 438. L'opera \u00e8 divisa in sette libri: ciascun libro corrisponde al regno di uno o due imperatori.\nSocrate revision\u00f2 il trattato una volta, nel corso della sua vita, ed \u00e8 questa versione che \u00e8 stata tramandata.\nSocrate scolastico \u00e8, insieme a Sozomeno e Teodoreto di Cirro, uno dei tre continuatori della \"Storia ecclesiastica\" di Eusebio."}
{"id": "1288446", "revid": "45927", "url": "https://it.wikipedia.org/wiki?curid=1288446", "title": "Audio streaming input output", "text": ""}
{"id": "1288471", "revid": "773636", "url": "https://it.wikipedia.org/wiki?curid=1288471", "title": "Chiesa di San Biagio (Lucignano d'Asso)", "text": "La chiesa di San Biagio \u00e8 un luogo di culto cattolico situato a Lucignano d'Asso, frazione del comune di Montalcino, in provincia di Siena.\nStoria e descrizione.\nGi\u00e0 menzionata nei registri delle decime degli anni 1278-79 e 1295-1304 come filiale della pieve di Pava, a causa dei numerosi interventi di restauro, tra cui il pi\u00f9 recente del 1971, conserva ben poco della struttura originaria. Infatti, causa un disastroso terremoto, fu interamente distrutta nel 1751 e quindi riedificata pochi anni dopo; a quest'epoca risale l'altare in stucco."}
{"id": "1288476", "revid": "773636", "url": "https://it.wikipedia.org/wiki?curid=1288476", "title": "Chiesa di San Lorenzo a Percenna", "text": "La chiesa di San Lorenzo a Percenna \u00e8 un edificio sacro che si trova in localit\u00e0 Percenna a Buonconvento.\nDescrizione.\nLa chiesa di San Lorenzo \u00e8 un edificio sacro che si trova nel piccolo borgo di Percenna, vicino a Buonconvento. Ci troviamo su uno dei tracciati dell'antica via Francigena, che a Buonconvento aveva una tappa molto importante. La chiesa sorge al termine di un sagrato costituito da un vialetto in laterizio, e la facciata risulta essere molto coperta da due grandi piante: \u00e8 tuttavia visibile la sua struttura con profilo a capanna, caratterizzata dalla presenza di un portale rettangolare e, poco sopra, un occhio circolare. Sul lato destro della facciata presenta un campanile a vela, mentre il paramento \u00e8 in laterizio. Nel paramento murario esterno \u00e8 riconoscibile il materiale di recupero, quale il poderoso architrave della porta d'ingresso con tracce di bassorilievi, forse una rappresentazione del martirio di Santa Cristina, e numerosi conci di travertino, derivanti dalla demolizione dell'antichissima e cadente chiesa di S. Cristina in Caio. Internamente, la chiesa \u00e8 ad aula rettangolare, si conclude in un'abside rettangolare e presenta due piccole cappelline all'altezza del presbiterio. La muratura \u00e8 intonacata, nella parte bassa presenta una decorazione di tipo grometrico. La copertura \u00e8 a capriata lignea, mentre la pavimentazione \u00e8 in cotto.\nPianta\nLa chiesa \u00e8 ad aula rettangolare, con abside a pianta rettangolare voltata a botte. All'altezza del presbiterio sono presenti due cappelline anch'esse voltate a botte.\nLa struttura \u00e8 in muratura portante in laterizio.\nLa copertura \u00e8 costituita da capriate lignee, che sorreggono un solaio in legno e laterizio, con manto di copertura in tegole e coppi.\nSull'altare maggiore \u00e8 esposta l'articolata macchina processionale settecentesca, in legno intagliato a volute, dorato e dipinto di un tenue celeste, che conteneva la tavola di Matteo di Giovanni con la Madonna col Bambino e angeli, oggi al Museo. Murata nella parete a sinistra si trova la lapide sepolcrale di Andrea Minucci."}
{"id": "1288495", "revid": "1543377", "url": "https://it.wikipedia.org/wiki?curid=1288495", "title": "Lagenorhynchus albirostris", "text": "Il lagenorinco rostrobianco (Lagenorhynchus albirostris ()) \u00e8 un mammifero marino appartenente alla famiglia dei Delfinidi (Delphinidae). \u00c8 l'unica specie del genere monotipico Lagenorhynchus .\nDescrizione.\nIl lagenorinco rostrobianco \u00e8 un delfinide dalla struttura robusta e dal rostro corto. Gli adulti misurano 2,3-3,1 m di lunghezza e pesano 180-354 kg. Alla nascita, i neonati sono lunghi 1,1-1,2 m e probabilmente pesano circa 40 kg. La parte superiore del corpo e i fianchi sono di colore grigio scuro con zone grigio chiaro, compresa una sorta di \u00absella\u00bb dietro alla pinna dorsale, mentre la parte inferiore va dal grigio chiaro fin quasi al bianco. Le pinne pettorali, la pinna caudale e la pinna dorsale, alta e falcata, sono tutte di un grigio pi\u00f9 scuro di quello del corpo. Come indica il nome, il rostro \u00e8 generalmente di colore bianco, ma pu\u00f2 anche essere pi\u00f9 scuro, color grigio cenere, in alcuni esemplari anziani.\nI lagenorinchi rostrobianco hanno da 25 a 28 denti in ciascuna mascella, ma i tre denti pi\u00f9 vicini alla parte anteriore della bocca spesso non sono visibili, in quanto non escono dalla gengiva. Hanno fino a 92 vertebre, pi\u00f9 di qualsiasi altra specie di delfinide. Sebbene i piccoli nascano con due-quattro vibrisse su ciascun lato del labbro superiore, queste scompaiono con la crescita e, come gli altri odontoceti, gli adulti sono completamente glabri. L'omero della pinna pettorale destra \u00e8 pi\u00f9 lungo e robusto di quello sinistro, stando a indicare un certo grado di comportamento lateralizzato.\nDistribuzione e habitat.\nIl lagenorinco rostrobianco \u00e8 endemico delle acque temperato-fredde e subartiche dell'Atlantico settentrionale e si incontra soprattutto in zone con profondit\u00e0 inferiore ai m. \u00c8 diffuso in una fascia di territorio che si estende da un lato all'altro dell'oceano, da Capo Cod, dalla foce del San Lorenzo e dalla Groenlandia meridionale a ovest, attraverso l'Islanda al centro, fino alla zona che va dalla Francia settentrionale alle Svalbard a est; tuttavia, non \u00e8 particolarmente adattato alle condizioni artiche propriamente dette. \u00c8 proprio a causa di questo motivo che nelle zone pi\u00f9 settentrionali \u00e8 pi\u00f9 vulnerabile ai predatori, in particolare agli orsi polari. All'interno di questo vasto areale, \u00e8 possibile trovare pi\u00f9 comunemente i lagenorinchi in quattro localit\u00e0: sulla piattaforma continentale del Labrador vicino alla Groenlandia sud-occidentale, intorno all'Islanda, al largo delle coste settentrionali e orientali della Gran Bretagna e al largo della costa della Norvegia. Nelle isole F\u00e6r \u00d8er, tra l'Islanda e il Regno Unito, il lagenorinco rostrobianco rischia di essere catturato durante le battute di caccia ai globicefali; inoltre, pu\u00f2 anche finire accidentalmente intrappolato nelle reti a circuizione e nelle reti a strascico. Non ci sono sottospecie riconosciute.\nLa specie pu\u00f2 essere facilmente confusa con il lagenorinco acuto, nonostante occupi comunemente un areale pi\u00f9 settentrionale. Inoltre, \u00e8 anche generalmente pi\u00f9 grande e non ha striature gialle sul fianco.\nBiologia.\nI dati riguardanti le abitudini riproduttive e l'aspettativa di vita, nonch\u00e9 l'entit\u00e0 della popolazione, sono del tutto sconosciuti, sebbene la maggior parte delle fonti stimi quest'ultima a diverse centinaia di migliaia di individui, con una densit\u00e0 maggiore nell'Atlantico orientale rispetto a quello occidentale.\nI lagenorinchi rostrobianco si nutrono prevalentemente di pesci della famiglia dei gadidi, come merluzzi, eglefini e merlani. Sono animali sociali, che vivono comunemente in gruppi inferiori alle dieci unit\u00e0, ma talvolta in associazioni molto pi\u00f9 grandi di oltre un centinaio di individui. I \"click\" del loro sonar hanno una frequenza di picco di 115 kHz, mentre i fischi sociali sono dell'ordine dei 35 kHz e possono essere udibili da altri membri della stessa specie a distanze che possono raggiungere i 10 km.\nI lagenorinchi rostrobianco sono animali acrobatici: spesso cavalcano l'onda di prua delle imbarcazioni veloci e saltano fuori dalla superficie del mare. Sebbene siano generalmente molto pi\u00f9 lenti, possono nuotare fino a 30 km/h e sono in grado di immergersi ad almeno 45 m di profondit\u00e0. Collaborano tra loro per cacciare e vengono spesso osservati mentre si alimentano in compagnia di orche, balenottere comuni e megattere, nonch\u00e9 di altre specie di delfini.\nGli accoppiamenti hanno luogo probabilmente in estate e i piccoli nascono l'anno successivo, tra giugno e settembre. Le femmine raggiungono la taglia adulta intorno ai cinque anni e la maturit\u00e0 sessuale tra i sei e i dieci anni, mentre i maschi raggiungono la taglia adulta intorno ai dieci anni e la maturit\u00e0 sessuale circa due anni dopo rispetto alle femmine.\nTassonomia.\nLa specie venne descritta per la prima volta dal tassonomista britannico John Edward Gray nel 1846. A causa della sua relativa abbondanza in acque europee, fu tra le prime specie del genere \"Lagenorhynchus\" (dal greco \"lagenos\", \u00abbottiglia\u00bb o \u00abfiasco\u00bb, e \"rhynchos\", \u00abbecco\u00bb o \u00abmuso\u00bb) a essere nota alla scienza. Il suo appellativo specifico, \"albirostris\", letteralmente \u00abbecco bianco\u00bb, si riferisce alla colorazione del rostro, una caratteristica diagnostica (seppur variabile) utilizzata per la corretta identificazione della specie.\nConservazione.\nLe popolazioni del mare del Nord e del mar Baltico figurano nell'Appendice II della Convenzione sulla conservazione delle specie migratrici degli animali selvatici (CMS), in quanto richiederebbero o trarrebbero un significativo beneficio da accordi internazionali specifici.\nInoltre, il lagenorinco rostrobianco rientra nell'Accordo sulla conservazione dei piccoli cetacei del Mar Baltico, dell'Atlantico nord-orientale, del Mare d'Irlanda e del Mare del Nord (ASCOBANS)."}
{"id": "1288504", "revid": "92719", "url": "https://it.wikipedia.org/wiki?curid=1288504", "title": "Delfino dal rostro bianco", "text": ""}
{"id": "1288517", "revid": "1573940", "url": "https://it.wikipedia.org/wiki?curid=1288517", "title": "Chiesa di San Lorenzo (Monterongriffoli)", "text": "La chiesa di San Lorenzo \u00e8 la chiesa principale del paese di Monterongriffoli, nel comune di Montalcino.\nStoria.\nLa chiesa di San Lorenzo in Monterongriffoli fu costruita fra il XIII e il XIV secolo, come arcipretura della pieve di Santa Maria di Pava. Nel 1594, il Vescovo di Pienza Francesco Maria I Piccolomini concesse all'arcipretura il fonte battesimale, mentre risalgono al XVIII secolo i restauri in stile barocco pagati dal nobile senese Marcantonio Borghesi, al termine dei quali, nel 1781, furono solennemente consacrati i tre nuovi altari dal Vescovo di Chiusi e Pienza Giuseppe Pannilini. Fra il 2005 e il 2008 la chiesa viene restaurata e viene ricollocato nell'edificio il quadretto raffigurante Sant'Emidio. Attualmente (2011) la chiesa viene officiata la terza domenica del mese e la domenica pi\u00f9 vicina alla festa di San Lorenzo martire, che cade il giorno 10 agosto.\nDescrizione.\nL'esterno della chiesa, molto semplice, \u00e8 completamente in laterizio, ed \u00e8 privo di decorazioni. Nella facciata, si aprono il portale e il piccolo rosone circolare, inscritto nel segno di una finestra rettangolare, ormai murata. Sul fianco destro, vi \u00e8 il campanile a vela con una campana.\nL'interno della chiesa \u00e8 a navata unica suddivisa in tre campate da due archi a sesto ribassato, sorretti da pilastri dipinti con bande orizzontali bianche e grigie. La chiesa non ha n\u00e9 abside, n\u00e9 cappella laterali; la copertura della navata \u00e8 a travi lignee a vista. Nella seconda campata, si trovano i due altari laterali, risalenti ai restauri settecenteschi. Essi, in stucco in parte dipinto a finto marmo, sono costituiti dalla mensa e dall'ancona. L'altare di destra accoglie una tela del XIX secolo raffigurante la \"Madonna del Rosario in trono fra i Santi Domenico e Caterina da Siena\", quello di destra \"Sant'Isidoro Agricola che ascolta la Messa\" di un pittore ignoto del XVIII secolo; sopra il tabernacolo dello stesso altare, vi \u00e8 un quadretto raffigurante \"Sant'Emidio Vescovo\". L'ultima campata, rialzata rispetto alle altre di tre gradini, \u00e8 il presbiterio. Al centro di essa vi \u00e8 l'altar maggiore, in stucco dipinto a finto marmo, sovrastato dalla copia del polittico della scuola di Duccio di Buoninsegna \"Madonna col Bambino fra i Santi Agostino, Leonardo, Marcellino e Lorenzo\", originariamente nella chiesa e attualmente (2011) nel Museo Diocesano di Pienza; nelle cuspidi della pala, sono raffigurati Ges\u00f9 Cristo (al centro), i Santi Pietro e Paolo (ai suoi lati) e due angeli. Sulla parete di fondo vi \u00e8 la cantoria lignea dipinta che accoglie un crocifisso entro una nicchia. Alla sinistra dell'altar maggiore vi sono le statue processionali del Cristo Morto e dell'Addolorata; alla destra dello stesso un quadretto con \"San Lorenzo orante\", per un periodo pala d'altare."}
{"id": "1288549", "revid": "773636", "url": "https://it.wikipedia.org/wiki?curid=1288549", "title": "Oratorio di Sant'Antonio Abate (Montisi)", "text": "L'oratorio di Sant'Antonio Abate, anche conosciuto come chiesa della Compagnia, \u00e8 un luogo di culto cattolico che si trova a Montisi, frazione di Montalcino.\nStoria.\nLa chiesa fu costruita nel XIV secolo e nel 1555 affidata alla confraternita di Sant'Antonio (istituita nel 1546 e affiliata a quella del Corpus Domini della basilica di Santa Maria sopra Minerva a Roma), che ricadeva sotto la giurisdizione della parrocchia delle Sante Flora e Lucilla e che nel 1757 cambi\u00f2 titolo in compagnia del Santissimo Sacramento (o del Corpus Domini), stringendo un gemellaggio con quella analoga che officiava presso la basilica di Santa Maria ad Martyres di Roma.\nNel 1616 furono ricostruiti il campanile e la facciata; nel 1773 l'interno fu oggetto di un radicale intervento di restauro in chiave barocca, con l'innalzamento delle pareti e la realizzazione della volta e degli stucchi. Negli anni 2000-2003, sia l'oratorio, sia i locali della confraternita sono stati interessati da un importante restauro conservativo. Al termine di questo, negli ambienti retrostanti la chiesa e nella cripta, \u00e8 stata allestita un'esposizione permanente di arte sacra.\nDescrizione.\nOratorio.\nL'oratorio d\u00e0 su via Umberto I, nei pressi della confluenza in quest'ultima di via del Castello, con la facciata, intonacata color ambra con elementi decorativi grigi; al centro di essa, al di sopra del portone, si apre un piccolo rosone circolare. Sulla parte posteriore della chiesa vi \u00e8 il campanile a vela in mattoncini a due fornici, ciascuna delle quali ospita una campana con azionamento manuale (le note delle due campane sono: \"La\" e \"Do#\"), edificato nel 1616.\nL'interno dell'oratorio \u00e8 a navata unica divisa da lesene quadrangolari in tre campate; le prime due sono coperte con volta a crociera, mentre l'ultima, corrispondente al presbiterio, con volta a vela. Lungo le pareti della seconda campata trovano luogo le panche lignee dipinte di verde scuro riservate ai membri della confraternita; sulla parete di sinistra, entro una teca, \u00e8 alloggiato uno stendardo del XV secolo, attribuito alla scuola di Giovanni di Paolo, con raffigurati \"Ges\u00f9 in croce tra la Madonna e san Giovanni evangelista\" (sul davanti) e la \"Flagellazione di Ges\u00f9\" (sul retro). L'ultima campata ospita il presbiterio, rialzato di un gradino rispetto al resto della chiesa, con a ridosso della parete fondale l'altare; mentre sotto la mensa vi \u00e8 una statua lignea processione di \"Cristo morto\" (XVII secolo), al centro dell'ancona, decorata con fastosi stucchi dorati, vi \u00e8 il dipinto di Astolfo Petrazzi raffigurante l'\"Ultima Cena\". Sulle due pareti laterali, entro nicchie lignee, vi sono le statue ottocentesche dell'\"Addolorata\" (a sinistra) e dell'\"Ecce Homo\" (a destra); ai lati dell'altare, sulla parete di fondo, due dipinti raffiguranti \"Sant'Antonio abate\" (a sinistra) e \"San Bartolomeo\" (a destra), del XX secolo.\nLocali annessi.\nNei locali annessi \u00e8 allestita permanentemente un'esposizione di oggetti di arte sacra, che si articola in vari ambienti. Nella sacrestia sono raccolte suppellettili liturgiche; nella soprastante sala della confraternita, vi sono uno stendardo processionale dipinto, alcuni messali antichi e la statua processionale della \"Madonna dei Sette Dolori\".\nAl di sotto della chiesa trova luogo la cripta, costituita da un unico ambiente a pianta rettangolare, con volta a botte ogivale; sulla parete fondale vi \u00e8 parte di un affresco del XIV secolo raffigurante \"Ges\u00f9 crocifisso\", mentre ai lati della scalinata che la collega con l'esterno vi sono le statue di \"San Bartolomeo\" e \"Sant'Antonio Abate\", precedentemente nella chiesa. Nel locale annesso vi sono due cataletti dipinti del XVIII secolo ed oggetti processionali."}
{"id": "1288566", "revid": "461628", "url": "https://it.wikipedia.org/wiki?curid=1288566", "title": "Santuario della Madonna delle Nevi", "text": "Il santuario della Madonna delle Nevi (anche detto chiesa della Torricella) \u00e8 un luogo di culto situato alla periferia di Montisi, nel comune di Montalcino.\nStoria.\nUna prima cappella dedicata alla Madonna delle Nevi poco fuori dal paese di Montisi, esisteva gi\u00e0 nel XVII secolo e risaliva al XV secolo.\nNel 1614, la comunit\u00e0 di Montisi chiese il permesso allo Spedale di Santa Maria della Scala di ampliarla su un terreno che era divenuto di sua propriet\u00e0 nel 1614, e ne chiede anche il patronato. Nel 1649, terminato l'intervento di ampliamento, la chiesa venne solennemente consacrata da Giovanni Spennazzi, vescovo di Pienza.\nDivenuta di propriet\u00e0 della famiglia Mannucci Benincasa e poi ritornata in mano alla comunit\u00e0 di Montisi, la chiesa venne restaurata nel 1828 e, in tal occasione, venne costruita la nuova facciata con portico e cantoria. Un nuovo restauro \u00e8 stato condotto nel 1930, con la realizzazione del nuovo altare e della decorazione a finto marmo della navata.\nDescrizione.\nEsterno.\nIl santuario della Madonna delle Nevi \u00e8 situato sulla cima di un'altura all'estremit\u00e0 sud-occidentale del paese di Montisi, sulla strada per Montalcino.\nL'edificio \u00e8 caratterizzato dalla facciata in cotto. Essa, a capanna, presenta, nella parte inferiore, un portico sorretto da pilastri quadrangolari. Sulle pareti del portico, vi sono alcune lapidi in corrispondenza delle tombe di alcuni membri delle famiglie Mannucci Benincasa e Rossi.\nLa facciata \u00e8 coronata da un frontone triangolare con, al centro, lo stemma dello Spedale di Santa Maria della Scala. Pi\u00f9 in basso, vi \u00e8 lo stemma di Montisi.\nInterno.\nL'interno della chiesa \u00e8 a navata unica coperta con travi a vista e suddivisa in tre campate da due archi a tutto sesto poggianti su semipilastri tuscanici dipinti a finto marmo.\nSopra l'ingresso della chiesa, vi \u00e8 la cantoria, sulla cui balaustra trovano posto due lapidi marmoree; quella alla sinistra del portale, pi\u00f9 antica, ricorda la consacrazione della chiesa, avvenuta nel 1649; quella alla destra, invece, pi\u00f9 recente, ricorda i restauri del 1829. Sopra la cantoria, si trova un armonium del 1963, con unico registro sempre inserito e pomello per l'espressione.\nLungo la navata, si trovano la via Crucis ottocentesca in legno dipinto e, a ridosso della parete sinistra della seconda campata, un confessionale.\nL'ultima campata della navata \u00e8 interamente occupata dal presbiterio. In esso, a ridosso della parete fondale, si trova l'altare marmoreo, con mensa sorretta da pilastrini tuscanici e tabernacolo barocco in legno scolpito e dipinto. L'ancona \u00e8 costituita da un dipinto del XVII secolo raffigurante \"Dio Padre e le sante Caterina da Siena e Caterina d'Alessandria\". Al centro del dipinto, entro una nicchia quadrangolare, vi \u00e8 l'immagine miracolosa della \"Madonna delle Nevi\", del XIV secolo, alquanto deteriorata."}
{"id": "1288581", "revid": "1543377", "url": "https://it.wikipedia.org/wiki?curid=1288581", "title": "0463", "text": "0463 \u00e8 il prefisso telefonico del distretto di Cles, appartenente al compartimento di Verona.\nIl distretto comprende la parte nord-occidentale della provincia di Trento e alcuni comuni della provincia autonoma di Bolzano. Confina con i distretti di Merano (0473) a nord, di Bolzano (0471) a est, di Trento (0461) a sud-est, di Tione di Trento (0465) a sud, di Breno (0364) e di Sondrio (0342) a ovest.\nAree locali e comuni.\nIl distretto di Cles comprende 40 comuni compresi in 1 area locale, nata dall'aggregazione dei 4 preesistenti settori di Cles, Fondo, Mal\u00e9 e Ossana: Amblar-Don, Bresimo, Brez, Cagn\u00f2, Caldes, Castelfondo, Cavareno, Cavizzana, Cis, Cles, Cloz, Commezzadura, Croviana, Dambel, Dimaro Folgarida, Fondo, Lauregno (BZ), Livo, Mal\u00e9, Malosco, Mezzana, Ossana, Peio, Pellizzano, Predaia, Proves (BZ), Rabbi, Rev\u00f2, Romallo, Romeno, Ronzone, Ruffr\u00e9-Mendola, Rumo, Sanzeno, Sarnonico, Senale-San Felice (BZ), Sfruz, Terzolas, Vermiglio e Ville d'Anaunia."}
{"id": "1288604", "revid": "1573940", "url": "https://it.wikipedia.org/wiki?curid=1288604", "title": "Chiesa delle Sante Flora e Lucilla (Montisi)", "text": "La chiesa delle Sante Flora e Lucilla, anche detta Cura essendo stata fino agli anni 1960 sede di una curazia, \u00e8 un luogo di culto cattolico che si trova in via Umberto I a Montisi, frazione di Montalcino.\nSorse come chiesa pievana sotto il patronato della Comunit\u00e0 nel Medioevo.\nStoria.\nLa chiesa delle Sante Flora e Lucilla fu costruita nel XIII secolo in stile romanico. Il primo documento in cui appare menzionata \u00e8 nelle decime degli anni 1278-1279: la chiesa, allora facente parte della giurisdizione della Pieve di Santo Stefano a Cennano, porta il nome di \"S. Flore de Monteghisi\".\nLa chiesa era a navata unica con soffitto con travi a vista e priva di abside. A ridosso della parete di fondo vi era l'altare secentesco sormontato dalla tela \"Ges\u00f9 in Croce tra Santi\" della scuola del Salimbeni, in seguito spostata; nella chiesa vi erano anche tre altari laterali, dedicati a Sant'Antonio da Padova, al Santissimo Nome di Ges\u00f9 e alla Santissima Trinit\u00e0, i primi due sede di un'omonima confraternita, il terzo di una cappellania.\nNel 1732, per interessamento del curato Girolamo Vegni, la chiesa fu oggetto di un importante restauro nel corso del quale vennero costruiti cinque nuovi altari in stucco, tra i quali uno nuovo dedicato a San Giuseppe con la relativa statua, la cantoria con un organo positivo a sei registri e una nuova sacrestia; la chiesa venne solennemente consacrata dal vescovo di Pienza Settimio Cinughi l'anno successivo.\nTra il 1857 e il 1858, la chiesa fu interessata da un nuovo restauro, finanziato dalla famiglia Mannucci Benincasa e dal Granducato di Toscana. In tale occasione la chiesa venne ampliata con il transetto e l'abside, venne realizzata la volta a vela della navata e vennero edificati il campanile a torre (infatti precedentemente era a vela con due arcate ciascuna avente una campana) e una sacrestia pi\u00f9 ampia.\nNegli anni cinquanta del Novecento, con il trasferimento dell'ultimo curato, don Manfredo Coltellini, la curazia delle Sante Flora e Lucilla fu dapprima retta dal pievano della Santissima Annunziata monsignor Elio Benvenuti per poi essere a soppressa nel decennio successivo e il suo territorio conflu\u00ec nella pievania.\nTra il 2009 e il 2010 la chiesa \u00e8 stata interessata da un restauro di rifacimento del tetto e della facciata. Nuovi interventi sono stati condotti internamente nel 2014-2016.\nDescrizione.\nEsterno.\nL'esterno della chiesa delle Sante Flora e Lucilla \u00e8 caratterizzato dalla facciata, in corrispondenza della quale via Umberto I si allarga leggermente.\nIl prospetto \u00e8 a capanna con cornicione superiore in pietra scolpito e sormontato da una croce in ferro battuto. Originariamente dipinta, in seguito ad un restauro del 2010 \u00e8 stata interamente ricoperta con intonaco bianco. Al centro della facciata si trova il portale ligneo, sul quale sono dipinte due croci di Malta; esso \u00e8 circondato da una cornice in pietra priva di decorazioni.\nAlla destra della chiesa si trova l'edificio della canonica, la cui facciata \u00e8 preceduta da una scala affiancata da una vera da pozzo. Alle sue spalle, si eleva il campanile, costruito nel 1800 . All'interno della cella campanaria trovano luogo quattro campane.\nInterno.\nL'interno della chiesa \u00e8 a navata unica con pianta a croce latina, in gran parte frutto dei restauri del XIX secolo.\nLa navata si articola in quattro campate rettangolari ciascuna coperta con volta a vela e separate da archi a tutto sesto poggianti su semipilastri. Nella prima campata, a ridosso della controfacciata, vi \u00e8 la cantoria settecentesca; essa poggia su due colonne tuscaniche ed ospita la cassa, vuota, dell'organo a canne. Nelle due campate centrali, si trovano quattro altari laterali in stucco con mensa poggiante su due mensole e ancona inquadrata fra due colonne composite reggenti il frontone: il primo altare di destra \u00e8 dedicato a Sant'Antonio da Padova ed ospita una statua processionale raffigurante \"Sant'Antonio con Ges\u00f9 Bambino\"; il primo altare di sinistra \u00e8 dedicato a \"San Giuseppe\" ed ospita una statua in stucco dipinto raffigurante \"San Giuseppe con Ges\u00f9 Bambino\"; il secondo altare di destra \u00e8 dedicato al Crocifisso ed \u00e8 sormontato da una tela del XVII secolo, originariamente sull'altare maggiore, raffigurante \"Ges\u00f9 in Croce tra i Santi Flora, Lucia, Maria Maddalena, Agata e Martino\"; il secondo altare di sinistra \u00e8 dedicato al Santissimo Nome di Ges\u00f9 e sormontato da una tela settecentesca con la \"Circoncisione di Ges\u00f9\".\nCiascuno dei due bracci del transetto ottocentesco \u00e8 composto da una profonda cappella coperta con volta a botte affrescata a cielo stellato e illuminata da una finestra a lunetta che si apre nella parete di fondo; sotto quest'ultima, vi \u00e8 un altare ligneo in stile neogotico. L'altare del transetto di destra \u00e8 dedicato al Sacro Cuore di Ges\u00f9 e dispone di un semplice tabernacolo con sportello ad arco ogivale; sopra di esso trova luogo una statua lignea in cartapesta dipinta policroma raffigurante il \"Sacro Cuore di Ges\u00f9\", situata all'interno di una nicchia neogotica affiancata da due colonne tortili terminanti ognuna con un pinnacolo e sormontata da una cuspide triangolare. L'altare del transetto di sinistra, invece, \u00e8 dedicato alla Vergine del Rosario ed \u00e8 caratterizzato da un paliotto con decorazioni a bassorilievo raffiguranti ai lati due rose e al centro il monogramma mariano. Al di sopra del tabernacolo, il cui sportello \u00e8 decorato con il calice e l'ostia, vi \u00e8 la statua in cartapesta dipinta policroma della \"Beata Vergine di Lourdes\", posta all'interno di una nicchia semicircolare dipinta a cielo stellato. Lungo la parete sinistra del transetto, vi \u00e8 il fonte battesimale, chiuso da due sportelli in legno.\nLa navata centrale termina con l'abside; quest'ultima, leggermente fuori asse, \u00e8 a pianta quadrangolare ed \u00e8 coperta con una volta a vela. L'arco absidale \u00e8 sormontato da un cartiglio con la frase in lingua latina: \"Hic est Panis vivus\" (in italiano: \"Questo \u00e8 il Pane vivo\") ed affiancato da due statue settecentesche in stucco raffiguranti \"San Gregorio Magno\" (a sinistra) e \"San Francesco di Sales\" (a destra), ciascuna all'interno di una propria nicchia. All'interno dell'arco vi \u00e8 l'altare maggiore, sopraelevato di alcuni gradini rispetto al resto della chiesa; in stucco \u00e8 decorato con pitture neogotiche del XX secolo. Al centro, vi \u00e8 un tabernacolo in marmo degli anni '30 del XX secolo, sormontato da un \"Crocifisso\" ligneo donato nel 1943. Alle spalle dell'altare, vi sono i seggi del coro.\nStrumenti musicali.\nOrgano a canne.\nSulla cantoria in controfacciata si trova la cassa lignea che un tempo ospitava un organo a canne di scuola toscana del XIX secolo.\nLo strumento era a trasmissione integralmente meccanica, con unica tastiera (andata perduta) con prima ottava cromatica estesa e pedaliera a leggio di tipo francese con 18 note. I registri erano azionati da manette a scorrimento laterale disposti su due colonne alla destra della consolle.\nArmonium.\nDietro l'altare maggiore si trova un armonium costruito da Vincent Mauprety nel 1848. Lo strumento, comprato dal rivenditore fiorentino di strumenti musicali \"Brizzi e Nicolai\", venne donato alla chiesa il 17 aprile 1949 dal paesano Nello Bindi. Attualmente lo strumento \u00e8 funzionante e presenta dei segni dovuti all'usura, quali le placchette dei pomelli dei registri staccate.\nL'armonium \u00e8 di tipo a pressione ed \u00e8 formato da una semplice cassa di legno scuro, avente due maniglie di metallo lateralmente e, ora non pi\u00f9, due colonnine di legno decorate sul davanti. Lo sportello che chiude la tastiera, ha una ceramica di forma circolare con scritto il nome della ditta. Per suonare lo strumento c'\u00e8 su una panca di legno non inclinata, probabilmente successiva all'armonium.\nL'harmonium ha un'unica tastiera di 61 note, due pedali che azionano ciascuno due mantici a cuneo collegati ad un altro a lanterna (collegamento rimovibile attraverso l'uso del registro \"Expression\"). Le ance sono divise in 4 gioghi: \"Bourdon bassi\" (collegato anche al registro \"Sourdine\", che convoglia l'aria in un canale differente per ottenere un suono pi\u00f9 tenue), \"Fl\u00fbte soprani\", \"Cor anglais bassi\" e \"Clarinette soprani\" (collegato al pomello \"Tremolo\", il quale convoglia l'aria in un piccolo mantice, per l'appunto chiamato Tremolo, che permette di ottenere il suddetto effetto). I registri sono divisi in Bassi e Soprani (ai Bassi: \"Sourdine 8', Fort\u00e9, Bourdon 8', e Cor anglais 16'\"; ai Soprani: \"Fl\u00fbte 8', Clarinette 16' e Tr\u00e9molo\") e la suddivisione avviene dopo il fa dell'ottava centrale. Sono presenti gli accessori \"Grand-jeu\" ed \"Expression\"."}
{"id": "1288632", "revid": "2091899", "url": "https://it.wikipedia.org/wiki?curid=1288632", "title": "Chiesa di Santa Lucia (Montisi)", "text": "La chiesa di Santa Lucia \u00e8 un luogo di culto cattolico di Montisi, frazione di Montalcino, situato poco fuori dal paese.\nStoria.\nLa chiesa venne costruita nel XVII secolo poco fuori dal paese di Montisi, sulla strada per Castelmuzio, come lazzaretto affiliato alla compagnia del Santissimo Sacramento.\nNel XVIII secolo, \u00e8 stato realizzato un nuovo altare in stile barocco, sul quale venne posta la pala, gi\u00e0 presente nella chiesa, \"Madonna col Bambino fra i Santi Giovanni Evangelista, Pietro Apostolo e Lucia martire\", della scuola del Nasini.\nOfficiata saltuariamente, dopo la seconda guerra mondiale \u00e8 rimasta chiusa al culto fino al 1977 quando \u00e8 stata riaperta dopo un restauro al tetto finanziato da Luisina Rolero. Chiusa di nuovo al culto negli anni ottanta del XIX secolo, ma mai sconsacrata, la sua pala \u00e8 stata portata nella pieve della Santissima Annunziata.\nArchitettura.\nLa chiesa di Santa Lucia, sorge poco fuori dal paese di Montisi, all'incrocio fra la circonvallazione e la strada per Castelmuzio.\nL'edificio, rialzato rispetto al piano della strada, \u00e8 preceduto da un sagrato al quale si accede tramite una breve scala. La facciata, molto semplice, \u00e8 completamente intonacata di bianco. Al centro, si trova il portale, con semplice cornicie e strombatura in mattoni rosso scuro. Ai sue lati, si aprono due finestre rettangolari chiuse con inferriate. Sul coronamento della facciata, vi \u00e8 una croce in ferro battuto.\nL'interno della chiesa \u00e8 a navata unica senza abside, coperta con soffitto a capriate lignee sorrette da mensole finemente scolpite. In controfacciata, alla sinistra del portale, vi \u00e8 un'acquasantiera incassata nel muro. A met\u00e0 della navata, sulla parete di sinistra, si trova una lapide che ricorda i restauri del 1977. A ridosso della parete fondale, rialzato di qualche gradino, vi \u00e8 l'altare barocco in stucco bianco. Questo \u00e8 costituito dalla mensa sorretta da due colonnette e da un'ancona costituita da due colonne corinzie che sorreggono un timpano triangolare. Sull'altare, ora vuoto, si trovava la pala \"Madonna col Bambino fra i Santi Giovanni Evangelista, Pietro Apostolo e Lucia martire\", della scuola di Francesco Nasini (XVII secolo), ora nella pieve della Santissima Annunziata."}
{"id": "1288645", "revid": "91792", "url": "https://it.wikipedia.org/wiki?curid=1288645", "title": "Pieve della Santissima Annunziata (Montisi)", "text": "La pieve della Santissima Annunziata (anticamente pieve dell'Assunta) \u00e8 il principale luogo di culto cattolico di Montisi, frazione del comune di Montalcino, in provincia di Siena, sede dell'omonima parrocchia affidata al clero della diocesi di Montepulciano-Chiusi-Pienza.\nSecondo quanto scritto nel Dizionario Geografico Fisico Storico della Toscana di Emanuele Repetti (1846), nel 1745, la Pieve contava 321 parrocchiani, mentre nel 1833 ne contava 467; attualmente ne conta 298.\nStoria.\nDal XIII al XVIII secolo.\nLa pieve della Santissima Annunziata fu costruita nel XIII secolo in stile romanico insieme alla coeva pieve di Santo Stefano a Cennano. Il primo documento in cui appare menzionata \u00e8 nelle decime degli anni 1278-1279: la chiesa, allora facente parte della giurisdizione della suddetta pieve, porta il nome di \"S. Marie de Monteghisi\".\nAll'atto dell'erezione della diocesi di Pienza (1462), all'interno della quale and\u00f2 a ricadere Montisi, la chiesa della Santissima Annunziata divenne chiesa battesimale con un proprio fonte.\nDal 1727 al 1927.\nI primi grandi lavori di restauro si ebbero a partire dal XVIII secolo: come recita una lapide posta alla sinistra del portale, il 5 maggio 1727, Settimio Cinughi, vescovo di Pienza, consacr\u00f2 con un rito solenne i nuovi altari maggiore e laterali in seguito ad un grande restauro. Durante questi lavori furono costruiti cinque altari laterali, ognuno decorato con fregio sorretto da due colonne in stucco. Venne anche realizzata, al termine della navata, un'abside quadrangolare, con cantoria a ridosso della parete fondale, sulla quale vi era un organo a canne con sei registri. L'altare maggiore, invece, accoglieva un tabernacolo ligneo ottagonale di gusto barocco, attualmente nella sacrestia.\nNel 1872, il pievano don Giovanni Bocchi fece restaurare la chiesa che versava in rovina. All'esterno, venne costruita la nuova torre campanaria in sostituzione del precedente campanile a vela e vennero rinforzate le pareti; all'interno, invece, i due archi a sesto acuto che dividevano la navata in tre campate, vennero sostituiti da due serie di tre archi a tutto sesto, di cui il centrale pi\u00f9 grande rispetto ai due laterali, sorrette ognuna da due colonne tuscaniche in travertino. Nel 1891 vennero donate tre nuove campane per il campanile da Alessandro Rossi.\nDal 1927 ad oggi.\nNel 1927, don Elio Benvenuti, di Petroio, ordinato l'anno precedente, viene nominato pievano di Montisi al posto del defunto Raffaele Piochi.\nIl nuovo pievano lament\u00f2 ben presto lo stato di degrado e di rovina in cui, nonostante i restauri del 1872, versava la pieve. Nel 1934, trovati i fondi necessari, decise di restaurarla ampliandola, affidando il progetto all'architetto Alessandro Parri. Il progetto iniziale prevedeva l'ampliamento della navata con un'ulteriore campata e la costruzione di un'abside poligonale in fondo ad essa, con tre finestroni. L'intervento di restauro mirava altres\u00ec al recupero dell'originale stile romanico della chiesa, e per questo si decise di demolire gli altari barocchi e di sostituire i finestroni rettangolari aperti nel 1727 con delle ampie monofore con arco a tutto sesto chiuse con vetrate policrome.\nIn seguito, il consiglio incaricato di seguire i lavori, decise che l'abside fosse quadrangolare cos\u00ec da essere pi\u00f9 spaziosa e di non costruire pi\u00f9 i tre nuovi altari (uno maggiore e due laterali) in marmo, ma in stucco (altare maggiore) e legno (altari laterali).\nCon questo restauro, la chiesa perse definitivamente il suo aspetto barocco in favore di un pi\u00f9 semplice stile neoromanico.\nNel 2001 venne installato nel presbiterio un altare mobile in marmo, e nel 2010 restaurato il fonte battesimale.\nIl 9 agosto 2015 un fulmine colp\u00ec la sommit\u00e0 del campanile recando dei danni alla copertura della torre e al tetto della chiesa, rendendo l'edificio inagibile; la sede parrocchiale venne temporaneamente spostata presso la chiesa delle Sante Flora e Lucilla. Nel 2016 iniziarono i lavori di restauro che si conclusero l'anno successivo; la chiesa venne riaperta l'8 luglio 2017 con una celebrazione presieduta dal cardinale Angelo Comastri nel corso del quale \u00e8 stato consacrato il nuovo altare maggiore.\nDescrizione.\nEsterno.\nLa facciata a capanna della pieve della Santissima Annunziata, che d\u00e0 su un piccolo slargo, \u00e8 costituita da blocchi di tufo regolari, senza aver mai subito grandi rifacimenti e conservando tuttora, quasi senza alterazioni successive, il suo aspetto originario.\nAl centro di essa, sopraelevato di tre scalini rispetto al piano della strada, vi \u00e8 il portale, con, sugli stipiti, le croci di consacrazione scolpite. Sopra il portale vi \u00e8 un piccolo protiro pensile costituito da una tettoia in marmo sorretta da tre mensole scolpite, risalente al XVII-XVIII secolo. Nella lunetta, un mosaico del XX secolo raffigurante l'\"Annunciazione\".\nAl di sopra del protiro pensile si trova la singolare finestra a forma di croce, aperta nel 1934 in sostituzione di un oculo circolare. Ai lati del portale, invece, vi sono due monofore strombate.\nLungo il fianco sinistro della chiesa, c'\u00e8 la torre campanaria, costruita nel 1872 in stile neoromanico in sostituzione del precedente campanile a vela, posto sopra l'abside della chiesa. La cella campanaria, che si apre con quattro finestre a tutto sesto, accoglie tre campane donate dal nobile montisano Alessandro Croci. La torre \u00e8 terminata dalla curiosa copertura conica in mattoni, affiancata da quattro piccole guglie in marmo.\nSulla parete sinistra della chiesa, in prossimit\u00e0 del campanile, \u00e8 possibile vedere la forma rettangolare di una delle finestre del XVIII secolo, attualmente murata. Sempre lungo il fianco sinistro della chiesa, si apre l'ingresso laterale, che immette in un piccolo locale di passaggio in cui si vede ancora la lunetta originaria sopra la porta che d\u00e0 sull'interno della chiesa. In questo locale vi sono le due lapidi che commemorano i restauri del 1934 e la donazione delle campane da parte di Alessandro Rossi. Alla sinistra della chiesa, vi \u00e8 il \"belvedere don Elio Benvenuti\", con una edicola marmorea con un mosaico della Croce inscritto fra due colonne doriche sorreggenti un piccolo timpano, la statua della Madonna di Lourdes e una \"Via Crucis\" scolpita, opera dell'artista locale Federigo Feci (2009).\nSull'esterno della parete fondale dell'abside campeggia una grande monofora murata.\nInterno.\nNavata e cappella laterale.\nL'interno della Pieve della Santissima Annunziata \u00e8 opera principalmente dei restauri del 1872 e del 1934.\nL'ampia navata, coperta con un soffitto a travi a vista, \u00e8 divisa in quattro campate da tre serie di tre archi, sorretti da colonne tuscaniche in travertino. Nella parte superiore delle pareti, in prossimit\u00e0 del soffitto, vi \u00e8 una decorazione pittorica a motivi geometrici policromi; il resto delle pareti, invece, \u00e8 rivestito di intonaco bianco.\nLungo le pareti laterali della navata, si trovano vari quadri di epoche ed autori differenti. Nella prima campata vi sono i quadri: \"Madonna col Bambino e san Gaetano\" (a sinistra), dipinto da Francesco Nasini nella prima met\u00e0 del XVII secolo, e \"Madonna col Bambino fra i santi Giovanni Evangelista, Pietro Apostolo e Lucia martire\" (a destra), della scuola del Nasini, proveniente dalla ex chiesa di Santa Lucia; tra la prima e la seconda campata, sulla destra, entro una teca vi \u00e8 un \"Crocifisso\" ligneo di Francesco da Sangallo (XVI secolo); nella seconda campata vi sono due grandi dipinti, raffiguranti: \"La Madonna del Carmine che d\u00e0 lo scapolare a san Simone Stock\" (a sinistra), dipinto nel 1535 alla maniera di Arcangelo Salimbeni, e \"Madonna del Rosario fra i santi Caterina da Siena, Domenico, Monica e Agostino\" (a destra), opera di Biagio Burbarini, eseguita nel 1785; sulla parete sinistra della terza campata, al di sotto della monofora, vi \u00e8 quarta campata vi \u00e8 un dipinto raffigurante la \"Maddalena\", del XVII secolo, mentre quello dell''\"Annunciazione\", del XVIII secolo e gi\u00e0 pala dell'altare maggiore, si trova sulla parete di destra della quarta campata. Lungo le pareti vi era una \"Via Crucis\" dipinta su fondo oro, opera di Attilio Caroti che la realizz\u00f2 tra il luglio 1970 e la quaresima 1971.\nNella prima campata, sulla sinistra, vi \u00e8 il fonte battesimale opera di Piero Sbarluzzi, installato nel 2017 in sostituzione di quello precedente a nicchia, situato nella medesima campata; esso ha una base in travertino e una vasca in terracotta smaltata decorata a bassorilievo con l'\"Annunciazione\" e la \"Nativit\u00e0 di Ges\u00f9\" (sul lato sinistro), il \"Battesimo di Cristo\" (sulla faccia anteriore) e la \"Crocifissione\" e la \"Resurrezione di Ges\u00f9\" (sul lato destro). Nella terza campata, al disopra dei due confessionali in legno barocchi, vi sono due vetrate policrome, entrambe donate dalla famiglia Mannucci Benincasa e raffiguranti \"San Francesco d'Assisi\" (vetrata di sinistra) e \"Santa Caterina da Siena\" (vetrata di destra). Ai due lati dell'abside, vi sono due nicchie con cornice in legno, contenenti rispettivamente le statue della \"Madonna del Rosario\" (a sinistra) e del \"Sacro Cuore di Ges\u00f9\" (a destra); al di sotto di quest'ultima vi \u00e8 un altare in legno dipinto frutto dei restauri del secondo quarto del XX secolo, in stile con il coevo altare maggiore e anch'esso con mensa poggiante su colonnine. Sulla quarta campata della navata si apre la cappella laterale, coperta con volta a crociera dipinta; sull'altare (gi\u00e0 presso la statua della \"Madonna del Rosario\"), entro una cornice vi \u00e8 un \"Crocifisso dipinto\", risalente agli inizi del XIV secolo, attribuito a Ugolino di Nerio o al Maestro di Monte Oliveto.\nAbside e presbiterio.\nSulla parete fondale della navata, un'ampia arcata a tutto sesto d\u00e0 sull'abside quadrangolare, in cui si aprono due monofore con vetrate policrome raffiguranti \"San Giuseppe\" (a destra) e \"Santa Teresa d'Avila\" (a sinistra), donate dalla famiglia Croci.\nIl presbiterio \u00e8 rialzato di un gradino dal resto della chiesa e ospita, al disotto dell'arco absidale, l'altare frutto dei restauri del XX secolo, in muratura dipinta a finto marmo, la cui mensa \u00e8 sorretta da colonnine ottagonali. Sopra di essa, il tabernacolo marmoreo settecentesco. In posizione avanzata, vi \u00e8 anche l'altare maggiore in travertino, installato nel 2001 e in origine mobile, la cui mensa poggiante su due pilastri decorati con conchiglie scolpite. L'ambone \u00e8 posto sulla sinistra ed \u00e8 anch'esso in travertino, mentre la sede si trova sul lato opposto.\nNell'abside trovano un harmonium di fattura tedesca (Gercken \"n\u00ba 5725\"), e lungo le pareti il coro con intagli lignei, precedente alla risistemazione novecentesca; il seggio centrale, l'unico dotato di braccioli, \u00e8 sormontato da una scultura barocca in legno, con al centro un puttino musicante, probabilmente coronamento dell'antico organo a canne della chiesa, non pi\u00f9 in loco.\nSulla parete di fondo dell'abside, posta a coprire una finestra murata, vi \u00e8 l'opera d'arte pi\u00f9 importante della chiesa: la grande pala, gi\u00e0 in controfacciata, di Neroccio di Bartolomeo de' Landi raffigurante \"Madonna in trono col Bambino fra i Santi Pietro Apostolo, Luigi Re, Giacomo Apostolo e Paolo Apostolo\" (1496). Il dipinto \u00e8 incorniciato fra due lesene dorate ed \u00e8 sormontato da una lunetta raffigurante il \"Padre eterno\"; aveva anche una predella dipinta, trasferita nel Museo Diocesano di Pienza dopo che si \u00e8 scoperta la sua estraneit\u00e0 alla pala montisana."}
{"id": "1288649", "revid": "122295359", "url": "https://it.wikipedia.org/wiki?curid=1288649", "title": "Pieve di San Pietro a Pava", "text": "La pieve di San Pietro a Pava era un edificio religioso che sorgeva in localit\u00e0 Pieve a Pava, nel comune di Montalcino.\nSorse nei secoli IV-V presso il \"vicus\" romano di Pava, e apparteneva alla diocesi di Arezzo. Lo studio e la conservazione di questa zona sono gestiti dalla \"Fondazione Paesaggi Archeologici della Val d'Asso Onlus\", che ha sede nel paese.\nStoria.\nUna sua prima frequentazione \u00e8 stata datata tra il IV secolo e il VI secolo d.C. sulla base del ritrovamento di piani di laterizi di et\u00e0 romana, rinvenuti sotto le mura del primo edificio religioso costruito, insieme al ritrovamento e all'analisi di sezioni di terreno carbonioso contenenti reperti vitrei, ossei e ceramici.\nAll'et\u00e0 paleocristiana risale la pianta della chiesa, che si estende per trentadue metri in lunghezza e dieci in larghezza, ed in cui \u00e8 forte la presenza delle absidi contrapposte, che fanno dell'edificio una rarit\u00e0 italiana e lo accomunano con le planimetrie presenti nella penisola iberica e nel Nord Africa. Come struttura di arredo interno inoltre sono stati riutilizzati materiali precedenti come la copertura romana in laterizi.\nDurante l'Alto medioevo viene rifatta la pavimentazione, ottenuta con uno strato di laterizi e pietre per rialzare il piano, procedimento accompagnato dalla realizzazione di una fornace, rinvenuta a breve distanza dalla chiesa, che veniva utilizzata per cotture di laterizi e ceramiche. Tra il IX secolo e il X secolo viene tagliata la pavimentazione e realizzata una fornace in mezzo alla navata, mentre parte della curva absidale orientale viene disfatta, modificando un'area dedicata alla sepoltura. Nella parte occidentale infine, l'abside viene sostituita da un muro dritto, costruito con grossi blocchi di pietra legati da terra, tipica muratura di quel periodo. Dal XII secolo si assiste alla creazione di un nuovo edificio religioso, realizzato su ulteriori ristrutturazioni e rifacimenti di elementi dell'edificio antico, tra cui il muro occidentale, a cui ne viene aggiunto uno costruito con Malta e pietre squadrate e la costruzione, negli interni, di una fonte battesimale, di cui si \u00e8 rinvenuto il basamento circolare a lastre di pietra.\nLa chiesa infine verr\u00e0 abbandonata alla fine del XIV secolo per poi crollare dopo pochi anni; gi\u00e0 dal 1045 le funzioni di chiesa plebana erano state trasferite alla nuova pieve di Santa Maria, costruita alcune decine di metri a monte rispetto a quella di San Pietro.\nIl tesoro del ripostiglio di Pava.\nDurante uno degli ultimi giorni di scavo della campagna 2006, all\u2019interno dell\u2019abside occidentale, \u00e8 stato scoperto un tesoretto monetale di 26 monete di et\u00e0 gota. Nello specifico si tratta di 6 monete d\u2019oro e 20 d\u2019argento contenute in un vasetto in ceramica acroma \u201cselezionata\u201d di modesta fattura. La sua datazione \u00e8 definibile per la presenza di esemplari coniati in un arco di tempo ristretto, che si interrompe bruscamente al 541. Per il suo occultamento \u00e8 stato proposto quindi un arco cronologico compreso tra il 537 ed il 541, in base al periodo di emissione dell\u2019esemplare pi\u00f9 tardo.\nLa deposizione delle monete \u00e8 avvenuta tra due laterizi di preparazione del pavimento in cocciopesto, appoggiato alla muratura dell\u2019abside ovest. Non \u00e8 ancora chiaro il motivo per cui mancasse il cocciopesto in questo punto del pavimento, forse un rifacimento in terra o un\u2019assenza intenzionale (il contesto \u00e8 ancora in corso di scavo). Per il momento il tesoretto pu\u00f2 essere interpretato con due significati, entrambi validi ed in attesa di chiarimenti. Il tesoro potrebbe essere stato deposto in concomitanza con la fondazione stessa della prima chiesa.\nIl tesoretto risulterebbe quindi un elemento utile a ridurre la forchetta temporale suggerita dal radiocarbonio per la costruzione dell\u2019edificio (post 484-533). Il motivo della deposizione potrebbe quindi anche suggerire una sua interpretazione come cassa della chiesa, forse dotazione patrimoniale della stessa, della quale evidentemente si \u00e8 persa memoria nelle fasi successive (il contesto storico di riferimento \u00e8 comunque quello della guerra greco-gotica). La seconda possibilit\u00e0 \u00e8 che il tesoretto sia stato seppellito in un punto dell\u2019abside interessato da un\u2019attivit\u00e0 di rifacimento del pavimento in cocciopesto. L\u2019interpretazione in questo secondo caso sarebbe maggiormente rivolta verso un seppellimento d\u2019emergenza, in un punto ritenuto sicuro, verosimilmente in un momento di pericolo legato agli eventi bellici della guerra greco-gotica.\nFonti documentarie.\nCitazioni della pieve compaiono in una straordinaria serie di documenti antichi che risalgono all'et\u00e0 dei Longobardi. Essi documentano una secolare contesa di edifici religiosi nei territori di confine tra il vescovo di Siena e quello di Arezzo, causa che arriv\u00f2 a comparire, tra il VII secolo e l'VIII secolo, anche davanti al re longobardo Liutprando."}
{"id": "1288654", "revid": "110157", "url": "https://it.wikipedia.org/wiki?curid=1288654", "title": "Chiesa della Madonna del Tribbio", "text": "La chiesa di Santa Maria delle Grazie, anche conosciuta come chiesa della Madonna del Tribbio, \u00e8 un luogo di culto cattolico che si trova poco fuori dall'abitato di San Giovanni d'Asso, frazione di Montalcino,nei pressi del cimitero, lungo la strada per Asciano.\nStoria.\nLa chiesa della Madonna delle Grazie venne costruita a nord dell'abitato di San Giovanni d'Asso, lungo la strada per Asciano, alla fine del XVI secolo. Nel 1816, Girolamo Marsili, pievano di San Giovanni Battista in San Giovanni d'Asso, affid\u00f2 a Luigi Crocini la ricostruzione della cappella, essendo in stato rovinoso. La ricostruzione termin\u00f2 due anni dopo, nel 1818 e il 19 settembre 1819 la chiesetta venne consacrata. Danneggiata durante la seconda guerra mondiale, i danni sono stati riparati nel dopoguerra.\nNel XVII secolo la cappella era affidata alla cura di una rettrice che aveva il compito di farvi celebrare la messa ogni prima domenica del mese.\nDescrizione.\nLa chiesa si presenta, esternamente, con paramento murario in laterizio con elementi decorativi in pietra. La facciata, a capanna, presenta, al centro, il piccolo portale, sormontato da un frontone semicircolare; ai lati, invece, due lesene, una per lato, che idealmente sorreggono il cornicione sul quale poggia il frontone triangolare che corona la facciata.\nL'interno della chiesa \u00e8 a navata unica di due campate, coperta con volta a botte lunettata. La navata termina con l'abside poligonale, all'interno della quale si trova l'altare in stucco, con mensa sorretta da due colonnine.\nUn tempo si trovava sull'altare una tavola della met\u00e0 del Cinquecento, oggi nel Museo diocesano di Pienza, raffigurante la \"Madonna col Bambino, San Giovanni Battista e Santa Caterina\" e opera del pittore senese Bartolomeo Neroni detto \"il Riccio\"."}
{"id": "1288657", "revid": "93556", "url": "https://it.wikipedia.org/wiki?curid=1288657", "title": "USS Gandy (DE-764)", "text": "Lo USS \"Gandy\" (codice e numero d'identificazione DE-764) \u00e8 stato un cacciatorpediniere di scorta della United States Navy, appartenente alla classe Cannon varata in grandi numeri nel corso della seconda met\u00e0 della seconda guerra mondiale. Nella Marina Militare insieme alle gemelle e costitu\u00ec la classe Aldebaran\nQueste unit\u00e0, entrate in servizio insieme alle unit\u00e0 classe Artigliere nel quadro di un programma di potenziamento navale avviato nel 1950, vennero utilizzate prima come avviso scorta, nel 1957 come fregate e a partire dal 1962 fino al loro disarmo come corvette.\nLa \"Altair\", che riprendeva il nome della torpediniera della classe Spica perduta nel corso della seconda guerra mondiale, era stata costruita nei cantieri di Tampa nella Florida, dove venne varata il 12 dicembre 1943, entrando in servizio il 7 febbraio 1944.\nDopo aver effettuato scorte ai convogli nell'Atlantico, nel corso dei quali caus\u00f2 l'affondamento di un sommergibile tedesco nel giugno 1945, dopo dei lavori di riparazione eseguiti nei cantieri di New York si ebbe il trasferimento nel Pacifico. Partito da Pearl Harbor il 6 agosto per raggiungere le Filippine attraverso le Marshall e le Caroline il 24 agosto da Leyte scort\u00f2 un convoglio delle forze di occupazione che il 1\u00ba settembre entrarono nella baia di Tokyo.\nTerminato il conflitto e raggiunta, dopo avere attraversato il canale di Panama, Norfolk in Virginia il 26 marzo 1946, l'unit\u00e0 venne collocata in riserva il 17 giugno 1946 per poi essere trasferita all'Italia il 10 gennaio 1951.\nEntrata a far parte della Marina Militare la nave venne ribattezzata Altair e con l'ingresso dell'Italia nella NATO ebbe assegnata la matricola F 591, prestando servizio fino al 1971, quando venne posta in disarmo per poi essere successivamente radiata.\nDopo la sua radiazione la nave venne usata come nave appoggio incursori sostituendo in tale compito il vecchio cacciatorpediniere \"Carabiniere\"."}
{"id": "1288658", "revid": "773636", "url": "https://it.wikipedia.org/wiki?curid=1288658", "title": "Chiesa di San Pietro in Villore", "text": "La chiesa di San Pietro in Villore \u00e8 un edificio di culto cattolico situato nel paese di San Giovanni d'Asso, frazione di Montalcino, in provincia di Siena.\nStoria.\nI primi documenti certi in cui viene menzionata la canonica di San Pietro in Villore risalgono al 714 e riguardano la contesa fra la diocesi di Siena e quella di Arezzo per alcune pievi della zona, fra cui quella di Santa Maria di Pava, all'interno del cui territorio si trovava la canonica di San Pietro. Inoltre, \u00e8 ricordata in alcuni documenti della diocesi di Arezzo risalenti agli anni 833-883. L'edificio attuale, per\u00f2, risale soltanto nel XII secolo. Con la costruzione della Pieve di San Giovanni Battista, nel XIV secolo, la chiesa di San Pietro in Villore ha cominciato a perdere importanza, per poi avere il culmine della decadenza fra il XV e il XVI secolo, quando sub\u00ec un incendio e il fonte battesimale della Pieve di Pava, ormai in rovina, fu spostato non in San Pietro, ma in San Giovanni. Agli inizi del Novecento, la chiesa \u00e8 stata oggetto di un restauro conservativo, al quale si deve anche la costruzione del campanile a vela.\nDescrizione.\nEsterno.\nLa chiesa di San Pietro in Villore sorge poco fuori dall'antico borgo di San Giovanni d'Asso, ai margini dell'ampliamento moderno verso nord. La facciata della chiesa \u00e8 a capanna, realizzata con diverse tipologie di materiali. Il paramento murario della parte inferiore \u00e8 costituito da blocchi squadrati di tufo e pietra, mentre quello della parte superiore \u00e8 in mattoni e risale alla ricostruzione dopo l'incendio del XV secolo. Nella parte inferiore, si aprono, ai lati del portale, quattro arcate cieche sorrette da semicolonne dai capitelli scolpiti. I portale \u00e8 preceduto da una strombatura ad arco a tutto sesto con decorazioni scultoree sulla modanatura. Nella lunetta e sugli stipiti, si trovano degli intrecci geometrici scolpiti nella pietra. Di particolare rilevanza artistica, sono le due colonnette poste ai lati del portale, con capitelli finemente scolpiti. Lungo il fianco destro della chiesa, si possono vedere il campaniletto a vela, ricostruito nel XX secolo al posto di uno precedente, due delle cinque monofore che danno luce alla navata e l'ingresso laterale.\nInterno.\nL'interno della chiesa \u00e8 a navata unica divisa in due campate da un arco a tutto sesto poggiante su mensole scolpite, e coperta da due volte a crociera costolonate. La navata \u00e8 illuminata dal semplice rosone circolare della facciata e da cinque monofore a tutto sesto strombate: due, pi\u00f9 alte, nella prima campata, una sulla parete destra della seconda e altre due, pi\u00f9 piccole, ai lati dell'abside. La chiesa ha anche un ingresso laterale, dirimpetto al quale si trova una nicchia quadrangolare, ci\u00f2 che rimane di un terzo ingresso. L'abside, semicircolare, \u00e8 pi\u00f9 stretta e pi\u00f9 bassa della navata. Illuminata da una monofora posta al centro, accoglie il semplice altare in mattoni e tufo. Nella chiesa erano custodite alcune opere d'arte di notevole importanza, fra cui un \"Crocifisso\" dipinto del XII secolo (la cui copia \u00e8 appesa al catino absidale) e il \"Trittico della Madonna col Bambino e i santi Pietro e Paolo\" di Ugolino di Nerio (1320-1325), rispettivamente nel Museo diocesano d'arte sacra di Pienza e nella Galleria degli Uffizi a Firenze. Nella chiesa, addossato alla parete di controfacciata, si trova un harmonium, attualmente in pessime condizioni.\nCripta.\nAl disotto della seconda campata della navata e dell'abside semicircolare, si trova l'inusuale cripta. Raggiungibile tramite una ripida scala, ha un orientamento trasversale rispetto al resto della chiesa. Essa \u00e8 suddivisa in tre navate coperte con volta a vela da sette colonnette. Anticamente, aveva un accesso indipendente che dava sull'esterno tramite una scaletta ricavata nello spessore della parete fondale della navata di mezzo, in seguito ridotto a semplice finestra. Sulla parete opposta, vi \u00e8 il semplice altare in mattoni. Lo spazio che corrisponde alla soprastante abside semicircolare costituisce una quarta navata, pi\u00f9 stretta e pi\u00f9 corta rispetto alle altre, e in esso si aprono due monofore a tutto sesto. Sebbene uno dei capitelli delle colonnette sia di epoca preromanica, la cripta \u00e8 coeva al resto della chiesa."}
{"id": "1288660", "revid": "1305772", "url": "https://it.wikipedia.org/wiki?curid=1288660", "title": "Teoria di stringa tipo I", "text": "In fisica teorica, la teoria di superstringa tipo I, detta anche teoria di stringa tipo I, \u00e8 una delle cinque teorie delle superstringhe matematicamente consistenti all'interno della teoria delle stringhe.\nCaratteristiche fondamentali.\nLa stringa di tipo I ha in s\u00e9 delle peculiarit\u00e0 che la rendono unica rispetto alle altre quattro superstringhe: \u00e8 stato, infatti, estremamente complicato per i fisici teorici stabilire quali relazioni legassero questa teoria alle altre. La sua enunciazione progressiva, che almeno per quanto riguarda la relazione con le stringhe eterotiche non \u00e8 ancora del tutto completa, ha cos\u00ec seguito l'evoluzione dell'intera teoria delle stringhe, fin quasi dai suoi albori, presentando problemi che si sono poi dimostrati cruciali per l'elaborazione della teoria stessa.\nLa storia.\nLa stringa di tipo I \u00e8 stata la prima fra le cinque teorie delle superstringhe ad essere stata enunciata: la sua formulazione si colloca in quel periodo della storia della teoria delle stringhe in cui si tentava di fornire una controparte supersimmetrica alla stringa bosonica, che invece comportava delle anomalie, tra le quali la pi\u00f9 incredibile era rappresentata dai tachioni; fotoni e gravitoni, invece, erano forniti di una spiegazione soddisfacente: infatti, nel 1974, Scherk, Schwarz e Yoneya, elaborando i dati delle ampiezze di Veneziano e Shapiro-Virasoro, avevano scoperto che i fotoni sono sempre inclusi nelle eccitazioni di stringhe aperte, mentre i gravitoni lo sono in quelle di stringhe chiuse. Questa scoperta fece s\u00ec che una teoria nata per descrivere le interazioni adroniche, ora venisse usata come teoria della gravit\u00e0.\nLa stringa fermionica introdotta nel 1970 da Neveu, Ramond e Schwarz, e perci\u00f2 detta NSR, fu invece accantonata perch\u00e9 alcune sue particelle non rispettavano il principio di esclusione di Pauli, che caratterizza tutti i fermioni; la stringa NSR venne, per\u00f2, riabilitata nel 1977 ad opera di Gliozzi, Scherk e Olive, i quali formularono, per tale scopo, la cosiddetta proiezione GSO: essa restringeva gli stati possibili per la stringa NSR in modo che tutti i suoi fermioni fossero soggetti al principio di esclusione. Tuttavia mancava ancora una teoria che stabilisse la supersimmetria tra bosoni e fermioni.\nMa la proiezione GSO si rivel\u00f2 particolarmente efficace nel collegare la stringa NSR alla supergravit\u00e0 in dieci dimensioni, delle quali nove spaziali ed una temporale, intento per la quale era stata inizialmente formulata. Da questa supergravit\u00e0, denominata di tipo I, si fece discendere la superstringa di tipo I.\nLa teoria.\nCome le altre quattro superstringhe consistenti, la superstringa tipo I \u00e8 descritta da un modello in dieci dimensioni. Questo fatto si spiega considerando che, aggiungendo i fermioni nella teoria, compaiono quelli che vengono tecnicamente designati come \"ghosts\" (fantasmi): essi sono stati normali negativi che si aggiungono a quelli gi\u00e0 presenti nella stringa bosonica e che nella meccanica ondulatoria classica indicano l'instabilit\u00e0 del sistema in esame. Ricorrendo, per\u00f2, ad una teoria supersimmetrica in dieci dimensioni, questi ghosts scompaiono. Cos\u00ec tutte le cinque teorie delle superstringhe non hanno il problema dei tachioni che, invece, affligge la teoria bosonica.\nRelazioni con le altre stringhe.\nTutte le cinque teorie delle superstringhe sono legate tra loro da particolari dualit\u00e0; per quanto riguarda la superstringa di tipo I, essa \u00e8 relazionata alla superstringa eterotica SO(32) tramite la S-dualit\u00e0: perci\u00f2 la costante di accoppiamento formula_1 della teoria tipo I, corrisponde alla costante formula_2 della teoria SO(32).\n\u00c8 interessante notare che, nell'ambito della M-teoria e della conseguente estensione al mondo brana, come mostrato da Augusto Sagnotti la stringa di tipo I pu\u00f2 essere ottenuta come un orientifold dalla superstringa IIB: l'orientifold \u00e8 un particolare meccanismo di Kaluza-Klein che, applicato alla stringhe tipo I, sia aperte che chiuse, pu\u00f2 far risalire ad una teoria di stringa IIB di sole stringhe chiuse.\n\u00c8 bene sottolineare, poi, che nella teoria tipo I viene violata la parit\u00e0, proprio come accade nelle interazioni deboli.\nMeccanismo di Green-Schwarz e stringa tipo I.\nL'aspetto fondamentale del legame con le stringhe eterotiche risiede nell'aver dato origine, nel 1984, a quella che \u00e8 stata chiamata la prima rivoluzione delle superstringhe. Questa ha preso avvio da un metodo di cancellazione delle anomalie, studiato da Green e Schwarz, che prende in considerazione due possibili supergravit\u00e0 di tipo I, al cui interno ci fossero campi di Yang-Mills associati a matrici corrispondenti ai gruppi SO(32) ed \"E\"8\u00d7\"E\"8. In seguito venne proposto da David Jonathan Gross, Harvey, Martinec e Rohm una stringa eterotica per ciascuno di questi due gruppi, che tuttavia coinvolgeva solo stringhe chiuse, nella relazione con la stringa tipo I. Cos\u00ec quest'ultima \u00e8 stata messa da parte per alcuni anni, in favore della pi\u00f9 promettente stringa eterotica \"E\"8\u00d7\"E\"8. Negli anni novanta lo sviluppo del concetto di orientifold, dovuto in gran parte al gruppo di Teoria delle Stringhe dell'Universit\u00e0 di Roma \"Tor Vergata\", ha condotto alla costruzione di intere nuove classi di vuoti, le cui caratteristiche differiscono talvolta in modo netto dagli spettri perturbativi della stringa eterotica. In particolare, come mostrato da Augusto Sagnotti, il meccanismo di Green-Schwarz ha in questi modelli una forma pi\u00f9 generale, che coinvolge diversi tensori antisimmetrici. Negli anni novanta queste ricerche hanno portato alla costruzioni di vuoti chirali e, pi\u00f9 recentemente, alla costruzione di un'ampia classe di estensioni del Modello Standard in termini di flussi magnetici, o equivalentemente di brane ad angolo."}
{"id": "1288661", "revid": "767487", "url": "https://it.wikipedia.org/wiki?curid=1288661", "title": "New Hope for the Wretched", "text": "New Hope for the Wretched \u00e8 il primo album della band punk rock Plasmatics, pubblicato nel 1980 dalla Stiff Records."}
{"id": "1288662", "revid": "773636", "url": "https://it.wikipedia.org/wiki?curid=1288662", "title": "Pieve di San Giovanni Battista (San Giovanni d'Asso)", "text": "La pieve di San Giovanni Battista \u00e8 il principale luogo di culto cattolico di San Giovanni d'Asso, frazione di Montalcino, chiesa parrocchiale del paese.\nStoria.\nLa chiesa di San Giovanni Battista venne edificata all'inizio del XIV secolo, quando la famiglia Petroni acquist\u00f2 il castello di San Giovanni d'Asso; venne consacrata nel 1323. Nel 1492 fu eretta a parrocchia in sostituzione della chiesa di San Pietro in Villore e nel 1539 divenne pieve, con un proprio fonte battesimale.\nNel 1639 i Pannilini, subentrati nel patrocinio della chiesa, eseguirono ampi lavori di ristrutturazione (al termine dei quali, il 5 giugno dello stesso anno, la chiesa fu riconsacrata), rinnovati nel 1879. Altri importanti lavori di restauro furono eseguiti nella seconda met\u00e0 del 1973, con l'eliminazione della decorazione interna delle pareti a fasce bianche e nere e la realizzazione della nuova area presbiterale, su progetto di Costantino Ruggieri e Luigi Leoni; la celebrazione inaugurale ha avuto luogo il 1 gennaio 1974 ed \u00e8 stata presieduta dal vescovo Renato Spallanzani.\nDescrizione.\nEsterno.\nAll'esterno la chiesa si affaccia sulla piazza principale del paese con la semplice facciata a capanna. Essa, che presenta il portale nella parte inferiore ed il rosone circolare in quella superiore, ha il paramento murario in laterizi e decorato da tre fasce di pietra collocate a varie altezze.\nSulla parte finale della navata si trova il campanile a vela con due campane.\nInterno.\nL'interno della pieve \u00e8 a navata unica suddivisa in tre campate da due archi a tutto sesto, senza abside.\nSulla parete di sinistra della prima campata, vi \u00e8 un'acquasantiera in pietra, gi\u00e0 fonte battesimale sormontato da una piccola statuetta del Battista, inserita all'interno della cornice marmorea di una porta chiusa. Nella seconda campata, invece, vi sono le ancone dei due altari laterali, le cui mense sono state demolite nell'ambito dei restauri del 1973; in quella di sinistra, entro una nicchia, vi \u00e8 un \"Crocifisso\" ligneo dipinto, in quella di sinistra il quadro della \"Madonna del Rosario\" attribuito a Ventura Salimbeni.\nA ridosso della parete di fondo della navata, si trova l'area presbiterale, riorganizzata negli anni 1980 con la realizzazione di arredi in pietra e legno di irrilevante pregio artistico, quali l'altare, l'ambone e, in posizione centrale, entro una nicchia, la sede. Sopra quest'ultima si trova ancora la ancona dell'altare settecentesco che custodisce, entro un armadio chiuso da due sportelli, le reliquie di vari santi, fra cui San Pietro Apostolo, Santa Caterina da Siena e San Giovanni Evangelista. Sulla destra vi \u00e8 l'antico tabernacolo, in legno policromo. Alla sommit\u00e0, un dipinto della scuola di Rutilio Manetti raffigurante il \"Battesimo di Ges\u00f9\".\nNella chiesa dal 2015 al 2018 ha trovato luogo l'organo a canne Pinchi \"opus 337\".\nTradizioni.\nLe reliquie donate dal cardinale Riccardo Petroni furono sistemate sopra l'altare maggiore entro un armadio secentesco ad ante lignee dipinte, che si apre ogni anno il sabato che precede la domenica \"in albis\". Viene tirato a sorte il nome di un santo, la cui reliquia verr\u00e0 portata in processione il giorno successivo, e quindi riposta; alla chiusura delle ante il loro scricchiolio rappresenter\u00e0 un buon auspicio per il raccolto annuale della campagna (festa cosiddetta \"dello scricchio\")."}
{"id": "1288665", "revid": "1573940", "url": "https://it.wikipedia.org/wiki?curid=1288665", "title": "Chiesa di San Lorenzo (Vergelle)", "text": "La chiesa di San Lorenzo \u00e8 il principale luogo di culto cattolico di Vergelle, frazione di Montalcino.\nStoria.\nLa chiesa di San Lorenzo nacque come centro religioso del castello e del borgo di Vergelle nel periodo medioevale. In origine filiale della vicina pieve di Pava, nel XII secolo pass\u00f2 dalla diocesi di Arezzo, all'interno della quale si trovava, alla diocesi di Pienza.\nAlla fine del XVI secolo, contemporaneamente alla chiesa di San Lorenzo a Monterongriffoli, divenne sede di un fonte battesimale. Nel corso del secolo successivo, la chiesa venne radicalmente restaurata. Nel corso dei secoli XVIII e XIX, venne abbellita con varie opere e con gli altari laterali.\nLa chiesa \u00e8 stata restaurata nel 1986 per volere del parroco don Benito Terzuoli e nuovamente nel 2001. Attualmente (2012) \u00e8 officiata soltanto il 10 agosto, festa di san Lorenzo.\nDescrizione.\nLa chiesa di San Lorenzo sorge nel punto pi\u00f9 alto dell'abitato.\nLa semplice facciata, a capanna, \u00e8 ricoperta d'intonaco ed \u00e8 sormontata da un frontone triangolare sorretto da due paraste tuscaniche in mattonconi. Al centro della facciata, tra due finestre rettangolari chiuse con grata, vi \u00e8 il portale, con cornice e frontone anch'esso in mattoncini; in alto, vi \u00e8 una terza finestra, di forma quadrata.\nL'interno della chiesa \u00e8 a croce latina, con breve navata unica coperta con soffitto con travi a vista. A met\u00e0 della navata, incassato nella parete di sinistra, vi \u00e8 il fonte battesimale barocco. Esso, chiuso da due ante in legno, presenta, nella parte inferiore, un dipinto raffigurante il \"Battesimo di Cristo\".\nSia i due bracci del transetto, sia l'abside, sono coperti con volta a botte; la crociera, invece, con volta a vela. Sotto l'arco absidale vi \u00e8 l'altare maggiore, in scagliola dipinta a finto marmo, costruito nel XVII secolo. Sopra la mensa, vi \u00e8 un antico tabernacolo marmoreo del Quattrocento, con decorazioni scolpite e porticina dipinta del Seicento. Dietro questo, vi \u00e8 l'alto crocifisso legneo dipinto del XVIII secolo.\nI due altari del transetto, anch'essi in scagliola dipinta a finto marmo, sono dedicati a San Isidoro Agricola (altare di sinistra), con tela raffigurante il santo, dipinta nel 1805 da Giovan Battista Lardoni, e alla Madonna del Rosario (altare di destra), la cui pala, \"La Madonna del Rosario con San Lorenzo e le Anime del Purgatorio\", anch'essa del XIX secolo, ne sostituisce una pi\u00f9 antica, nel 1580, oggi (2012) nel Museo Diocesano di Pienza.\nSulla parete di destra del braccio di sinistra del transetto, vi \u00e8 il dipinto \"San Lorenzo Diacono\", del XVIII secolo, restaurato nel 1998.\nAppoggiato alla parete sinistra del braccio di sinistra del transetto vi \u00e8 un armonium del XX secolo, costruito da Giovanni Bacca."}
{"id": "1288667", "revid": "287204", "url": "https://it.wikipedia.org/wiki?curid=1288667", "title": "Erwin Schulhoff", "text": "Biografia.\nNato da genitori tedeschi di origine ebraica, studi\u00f2 nel conservatorio di Praga a partire dai 10 anni, grazie alla raccomandazione di Anton\u00edn Dvo\u0159\u00e1k, in seguito studi\u00f2 a Vienna, Lipsia e Colonia.\nA causa delle sue origini dopo l'avvento del nazismo lavor\u00f2 soprattutto in Cecoslovacchia.\nNel 1939 decise di diventare comunista e richiese la cittadinanza sovietica.\nNel 1941 la Cecoslovacchia fu invasa dalle truppe naziste e Schulhoff fece domanda per trasferirsi in Unione Sovietica approfittando del patto Molotov-Ribbentrop che lo tutelava in quanto cittadino sovietico, tuttavia in seguito la Germania invase anche la Russia e Schulhoff, ancora in attesa del documento d'espatrio fu arrestato ed internato nel lager di W\u00fclzburg presso Wei\u00dfenburg in Baviera, dove mor\u00ec di tisi l'agosto dell'anno successivo."}
{"id": "1288668", "revid": "767487", "url": "https://it.wikipedia.org/wiki?curid=1288668", "title": "Meet the Plasmatics", "text": "Meet the Plasmatics \u00e8 titolo del primo EP pubblicato dalla band punk rock Plasmatics; pubblicato nel 1979 per l'etichetta Vice Squad.\nLa copertina del disco e il libretto interno sono scritti in giapponese."}
{"id": "1288670", "revid": "6923", "url": "https://it.wikipedia.org/wiki?curid=1288670", "title": "Instabilit\u00e0 di Rayleigh-Taylor", "text": "L'instabilit\u00e0 di Rayleigh\u2013Taylor, o instabilit\u00e0 RT (dai fisici Lord Rayleigh e G. I. Taylor), \u00e8 un'instabilit\u00e0 di un'interfaccia tra due fluidi di diverse densit\u00e0 che avviene quando il fluido pi\u00f9 leggero spinge il fluido pi\u00f9 pesante. Esempi di ci\u00f2 sono il comportamento dell'acqua sospesa sopra l'olio, i funghi atomici come quelli delle eruzioni vulcaniche e delle esplosioni nucleari atmosferiche, esplosioni di supernova nella quale il gas del nucleo che si espande viene accelerato contro il gas pi\u00f9 denso dei gusci esterni, instabilit\u00e0 nei reattori di fusione al plasma e fusioni a confinamento inerziale."}
{"id": "1288671", "revid": "287204", "url": "https://it.wikipedia.org/wiki?curid=1288671", "title": "Schulhoff", "text": ""}
{"id": "1288672", "revid": "298055", "url": "https://it.wikipedia.org/wiki?curid=1288672", "title": "Anya Christina Emmanuelle Jenkins", "text": ""}
{"id": "1288673", "revid": "767487", "url": "https://it.wikipedia.org/wiki?curid=1288673", "title": "Butcher Baby", "text": "Butcher Baby \u00e8 titolo del secondo EP pubblicato dalla band punk rock Plasmatics; pubblicato nel 1980 per l'etichetta Stiff Records."}
{"id": "1288674", "revid": "468678", "url": "https://it.wikipedia.org/wiki?curid=1288674", "title": "Anya", "text": ""}
{"id": "1288678", "revid": "773636", "url": "https://it.wikipedia.org/wiki?curid=1288678", "title": "Cappella di Sant'Antonio (Buonconvento)", "text": "La cappella di Sant'Antonio \u00e8 un edificio sacro situato in localit\u00e0 Segalari a Bibbiano, frazione del comune di Buonconvento.\nAnnessa ad un gruppo di abitazioni, la cappella di Sant'Antonio, discosta dal centro, mostra, dopo il recente restauro, tracce assai labili di decorazioni pittoriche quattrocentesche; i frammenti sono apprezzabili per la variet\u00e0 compositiva nei tralci vegetali che si stagliano netti contro il fondo. Al centro della cappella, entro una nicchia, si trova una piccola statua del santo databile al XVII secolo."}
{"id": "1288681", "revid": "767487", "url": "https://it.wikipedia.org/wiki?curid=1288681", "title": "Metal Priestess", "text": "Metal Priestess \u00e8 titolo del terzo e ultimo EP pubblicato dalla band punk rock Plasmatics; pubblicato nel 1981 per l'etichetta Stiff Records. Il titolo \u00e8 ovviamente riferito alla protagonista della copertina, la cantante del gruppo Wendy O. Williams.\nNello stesso anno, la Passport (PVC/Jem) pubblic\u00f2 il disco, ma con una copertina diversa, la stessa che sar\u00e0 in seguito utilizzata per il DVD del 2007 \"10 Years of Revolutionary Rock and Roll\"."}
{"id": "1288683", "revid": "401052", "url": "https://it.wikipedia.org/wiki?curid=1288683", "title": "Letschin", "text": "Letschin \u00e8 un comune del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl comune di Letschin \u00e8 suddiviso nelle seguenti frazioni (\"Ortsteil\"):\nAmministrazione.\nGemellaggi.\nLetschin \u00e8 gemellata con:"}
{"id": "1288685", "revid": "123916087", "url": "https://it.wikipedia.org/wiki?curid=1288685", "title": "Villa La Rondinella", "text": "L'edificio di Villa La Rondinella si trova nel comune di Buonconvento.\nStoria.\nLa villa venne costruita per volont\u00e0 di Luigi Saverio Ricci a partire dal 1910 (data riportata sul fregio del cornicione nella parte tergale dell'edificio) su progetto dell'architetto Gino Chierici, all'epoca funzionario della Soprintendenza ai monumenti di Siena.\nIl giovane proprietario, appartenente alla ricca borghesia e culturalmente ben aggiornato, decise la costruzione della villa di ritorno da un viaggio a Parigi, attingendo pare l'idea della propria casa dalle riviste di architettura dell'epoca ed orientando decisamente l'opera dell'architetto che fino a quel momento si era mosso soprattutto nell'ambito del restauro. La villa era stata costruita da Luigi Saverio Ricci per la sua amata donna, anche se dicono fosse la sua amante con cui trascorreva li il suo tempo libero.\nI lavori murari furono eseguiti dalla Impresa Paccagnini di Montalcino, mentre per gli apporti decorativi furono impiegati maestranze ed artisti anche non locali: spiccano gli inserti ceramici sulle facciate provennero dalla Manifattura Chini di Firenze mentre di recente \u00e8 stato avanzato il nome dello stesso Galileo Chini come autore delle tele che ornano il vestibolo della villa.\nRisulta che i lavori erano a buon punto nel 1912, quando, per intervenute difficolt\u00e0 economiche, l'edificio venne venduto da Luigi Saverio allo zio Giuseppe; dopo la cessione, venne collocata nell'atrio la scala in ciliegio di collegamento con il primo piano, eseguita dagli artigiani locali Lello Masotti e Vittorio Piochi, su progetto dello stesso Luigi Saverio Ricci.\nNel panorama dell'architettura senese \u00e8 considerato forse il miglior esempio di architettura liberty nel quale, seppure in maniera pacata e non scevra da compromessi, confluiscono modelli secessionisti, suggerimenti dell'architettura di Berlage e, in alcuni apporti decorativi, i pi\u00f9 evidenti stilemi Art Nouveau.\nDescrizione.\nEsterno.\nIsolata dal centro abitato e prospiciente la Via Cassia, la tenuta della Rondinella \u00e8 delimitata da una recinzione in muratura interrotta da due cancellate d'ingresso in ferro battuto la prima delle quali posta al centro di una piccola esedra creata in angolo con la strada vicinale, in posizione leggermente arretrata rispetto alla carreggiata stradale. Lo stile delle cancellate, affiancate da pilastri in muratura con inserti in ceramica nel fregio conclusivo, annuncia il carattere della villa e il gusto \"secession\" del proprietario: opera del senese Luciano Zalaffi, il ferro battuto appare forgiato secondo un disegno estremamente geometrico, in cui elementi spiraliformi e linee oblique interrompono la rigida verticalit\u00e0 delle sbarre e in cui il richiamo all'elemento vegetale si rivela soltanto nella stilizzata palmetta di coronamento centrale.\nDal cancello principale si diparte il sentiero che attraverso il giardino all'italiana conduce al piazzale in ghiaia sul davanti della villa. Questa, elevata su due piani fuori terra e coronata da una gronda in forte aggetto, presenta un impianto di forma quadrangolare con l'avancorpo della torretta in angolo, in asse con la cancellata d'ingresso principale.\nLa facciata.\nLa facciata ha il laterizio a vista, con giochi sulla doppia tonalit\u00e0 di colore dei mattoni. \u00c8 costituita da un'alta zoccolatura in pietra e in marmo, che sfuma nella fascia decorata sottogronda a fondo monocromatico, conclusa da uno spesso cornicione marmoreo modanato. La trama dei mattoni \u00e8 impreziosita dagli inserti in marmo e in ceramica intorno alle aperture del primo piano, dalla presenza di pitture murali di varia ispirazione, da motivi propri della tradizione senese riletti e modernizzati - come gli sgusci di raccordo delle spallette delle finestre e il motivo a dente di sega negli archi di coronamento delle finestre del primo piano sostituito con piastrelline ceramiche - caratterizzando la costruzione in una chiave in bilico tra il liberty e il neo-medievalismo.\nIngresso.\nL'ingresso, preceduto da una breve scalinata in marmo, \u00e8 collocato in posizione appartata, sulla parete di raccordo tra la facciata verso la strada e il corpo sul retro; interpretato in chiave secessionista, il portale, con sovrapporta vetrata, appare incorniciato in marmo e reca incisa sull'architrave una ornata scritta \"Salve\"; inserti in ceramica rossa e varie scanalature arricchiscono la porta, protetta da una tettoia con struttura in legno e copertura in scaglie di terracotta smaltata in verde acceso.\nIl portoncino interrompe l'alta fascia marmorea scanalata che corre per l'intero perimetro dell'edificio e costituisce il parapetto delle finestre del piano terreno, il cui davanzale \u00e8 raccordato ad essa mediante tre piccole mensole ed una lastra liscia su cui compare appena in rilievo un motivo a foglie, in puro stile Art-Nouveau.\nSulla parete a sinistra dell'ingresso, priva di aperture, campeggia in alto una decorazione pittorica d'intonazione classicheggiante, costituita da una figura femminile coperta di veli con in mano un mazzo di spighe di grano e circondata da tralci d'uva, attribuita a Primo Lavagnini ed in mediocre stato di conservazione.\nAltre decorazioni pittoriche, sebbene estremamente deteriorate, si intuiscono sull'intera fascia che segna la zona alta delle pareti esterne della villa, proponendo temi figurativi legati all'elemento vegetale - vasi, tralci, foglie - intrecciati a nastri e alternati a medaglioni con motti latini, ormai quasi illeggibili.\nMotivi decorativi maggiormente legati alla tradizione e al repertorio locale - la balzana e il leone rampante con nastri annodati su un fondo rosso pompeiano - si trovavano invece sul fregio della torre; proprio nella torretta a tre piani si rafforza il richiamo allo stile neo-medievale, non solo nella scomparsa decorazione pittorica ma anche nella tessitura muraria e nell'adozione delle finestre superiori tripartite, forse allusive alle trifore del palazzo pubblico.\nDi fianco alla torre, sulla facciata verso la strada, il balcone, sostenuto da due pilastri marmorei smezzati da un taglio e recanti nella zona superiore una fascia in ferro battuto con l'iniziale del proprietario.\nSulle pareti del piccolo terrazzino, inoltre, le decorazioni pittoriche appaiono ancora ben conservate e, con stile pi\u00f9 aggiornato, propongono una vivace fascia a quadretti bianchi e rossi (a riprendere forse il motivo della scacchiera alla base delle finestrine della torretta), sulla quale sono appoggiati due vasi con abbondanti racemi tra i quali sono intrecciati nastri con iscrizioni (\"Verso l'azzurro\" e \"Sidera tangens\") e, sul secondo, lo stemma della famiglia Ricci.\nSe la gran parte dei temi figurativi adottati nella decorazione pittorica degli esterni sono rintracciabili nel repertorio comune dell'epoca - a cominciare dall'opera di Galileo Chini -, pi\u00f9 libera e originale appare la decorazione ceramica che, proveniente dalla Manifattura Chini di Firenze, compare soprattutto a commento delle finestre del primo piano.\nAltri particolari rivelano l'intonazione liberty, come le staffe in ferro battuto dei pluviali e le ormai quasi scomparse decorazioni pittoriche del sottogronda, dove si alternano nei riquadri spartiti dalle travi in legno, motivi vegetali, ghirlande, rosoni e quadrettature.\nInterno.\nAll'interno, il vano d'ingresso disimpegna a pian terreno la parte di servizio a sinistra, rivolta sul retro ed occupata dai custodi, e a destra le due stanze di soggiorno affacciate la prima sul fronte verso la strada e sul balcone, la seconda aperta sulla facciata laterale con una grande finestra tripartita, sorta di serliana estremamente semplificata, e di nuovo sul balcone, dove si apre inoltre l'accesso alla torre.\nTutte le stanze della villa conservano ancora le pavimentazioni a mattonelle in graniglia con figurazioni o in ceramica colorata accostate a scacchiera con bordo di rigiro, gli infissi in legno e le porte in ciliegio originali, dal raffinato disegno con cornice curvilinea, modanature verticali e riquadri superiori in vetro colorato a piccoli motivi geometrici; gli ambienti sono inoltre abbelliti da interventi decorativi, limitati in genere a fregi geometrici dipinti sul soffitto o sulla parte alta delle pareti trattate con tenui cromie, pi\u00f9 abbondanti e interessanti invece nell'ambiente d'ingresso, che insieme alla cupoletta di chiusura del vano scala costituisce il momento pi\u00f9 significativo dell'interno. L'atrio \u00e8 infatti caratterizzato dalla scalinata di collegamento con il primo piano, con un inizio a rampa rettilinea ed un successivo svolgimento circolare fino all'approdo del piano superiore.\nAltrettanto notevole \u00e8 la presenza di un fregio dipinto su tele applicate alla parte alta delle pareti mediante listelli di legno, raffigurante puttini che, immersi in un verde fiorito, affiancano medaglioni con iscrizioni latine; per la qualit\u00e0 della pittura, le tele sono state avvicinate, recentemente, a Galileo Chini. Il secondo, notevole momento decorativo, molto deteriorato, \u00e8 costituito dalla cupoletta di copertura del vano scala, spartita verticalmente nel tamburo da brevi lesene che proseguono come inserti vetrati nella curvatura superiore, infine chiusa da un lucernario colorato di cui nel ventunesimo secolo rimane soltanto, in cattive condizioni, la parte centrale.\nNei riquadri del tamburo si susseguono vedute di paesaggi in chiave naturalistica, mentre superiormente la decorazione si limita a campiture di colore azzurro intenso incorniciate in bianco, con sottili fregi in rosso acceso.\nDisimpegnato tramite due corridoi a \"L\" e collegato da una scala di servizio in pietra a due rampe al piano terreno, il primo piano non presenta ambienti di particolare pregio, ma conserva in alcune stanze il mobilio originale, in legno intagliato, dal disegno pesantemente ornato. Nel bagno sono ancora presenti le apparecchiature sanitarie originali, di provenienza inglese, e il rivestimento ceramico ornato da un fregio colorato a palmette stilizzate.\nLa torre, dotata come si \u00e8 detto di accesso dal balcone al pianterreno, conserva al suo interno la stretta scala in legno a quattro rampe che sale fino al belvedere superiore, aperto su tutti i lati dalle finestrature tripartite e da cui si gode lo splendido, vasto panorama della campagna di Buonconvento."}
{"id": "1288688", "revid": "773636", "url": "https://it.wikipedia.org/wiki?curid=1288688", "title": "Chiesa di San Lorenzo (Serravalle)", "text": "La chiesa di San Lorenzo, gi\u00e0 dei Santi Fabiano e Sebastiano, \u00e8 un edificio sacro situato a Serravalle, nei pressi di Ponte d'Arbia, nel comune di Buonconvento.\nStoria.\nL'edificio nacque come cappella del castello di Serravalle, dipendente dalla perduta pieve di Sprenna. Documenti del 1317 e del 1409 testimoniano la presenza della chiesa: \u00ab\"Plebes de Sprenna cum Capella de Serravalle\"\u00bb. Qui ebbe sede la Compagnia dei Santi Fabiano e Sebastiano, e per questa era nota anche come chiesa della Compagnia o dei Santi Fabiano e Sebastiano.\nIn seguito alla soppressione delle compagnie laicali e delle congregazioni religiose del 6 aprile 1785, la chiesa rimase inutilizzata e fu quindi deciso, con decreto del 28 aprile 1786 dell'arcivescovo Tiberio Borghesi, la traslazione del titolo di San Lorenzo dalla ormai abbandonata pieve di Sprenna.\nDescrizione.\nAssai deteriorata (una recente caduta parziale della copertura l'ha resa inagibile), la costruzione conserva i segni della luminosa distribuzione settecentesca degli ambienti, ulteriormente sottolineata dalla presenza degli altari finemente lavorati a stucco e delle sculture, originariamente in legno policromo, poi tinte di bianco ad imitazione del gesso, una volta collocate ai lati dell'altare e oggi ritirate per motivi di sicurezza. Nell'altare laterale a destra era inserita una bella pala seicentesca, oggi esposta al Museo, raffigurante la \"Madonna del Rosario con i santi Domenico, Giovanni Battista, Caterina d'Alessandria, Caterina da Siena, Lucia\" di Astolfo Petrazzi."}
{"id": "1288691", "revid": "253269", "url": "https://it.wikipedia.org/wiki?curid=1288691", "title": "Peri Gilpin", "text": "Biografia.\nFiglia di un prete battista divenuto poi musicista, presentatore radiofonico e mezzobusto televisivo a Filadelfia (morto in un incidente di paracadutismo il 25 settembre 1983), e sorella di altri due attori (Marc e April Gilpin), dopo il diploma studia recitazione all'Universit\u00e0 del Texas ad Austin e alla British-American Academy di Londra.\nOltre ad una cospicua carriera televisiva, ha doppiato molti film d'animazione, e ha fondato insieme alla collega e migliore amica Jane Leeves la Bristol Cities, una compagnia di produzione.\nNel 1999 ha sposato il pittore Christian Vincent col quale ha avuto due figli: due gemelli nati nel 2004 con la tecnica della gestazione d'appoggio.\nDoppiatrici italiane.\nDa doppiatrice \u00e8 sostituita da:"}
{"id": "1288692", "revid": "110278456", "url": "https://it.wikipedia.org/wiki?curid=1288692", "title": "R\u00fcdersdorf bei Berlin", "text": "R\u00fcdersdorf bei Berlin (letteralmente: \u00abR\u00fcdersdorf presso Berlino\u00bb) \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland.\nGeografia antropica.\nAl comune di R\u00fcdersdorf bei Berlin appartengono le frazioni (\"Ortsteil\") di Hennickendorf, Herzfelde e Lichtenow.\nInfrastrutture e trasporti.\nStrade.\nIl territorio comunale \u00e8 attraversato dall'autostrada A\u00a010 e dalla strada federale B\u00a01/B\u00a05.\nFerrovie.\nR\u00fcdersdorf \u00e8 servita dalla \"Sch\u00f6neicher-R\u00fcdersdorfer Stra\u00dfenbahn\", una linea tranviaria interurbana che collega il centro abitato alla \"S-Bahn\" berlinese presso Friedrichshagen.\nAmministrazione.\nGemellaggi.\nR\u00fcdersdorf \u00e8 gemellata con:"}
{"id": "1288694", "revid": "24989", "url": "https://it.wikipedia.org/wiki?curid=1288694", "title": "Lady D", "text": ""}
{"id": "1288704", "revid": "767487", "url": "https://it.wikipedia.org/wiki?curid=1288704", "title": "Lt.Surge", "text": ""}
{"id": "1288705", "revid": "767487", "url": "https://it.wikipedia.org/wiki?curid=1288705", "title": "Fuck 'N Roll", "text": "Fuck 'N Roll \u00e8 un EP pubblicato dalla ex-cantante del gruppo punk rock Plasmatics Wendy O. Williams nel 1985 per la Jackhammer."}
{"id": "1288706", "revid": "1543377", "url": "https://it.wikipedia.org/wiki?curid=1288706", "title": "Leucopleurus acutus", "text": "Il lagenorinco acuto (Leucopleurus acutus ()) \u00e8 un delfino dalla colorazione caratteristica diffuso nelle acque temperato-fredde dell'Atlantico settentrionale. \u00c8 l'unica specie del genere monotipico Leucopleurus . Le analisi filogenetiche fanno ipotizzare che sia il membro pi\u00f9 basale della famiglia dei Delfinidi (Delphinidae).\nDescrizione.\n\u00c8 leggermente pi\u00f9 grande della maggior parte degli altri delfini oceanici. Lungo poco pi\u00f9 di un metro alla nascita, pu\u00f2 raggiungere, a piena maturit\u00e0, circa 2,8 m (i maschi) o 2,5 m (le femmine). Una volta adulto, pesa 180-230 kg. Le femmine raggiungono la maturit\u00e0 sessuale tra i 6 e i 12 anni, i maschi tra i 7 e gli 11. Il periodo di gestazione \u00e8 di 11 mesi e l'allattamento dura circa 18 mesi - come nella maggior parte dei delfini. Alcuni esemplari possono raggiungere i 17 anni di et\u00e0.\nUna caratteristica chiave per riconoscere la specie \u00e8 la zona di colore variabile dal bianco al giallo chiaro che si trova su ogni lato del corpo dietro la pinna dorsale. Questa variazione di colore \u00e8 rara tra i cetacei oceanici, che presentano generalmente una livrea mista dai toni bianchi, grigi e blu. Il resto della colorazione del corpo \u00e8 ben delineato: il mento, la gola e l'addome sono bianchi; le pinne pettorali, la pinna dorsale e il dorso vanno dal grigio scuro al nero, fatta eccezione per la zona gialla gi\u00e0 ricordata; un'ulteriore zona bianca si trova sotto la pinna dorsale, sopra una striscia grigio chiaro che va dal rostro, passando sopra l'occhio, fino al peduncolo caudale.\nLe dimensioni dei gruppi di lagenorinchi variano in base alla localit\u00e0: quelli vicino alle coste di Terranova sono formati per lo pi\u00f9 da una sessantina di individui, ma sono piuttosto pi\u00f9 piccoli a est dell'Islanda. Dall'analisi dei contenuti stomacali degli esemplari spiaggiati risulta che la dieta principale di questa specie \u00e8 formata da pesci come aringhe e sgombri e da calamari. Il lagenorinco acuto \u00e8 un delfino piuttosto acrobatico e desideroso di interagire con le imbarcazioni, ma non \u00e8 cos\u00ec gregario come il lagenorinco rostrobianco e il delfino comune.\nDistribuzione e habitat.\nLa specie \u00e8 endemica dell'Atlantico settentrionale. Il suo areale \u00e8 delimitato dal mare di Norvegia a nord-est, dallo stretto di Davis a nord-ovest, dalla Carolina del Nord a sud-ovest e dal mare Celtico (o forse dalle Azzorre) a sud-est. La densit\u00e0 di popolazione \u00e8 particolarmente elevata lungo le coste di Terranova e Capo Cod e nel triangolo di mare tra Regno Unito, Islanda e Groenlandia e mare del Nord. Nel 2008 \u00e8 stata segnalata per la prima volta la presenza del lagenorinco acuto e del peponocefalo nella Carolina del Sud, dopo che alcuni esemplari erano stati trovati spiaggiati. La specie tende a trattenersi sulla piattaforma continentale, intorno a 100 m di profondit\u00e0. Mostra una certa preferenza per le aree caratterizzate da scarpate continentali scoscese e canyon. Viene avvistata prevalentemente in acque fredde poco salate, ma non \u00e8 chiaro se questo sia dovuto a una sua preferenza o se questi fattori influenzino la distribuzione delle prede.\nGli studiosi hanno stimato che sulla piattaforma continentale degli Stati Uniti e ai suoi margini vivano circa esemplari. Altri sarebbero quelli che trascorrono l'estate nel golfo di San Lorenzo. Nelle acque del Nordamerica orientale il numero di capi aumenta verso sud in inverno e in primavera in associazione con le acque fredde provenienti dal golfo del Maine. Finora sono stati due i progetti portati avanti per tentare di stimare il trend della popolazione - il progetto di indagine multinazionale Small Cetacean Abundance in the North Sea and Adjacent Waters (SCANS) e il North Atlantic Sightings Survey (NASS). Le indagini dello SCANS, tuttavia, non sono riuscite a dare una stima specie specifica, in quanto combinavano dati riguardanti sia il lagenorinco acuto che il lagenorinco rostrobianco. Le indagini del NASS non sono riuscite a indicare se il trend della popolazione sia positivo o negativo.\nBiologia.\nAlimentazione.\nIl lagenorinco acuto si nutre per lo pi\u00f9 di aringhe, naselli e calamari. Tuttavia, consuma un'ampia variet\u00e0 di prede, dai piccoli sgombri a vari pesci di fondale. Pi\u00f9 esemplari sono stati visti collaborare nella caccia in superficie ed \u00e8 stato ipotizzato che i gruppi pi\u00f9 numerosi si suddividano in unit\u00e0 pi\u00f9 piccole quando \u00e8 il momento di alimentarsi.\nComportamento sociale.\nCome tutte le specie della famiglia dei delfini, i lagenorinchi acuti sono animali molto gregari. Spesso viaggiano in grandi branchi ed esibiscono comportamenti aerei quando si spostano. I componenti di un gruppo variano da alcune decine di esemplari ad alcune centinaia, ma le dimensioni medie si aggirano intorno ai 50 capi. Tuttavia, sembra esserci poca parentela tra i membri, anzi, studi effettuati in zone diverse dell'areale hanno scoperto che gli individui di un gruppo non erano prevalentemente imparentati tra loro. I giovani trascorrono almeno un po' di tempo in gruppi separati da quelli degli adulti. I lagenorinchi acuti saltano e balzano pi\u00f9 frequentemente quando sono in gruppi numerosi, pertanto questo comportamento potrebbe avere un contesto sociale. Hanno un vasto reportorio vocale, che comprende strilli, fischi, schiocchi e ronzii. \u00c8 stato ipotizzato che queste vocalizzazioni vengano usate per comunicare, in quanto la produzione di suoni aumenta durante la socializzazione.\nNonostante siano creature docili, note anche per interagire in modo non violento con varie specie di cetacei, in particolare con i globicefali (\"Globicephala melas\"), sono stati registrati anche casi di aggressioni violente ai danni delle focene, che vengono attaccate fino a quando non soccombono a causa delle ferite ricevute, un comportamento simile a quello osservato nei tursiopi.\nMigrazioni.\nI lagenorinchi acuti non intraprendono migrazioni stagionali vere e proprie; comunque, si spostano da un luogo all'altro dell'areale al seguito delle loro prede. Ad esempio, nelle acque al largo del Nordamerica orientale si spostano a sud in inverno e primavera.\nRiproduzione.\nLa maggior parte dei piccoli nasce intorno a giugno e luglio. Il periodo di gestazione \u00e8 di 11 mesi e l'allattamento si protrae per circa 18 mesi. L'intervallo tra una nascita e l'altra varia tra uno e tre anni.\nLe femmine raggiungono la maturit\u00e0 sessuale intorno ai 6-12 anni di et\u00e0, i maschi intorno a 7-11 anni. Probabilmente vi \u00e8 una stagione degli amori vera e propria, che ha inizio in febbraio, dal momento che in alcuni maschi sono stati trovati testicoli in stato di dormienza.\nTassonomia.\nIl lagenorinco acuto venne descritto per la prima volta da John Edward Gray nel 1828. Il nome scientifico \"acutus\" deriva dal latino e significa \u00abappuntito\u00bb, e si riferisce alla forma chiaramente appuntita della pinna dorsale. In precedenza veniva classificato nel genere \"Lagenorhynchus\", ma studi pi\u00f9 recenti hanno indicato che questo genere \u00e8 parafiletico: pertanto, la specie viene oggi posta nel genere monotipico \"Leucopleurus\".\nRapporti con l'uomo.\nCaccia.\nIn passato, un gran numero di lagenorinchi scuri veniva ucciso ogni anno in spedizioni che partivano dalla Norvegia e da Terranova. Queste ultimamente sono cessate, anche se le catture procedono in misura minore nelle isole F\u00e6r \u00d8er, dove la carne e il grasso sono molto apprezzati come cibo. Le catture registrate negli anni dal 1995 al 1998 furono rispettivamente 157, 152, 350 e 438. Nel 2002, il numero dichiarato di uccisioni fu 774. Nella maggior parte degli anni, tuttavia, non viene ucciso nessun esemplare: nel 2017, ad esempio, sono stati uccisi i membri di diversi branchi, ma era da undici anni che nessun lagenorinco veniva ucciso a nord dell'isola pi\u00f9 meridionale. Nel settembre 2021, un grosso branco di capi \u00e8 stato intrappolato nello Sk\u00e1lafj\u00f8r\u00f0ur e sterminato.\nCatture accessorie.\nUn certo numero di lagenorinchi acuti rimane anche vittima delle reti utilizzate nella pesca commerciale, soprattutto in Canada, Stati Uniti, Regno Unito e Irlanda. Gli osservatori della pesca statunitensi hanno segnalato, tra il 1977 e il 1988, la cattura di 13 esemplari negli Stati Uniti nord-orientali, 11 dei quali nell'ambito della pesca allo sgombro. Altri esemplari rimangono impigliati in reti da traino pelagiche o superficiali o in reti da posta derivanti.\nInquinamento acustico.\nQualsiasi rumore subacqueo di origine antropica costituisce un potenziale disturbo per i lagenorinchi acuti, in quanto questi animali utilizzano i suoni per comunicare e catturare le prede. Un'indagine condotta nel Regno Unito ha dimostrato che il numero degli avvistamenti diminuisce nel caso vengano sparati dei colpi con fucili ad aria compressa.\nInquinamento.\nIn tutto il loro areale, nei tessuti corporei di esemplari di lagenorinco acuto sono stati identificati inquinanti organici persistenti (POP) come PCB e pesticidi organoclorurati (ad esempio DDT o DDE) e ritardanti di fiamma all'etere di difenile polibromurato (PBDE). Dato che i maschi presentavano livelli pi\u00f9 alti di PCB, \u00e8 probabile che le femmine trasmettano parte dei contaminanti alla prole durante l'allattamento. Analogamente ad altre specie, gli studi hanno identificato anche metalli pesanti nei lagenorinchi acuti, compresi i livelli di cadmio pi\u00f9 elevati rispetto ad altre specie di delfini delle latitudini meridionali. Quali siano le conseguenze di questa contaminazione, tuttavia, \u00e8 tuttora ignoto.\nConservazione.\nL'Unione internazionale per la conservazione della natura (IUCN) classifica attualmente il lagenorinco acuto come \u00abspecie a rischio minimo\u00bb (\"Least Concern\").\nLe popolazioni del mare del Nord e del mar Baltico figurano nell'Appendice II della Convenzione sulla conservazione delle specie migratrici degli animali selvatici (CMS), in quanto richiederebbero o trarrebbero un significativo beneficio da accordi internazionali specifici. La specie \u00e8 particolarmente sensibile all'inquinamento, come ha rivelato uno studio del 1997 che ha coinvolto le popolazioni britanniche e irlandesi.\nInoltre, il lagenorinco acuto rientra nell'Accordo sulla conservazione dei piccoli cetacei del Mar Baltico, dell'Atlantico nord-orientale, del Mare d'Irlanda e del Mare del Nord (ASCOBANS)."}
{"id": "1288707", "revid": "73997", "url": "https://it.wikipedia.org/wiki?curid=1288707", "title": "Fuck 'N' Roll", "text": ""}
{"id": "1288709", "revid": "633110", "url": "https://it.wikipedia.org/wiki?curid=1288709", "title": "USS Wesson", "text": "Lo USS \"Wesson (\"hull classification symbol\" DE-184) fu un cacciatorpediniere di scorta della classe Cannon, entrato in servizio nel novembre 1943 con la United States Navy. Dopo aver prestato servizio nella seconda guerra mondiale sul fronte del Pacifico, nel gennaio 1951 l'unit\u00e0 fu ceduta alla Marina Militare italiana nel quadro del programma di mutua assistenza militare, assumendo il nome di Andromeda\" (distintivo ottico F 592); nella Marina Militare costitu\u00ec la classe Aldebaran insieme alle gemelle \"Altair\" (ex USS \"Gandy\") e \"Aldebaran\" (ex USS \"Thornhill\").\nQueste navi entrarono in servizio insieme alle unit\u00e0 della classe Artigliere nel quadro di un programma di potenziamento navale avviato nel 1950 e vennero utilizzate prima come \"avviso scorta\", poi nel 1957 come fregate e dal 1962 fino al loro disarmo come corvette.\nStoria.\nIl \"Wesson\" era stato costruito nei cantieri di Newark nel New Jersey, dove venne varato il 17 ottobre 1943 entrando in servizio il successivo 11 novembre.\nDestinata nel teatro del Pacifico, oper\u00f2 in supporto alle azioni nelle Filippine e a Iwo Jima. Il 7 aprile 1944 venne danneggiata da un aereo kamikaze che si schiant\u00f2 nei pressi dei tubi lanciasiluri a centro nave. Nell'impatto persero la vita quattro uomini dell'equipaggio, mentre uno scomparve e venticinque rimasero feriti. Completate le riparazioni di emergenza il 10 aprile, il giorno dopo la nave part\u00ec per raggiungere San Francisco in California per effettuare ulteriori riparazioni al termine delle quali raggiunse Pearl Harbor il 21 luglio riprendendo l'attivit\u00e0 di scorta.\nAl termine del conflitto, nel quale la nave ebbe importanti decorazioni, l'unit\u00e0 venne collocata in riserva il 24 giugno 1946 per poi essere trasferita all'Italia il 10 gennaio 1951. Entrata a far parte della Marina Militare venne ribattezzata \"Andromeda\" e con l'ingresso dell'Italia nella NATO ebbe assegnata la matricola F 592. Prest\u00f2 servizio fino al 1972, quando venne posta in disarmo ed avviata alla demolizione."}
{"id": "1288712", "revid": "339392", "url": "https://it.wikipedia.org/wiki?curid=1288712", "title": "Delfino dai fianchi bianchi atlantico", "text": ""}
{"id": "1288713", "revid": "465036", "url": "https://it.wikipedia.org/wiki?curid=1288713", "title": "Missionari Comboniani", "text": ""}
{"id": "1288715", "revid": "1543377", "url": "https://it.wikipedia.org/wiki?curid=1288715", "title": "0566", "text": "0566 \u00e8 il prefisso telefonico del distretto di Follonica, appartenente al compartimento di Pisa.\nIl distretto comprende la parte settentrionale della provincia di Grosseto. Confina a est con il distretto di Siena (0577), a sud di Grosseto (0564) e a nord di Piombino (0565) e di Volterra (0588).\nAree locali e comuni.\nIl distretto di Follonica comprende 6 comuni compresi nell'unica area locale di Follonica, formata dall'aggregazione degli ex settori di Follonica e Massa Marittima. I comuni compresi nel distretto sono: Follonica, Gavorrano, Massa Marittima, Monterotondo Marittimo, Montieri e Scarlino ."}
{"id": "1288717", "revid": "339392", "url": "https://it.wikipedia.org/wiki?curid=1288717", "title": "He-Man 1990", "text": ""}
{"id": "1288719", "revid": "773636", "url": "https://it.wikipedia.org/wiki?curid=1288719", "title": "Oratorio di Barottoli", "text": "L'oratorio di Barottoli \u00e8 un edificio sacro situato nel comune di Monteroni d'Arbia, nei pressi della frazione di Radi.\nStoria e descrizione.\nFu costruito per accogliere un'immagine della \"Madonna col Bambino\" risalente al XIV secolo assai venerata dalle popolazioni del luogo. La pittura si trovava sulla parete di una casa in rovina; nel 1615 si dette inizio alla costruzione di un oratorio, e l'immagine, staccata dal muro, fu collocata nel 1617 sull'altare maggiore del nuovo edificio, che fu completato nel 1620. Di propriet\u00e0 privata, oggi si presenta con un interno assai decoroso, a pianta unica, con quattro campate terminanti in volte a crociera. Nei due altari laterali, in stucco a volute bianche, si trovano una copia della tela di Rutilio Manetti raffigurante la \"Tentazione di Sant'Antonio Abate\", e un dipinto settecentesco raffigurante \"Tobiolo e l'Angelo\"."}
{"id": "1288725", "revid": "124544954", "url": "https://it.wikipedia.org/wiki?curid=1288725", "title": "Lucart", "text": "Lucart S.p.A. \u00e8 un'azienda italiana produttrice di carta. Ha sede a Porcari, all'interno del distretto cartario lucchese.\nStoria.\nNel 1953 i fratelli Tarcisio, Fernando, Eliseo, Alessandro e Raffaello Pasquini fondano a Villa Basilica (LU), un'azienda cartaria denominata Cartiera Lucchese dei fratelli Pasquini, dedicata alla fabbricazione di carte monolucide per imballaggi flessibili.\nL'azienda si amplia nel 1966, trasferendosi a Porcari (LU).\nVerso la fine degli anni ottanta il gruppo si rivolge al mercato igienico-sanitario. Nel 1988 si ha l'acquisizione dello stabilimento di Diecimo, dedito alla produzione di carta tissue e alla sua trasformazione (carta igienica, asciugatutto, tovaglioli, asciugamani). Cinque anni dopo l'azienda si espande anche in Francia, dove viene fondata Cartiera Lucchese France: la societ\u00e0 ha lo scopo di gestire i clienti francesi.\nNel 1998 vengono fondate la societ\u00e0 commerciale Lucart Iberica e la Lucart France sas (stabilimento di Troyes).\nNel 2007 viene costituita Fato Professional srl, societ\u00e0 che ha rilevato la gestione di Fato Italia srl, azienda leader produttrice di tovaglie e tovaglioli colorati e decorati per il mercato Ho.re.ca.\nNel 2008 consolida la propria presenza nel mercato francese con l'acquisizione del ramo tissue di Novacare s.a. con lo stabilimento di Laval-sur-Vologne quasi interamente dedicato alla produzione di articoli per il mercato AFH (away from home).\nNel 2009 Cartiera Lucchese Group cambia il nome in Lucart Group. Nell'anno seguente viene realizzato il primo impianto che permette di produrre carta 100% ecologica da fibre di cellulosa dei contenitori Tetra Pak.\nNel 2012 acquisisce gli stabilimenti italiani dell'americana Georgia-Pacific di Castelnuovo Garfagnana (LU) e Avigliano (PZ) ed i marchi Tenderly e Tutto. Contestualmente, Georgia-Pacific Italia srl, cambia la propria ragione sociale in Airtissue srl.\nDal primo aprile 2013 tutte le societ\u00e0 italiane del gruppo si sono fuse in un'unica societ\u00e0 denominata Lucart spa.\nNel 2016 il Gruppo acquisisce gli assett della societ\u00e0 ungherese Bokk Paper KFt. e rinomina la societ\u00e0 acquisita in Lucart Kft.\nNel 2018 il Gruppo acquisisce, tramite la controllata Lucart Iberica S.L.U., la societ\u00e0 CEL Technologies S.L.U. in Spagna e la rinomina in Lucart Tissue &amp; Soap S.L.U.\nNel 2021 il Gruppo acquisisce tramite la capogruppo Lucart Spa il 100% del capitale sociale della britannica ESP Ltd (Essential Supply Products Ltd)\nNEl 2021 Lucart fonda, insieme a CPR System, una nuova societ\u00e0 partecipata chiamata Newpal Spa che si occuper\u00e0 della stampa e commercializzazione di pallet in plastica riciclata derivante dal recupero dei cartoni per bevande tipo Tetra Pak\nProdotti.\nIl gruppo produce carta di bassa grammatura per imballaggi flessibili e prodotti tissue in pura cellulosa e carta disinchiostrata, a logo Lucart Professional, Grazie, Tenderly, Tutto, Fato, Velo, Smile o per private labels. Inoltre produce la materia prima per l'industria cartotecnica (sacchetti, carte da regalo, carte da accoppiare a polietilene e alluminio). \u00c8 il principale produttore europeo di carte monolucide sottili per imballaggi flessibili e tra i primi dieci di carta per uso igienico."}
{"id": "1288728", "revid": "1305772", "url": "https://it.wikipedia.org/wiki?curid=1288728", "title": "Growing Pains", "text": ""}
{"id": "1288736", "revid": "110157", "url": "https://it.wikipedia.org/wiki?curid=1288736", "title": "Beyond the Valley of 1984", "text": "Beyond the Valley of 1984 \u00e8 il secondo album della band punk rock Plasmatics, pubblicato nel 1981 dalla Stiff Records."}
{"id": "1288739", "revid": "2065965", "url": "https://it.wikipedia.org/wiki?curid=1288739", "title": "Michel-Charles Le C\u00e8ne", "text": "Discendeva da una famiglia di ugonotti, che dovettero lasciare la Normandia nel 1685, dopo la revoca dell'editto di Nantes nel 1685 da parte di Luigi XIV. Si rifugiarono quindi ad Amsterdam, dove Michel-Charles nel 1716 spos\u00f2 Fran\u00e7oise Roger (1694-1723), la figlia del famoso editore Estienne Roger (1665/66-1722), ed entr\u00f2 al lavoro nella stamperia del suocero. Nel 1720 fond\u00f2 una sua stamperia con editoria. Quando Roger e ambedue le sue succeditrici (la sua giovane figlia Jeanne e il suo impiegato Gernit Drinkman) nel 1722-3 morirono a distanza di un mese, Le C\u00e8ne compr\u00f2 la ditta di Roger e port\u00f2 avanti quell'attivit\u00e0 editoriale di composizione musicali che tanto celebre aveva reso Estienne: negli anni seguenti produsse numerose ristampe libri e partiture sotto il nome di \"Estienne Roger &amp; Le C\u00e8ne\" e le edizioni inedite invece furono stampate solo sotto il suo nome.\nCome era stato con Roger, il fulcro del lavoro di Le C\u00e8ne era la stampa di spartiti. In vent'anni stamp\u00f2 quasi 100 nuove pubblicazioni, principalmente raccolte di Geminiani, H\u00e4ndel e Locatelli (con i quali aveva stretto amicizia), Quantz, Tartini, Vivaldi e Telemann. La meticolosit\u00e0 editoriale e la buona organizzazione di Le C\u00e8ne (come era gi\u00e0 stato con Roger) furono apprezzate in tutta Europa. Per la diffusione dei suoi prodotti poteva contare su varie sedi di rappresentanza dislocate in Inghilterra, Germania, Belgio e Francia.\nDopo la morte di Le C\u00e8ne avvenuta nel 1743 la ditta fu acquisita dal libraio E.-J. de la Coste, il quale, contrariamente a Roger e a Le C\u00e8ne, non si occup\u00f2 della pubblicazione di nuove stampe. Nel 1746 cedette la stamperia ad Antoine Chareau, il quale era stato per un certo periodo impiegato sotto le dipendenze di Le C\u00e8ne. Due anni dopo, nel 1748, l'azienda venne definitivamente chiusa."}
{"id": "1288740", "revid": "1573940", "url": "https://it.wikipedia.org/wiki?curid=1288740", "title": "Pieve di San Giovanni Battista (Monteroni d'Arbia, Ville di Corsano)", "text": "La pieve di San Giovanni Battista a Corsano \u00e8 un edificio sacro situato a Ville di Corsano, nel comune di Monteroni d'Arbia.\nStoria e descrizione.\nLa chiesa \u00e8 conosciuta dal 1031. La facciata, organizzata su due ordini, con archetti e semicolonne nella parte superiore e con ampie archeggiature cieche nella parte basamentale, si ispira a modelli pisani interpretati in chiave lombarda. Nell'interno, a tre navate, gli elementi romanici sono evidenti nei semipilastri della controfacciata e nei pilastri compositi della prima campata. Il resto delle arcate di divisione, in cotto, appartiene a una fase posteriore. Da segnalare due tele (in restauro) di Alessandro Casolani, l'\"Annunciazione\" e l'\"Adorazione dei pastori\", e una scultura in terracotta policromata raffigurante \"Sant'Agata\", attribuita a Carlo di Andrea Galletti."}
{"id": "1288745", "revid": "2108263", "url": "https://it.wikipedia.org/wiki?curid=1288745", "title": "Regno di Finlandia (1918)", "text": "Il Regno di Finlandia fu uno Stato fantoccio creato dalla Germania guglielmina nell'ultimo periodo della Prima guerra mondiale nel 1918.\nStoria.\nIl regno ebbe una breve vita e nacque dopo la dichiarazione d'indipendenza della Finlandia dalla Russia. Con la caduta dello zar, infatti, era venuta meno l'autorit\u00e0 che da sempre aveva nominato il Senato del Granducato, il governo finlandese ad ovvia predominanza conservatrice. La conseguenza che sembrava ovvia era che fosse quindi il Parlamento a dover intervenire, ma le elezioni del 1\u00ba ottobre 1917 avevano dato un risultato ambiguo, col Partito Socialdemocratico Finlandese come primo partito ma isolato.\nIl precipitare della situazione in Russia con la Rivoluzione d'ottobre comport\u00f2 la parallela crisi della Finlandia: se le varie forze politiche concordarono nell'appoggiare la dichiarazione d'indipendenza del 6 dicembre, subito si spaccarono tanto da causare lo scoppio della guerra civile finlandese. I Rossi, subito appoggiati dai bolscevichi, proclamarono la Repubblica Socialista Finlandese dei Lavoratori, le cui forze cinsero d'assedio Helsinki, da cui il Senato scapp\u00f2 a favore di Vaasa. Fu a questo punto che i Bianchi, sostenitori del Senato, vennero pesantemente aiutati finanziariamente dalla Svezia, mentre a sud sbarcava l'esercito tedesco, desideroso di cogliere l'occasione per allargare i suoi domini.\nL'appoggio germanico fu decisivo, e i rossi furono rapidamente sconfitti. Il rientrato Senato oper\u00f2 rapidamente per stabilizzare la situazione, e sottoline\u00f2 la continuazione della monarchia nominando il Premier uscente, Pehr Evind Svinhufvud, come reggente. Con le truppe tedesche in casa, sembr\u00f2 quindi naturale cercare un sovrano germanico. Il principe Federico Carlo d'Assia-Kassel venne eletto dal parlamento di Finlandia il 9 ottobre 1918, sotto la garanzia di una monarchia costituzionale che salvaguardasse il ruolo del parlamento.\nCon la fine della Prima guerra mondiale, con l'abdicazione di Guglielmo II di Germania e la fine della monarchia in Germania, la situazione venne considerata instabile dalla societ\u00e0 dell'epoca e da Federico stesso. Federico Carlo rinunci\u00f2 al trono il 14 dicembre 1918, senza nemmeno essere giunto nel suo regno e senza nemmeno essersi ancora ufficialmente insediato. La Finlandia, successivamente, adott\u00f2 una costituzione repubblicana, e il punto di conciliazione fra le due fazioni politiche nazionali venne trovata in una forma di governo semipresidenziale con un ruolo forte del Capo dello Stato."}
{"id": "1288747", "revid": "1543377", "url": "https://it.wikipedia.org/wiki?curid=1288747", "title": "0564", "text": "0564 \u00e8 il prefisso telefonico del distretto di Grosseto, appartenente al compartimento di Pisa.\nIl distretto comprende la parte centro-meridionale della provincia di Grosseto. Confina a est con il distretto di Siena (0577), a sud-est di Orvieto (0763), a sud di Viterbo (0761) e di Civitavecchia (0766) e a nord di Follonica (0566).\nAree locali e comuni.\nIl distretto di Grosseto comprende 22 comuni compresi nelle quattro aree locali di Arcidosso (ex settori di Arcidosso e Pitigliano), Grosseto (ex settori di Castiglione della Pescaia e Grosseto), Orbetello e Roccastrada (ex settori di Civitella Paganico, Roccastrada e Scansano). I comuni compresi nel distretto sono: Arcidosso, Campagnatico, Capalbio, Castel del Piano, Castell'Azzara, Castiglione della Pescaia, Cinigiano, Civitella Paganico, Grosseto, Isola del Giglio, Magliano in Toscana, Manciano, Monte Argentario, Orbetello, Pitigliano, Roccalbegna, Roccastrada, Santa Fiora, Scansano, Seggiano, Semproniano e Sorano ."}
{"id": "1288750", "revid": "773636", "url": "https://it.wikipedia.org/wiki?curid=1288750", "title": "Chiesa dei Santi Giacomo e Cristoforo (Cuna)", "text": "La chiesa dei Santi Giacomo e Cristoforo \u00e8 un edificio sacro che si trova a Cuna, nel comune di Monteroni d'Arbia nella provincia di Siena.\nStoria.\nLa chiesa \u00e8 posta presso l'ingresso della grancia fortificata di Cuna, dipendente dall'ospedale di Santa Maria della Scala di Siena. La dedicazione a San Giacomo sembrerebbe confermare la presenza di un ospedale, annesso alla chiesa. Nel 1314 la chiesa venne totalmente ricostruita.\nDescrizione.\nL'edificio, interamente in cotto, \u00e8 a unica navata senza scarsella terminale, coronata esternamente da una cornice poggiante su mensolette. L'aula prende luce dall'occhio della facciata e da due finestre di proporzioni ormai gotiche, anche se con arco ancora a tutto sesto di ricordo romanico. L'interno conserva resti di affreschi trecenteschi, tra cui una \"Madonna col Bambino e santi\", una \"Presentazione al Tempio\" e una \"Adorazione dei Magi\"."}
{"id": "1288752", "revid": "110157", "url": "https://it.wikipedia.org/wiki?curid=1288752", "title": "Annalisa Ceresa", "text": "Biografia.\nResidente in Valle d'Aosta, a Gressoney-Saint-Jean, e tesserata per il Centro Sportivo Esercito, era specialista dello slalom speciale.\nStagioni 1995-2003.\nInizi\u00f2 a prendere parte a gare FIS nel dicembre del 1994; in Coppa Europa esord\u00ec il 20 dicembre 1995 nella discesa libera di Altenmarkt (31\u00aa). Partecip\u00f2 ai Mondiali juniores di Schladming 1997, senza ottenere risultati di rilievo, e il 20 dicembre dello stesso anno debutt\u00f2 in Coppa del Mondo nello slalom speciale di Val-d'Is\u00e8re, senza concluderlo; nel 1998 a Falcade si laure\u00f2 campionessa italiana di combinata.\nPer diverse stagioni, dal 2003 al 2007, si colloc\u00f2 quasi sempre attorno alla 25\u00aa posizione della lista di partenza della Coppa del Mondo in slalom speciale. Sempre nella medesima specialit\u00e0 conquist\u00f2 il primo podio in Coppa Europa, il 19 gennaio 2003 al Passo del Tonale (2\u00aa), e gareggi\u00f2 ai successivi Mondiali di Sankt Moritz 2003, suo esordio iridato (11\u00aa).\nStagioni 2004-2008.\nIl 29 febbraio 2004 ottenne il suo miglior risultato in Coppa del Mondo: 7\u00aa nello slalom speciale di Levi. L'anno dopo, ai Mondiali di Bormio/Santa Caterina Valfurva 2005, fu 25\u00aa, mentre ai XX Giochi olimpici invernali di , sua unica presenza olimpica, chiuse al 24\u00ba posto. Nella stagione 2005-2006 ottenne anche i suoi migliori risultati in Coppa Europa, con la sua unica vittoria, nello slalom speciale di Zoldo Alto del 15 dicembre, e il 2\u00ba posto nella supercombinata di Meg\u00e8ve del 27 gennaio, suo ultimo podio nel circuito.\nAi Mondiali di \u00c5re 2007, suo congedo iridato, non complet\u00f2 la sua prova e nella stagione 2007-2008 usc\u00ec dalle migliori trenta della specialit\u00e0 in Coppa del Mondo; il 29 dicembre 2008 disput\u00f2 la sua ultima gara, lo slalom gigante di Coppa del Mondo di Semmering, senza concludere la prova.\nCaratteristiche tecniche.\nHa sempre avuto un rendimento costante, , con pochissimi exploit. .\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1288753", "revid": "773636", "url": "https://it.wikipedia.org/wiki?curid=1288753", "title": "Chiesa di Sant'Agostino alla Sorra", "text": "La chiesa di Sant'Agostino alla Tressa (anche \"Sant'Agostinello\", \"Sant'Agostinello a Tressa\" o \"Sant'Agostino a Tressa\") era un edificio sacro che si trova in localit\u00e0 S. Agostino Monteroni d'Arbia.\nDescrizione.\nNascosta in una fitta boscaglia e preda di vari trafugamenti delle residue decorazioni lapidee, la piccola chiesa conserva una caratteristica facciata a capanna con il parato in laterizio, interrotto da un architrave in pietra, unico residuo della costruzione pi\u00f9 antica, insieme con l'abside semicircolare. Il toponimo di Sant'Agostino, costituito dalla chiesa e da tre case, \u00e8 citato fin dal 1081. L'edificio ecclesiastico \u00e8 poco distante dalla casa colonica che connotava il borgo."}
{"id": "1288762", "revid": "1573940", "url": "https://it.wikipedia.org/wiki?curid=1288762", "title": "Pieve di San Giovanni Battista (Monteroni d'Arbia, Lucignano d'Arbia)", "text": "La pieve di San Giovanni Battista \u00e8 un edificio sacro che si trova a Lucignano d'Arbia, nel comune di Monteroni d'Arbia.\nStoria e descrizione.\nRicordata fin dall'inizio del X secolo si presenta, dopo il ripristino del 1933, restituita agli originali caratteri romanici, con impianto a unica navata conclusa da un'abside semicircolare. I tre grandi archi trasversali della navata sono impostati su semipilastri, e sorreggono la copertura lignea della navata. Sul lato destro si appoggia la torre, le cui possenti dimensioni tradiscono una fattura pi\u00f9 antica rispetto sia alla chiesa stessa che al leggero campaniletto a vela di stile gotico. La facciata \u00e8 ravvivata dalla bicromia dell'arco del portale, sormontato da un piccolo occhio. All'interno, una \"Crocifissione e santi\" di Bartolomeo Neroni detto il Riccio (1554-1555 circa)."}
{"id": "1288767", "revid": "23671", "url": "https://it.wikipedia.org/wiki?curid=1288767", "title": "M\u014ds\u014d Dairinin", "text": ""}
{"id": "1288768", "revid": "339392", "url": "https://it.wikipedia.org/wiki?curid=1288768", "title": "Eurostar Barcellona", "text": ""}
{"id": "1288772", "revid": "536103", "url": "https://it.wikipedia.org/wiki?curid=1288772", "title": "Carta topografica", "text": "Una carta topografica \u00e8 una rappresentazione bidimensionale di un territorio.\n\u00c8 disegnata impostando una scala che indica il rapporto fra le dimensioni sulla carta e le reali dimensioni del territorio rappresentato. Rappresenta le principali caratteristiche formali di un territorio, da una parte di origine naturale, dall'altra costruite dal fare umano nel tempo (strade, edifici, canali, insediamenti, vegetazione agricola). Il suo scopo principale \u00e8 quello di mostrare le caratteristiche formali di un territorio. Sono state valutate a partire dall'Ottocento come documento essenziale per la ricerca geografica.\nDefinizione.\nLa carta topografica rappresenta un territorio ampio, per esempio di un comune o di una provincia. Sono ricche di particolari..\nLa proporzione fra le reali dimensioni del terreno e la sua rappresentazione grafica si chiama scala; definiremo pertanto la scala come il rapporto costante tra una distanza sulla carta (distanza grafica) e la sua corrispondente misurata sul terreno. Ad esempio, se la scala di una carta \u00e8 di 1:, ci\u00f2 significa che le dimensioni riportate sulla carta sono volte pi\u00f9 piccole di quelle corrispondenti sul terreno e, viceversa, una determinata distanza sulla carta.\nSi chiamano topografiche in senso stretto le carte con scala compresa tra 1: e 1:, a differenza di quelle geografiche (con scala inferiore a 1:), corografiche (con scala da 1: a 1:), delle mappe (con scala superiore fino a 1:) e delle piante (con scala da 1:50 a 1:500)."}
{"id": "1288773", "revid": "666668", "url": "https://it.wikipedia.org/wiki?curid=1288773", "title": "Anna di Ka\u0161in", "text": "Biografia.\nFiglia del principe Dimitrij Borisovi\u010d e bisnipote del Principe Basilio di Rostov, fu educata fin dai suoi primi anni di vita a una stretta aderenza ai dettami cristiani. Il suo precettore fu Sant'Ignazio, vescovo di Rostov, noto per il suo altruismo nei confronti dei pi\u00f9 bisognosi. Come ogni nobildonna del suo tempo Anna impar\u00f2 inoltre l'arte del cucito. Una volta cresciuta, la Principessa Xenia di Tver', seconda moglie del Gran Principe Jaroslav di Tver', invi\u00f2 un'ambasciata a Rostov recante la richiesta di unire in matrimonio Anna con il proprio figlio Mikhail. Il riscontro fu positivo e Anna divenne sposa di quest'ultimo.\nIl matrimonio si svolse l'8 novembre 1294 nella Cattedrale Preobra\u017eenskij di Tver'. Per celebrare questo evento gli abitanti della citt\u00e0 di Ka\u0161in costruirono il Tempio Mikhailovskij e una grande porta monumentale sulla via per Tver', chiamandola anch'essa \"Mikhailovskij.\" Una commemorazione dello sposalizio viene officiata ogni anno nella Cattedrale di Ka\u0161in.\nAnna e Mikhail ebbero cinque figli:\nNel 1294 il padre di Anna mor\u00ec e nel 1295 un terribile incendio distrusse Tver'. Poco dopo tale evento la primogenita della coppia, Feodora, mor\u00ec ancora bambina dopo una breve malattia. Nel 1296 un altro incendio distrusse il loro palazzo e i principi si salvarono a stento. Nel 1317 prese inizio l'aspro scontro che contrappose il marito al Principe Jurij di Mosca.\nNel 1318 la principessa vide per l'ultima volta suo marito che, convocato a Saraj da Uzbeg Khan, fu ivi torturato a morte il 22 novembre 1318. Anna venne a conoscenza di tale fatto solo nel luglio successivo e, dopo aver saputo che i resti del marito erano stati trasportati a Mosca, invi\u00f2 un'ambasciata nell'intento di riottenerli. Grazie agli uffici della moglie il corpo di Mikhail fece cos\u00ec ritorno a Tver', ove fu seppellito nella Cattedrale Preobra\u017eenskij.\nNel 1325, Dimitrij, primo figlio maschio della coppia, fu, come il padre, torturato e ucciso dall'Orda. Nel 1327, il suo terzogenito Alessandro, stermin\u00f2 il contingente tataro che si era installato a Tver'. Per vendetta il Khan invi\u00f2 un nuovo esercito e distrusse la citt\u00e0; Alessandro fu costretto a fuggire a Pskov. Per un decennio Anna non rivide il proprio figlio che, assieme al nipote F\u00ebdor, fu squartato dall'Orda nel 1339.\nDopo la morte del Principe Mikhail, Anna decise di rifugiarsi \"nel silenzio e nel lavoro per Dio\". Prese cos\u00ec i voti monastici nel monastero di Santa Sofia di Tver' ove adott\u00f2 il nome di Eufrosinija. Nel 1365 il figlio pi\u00f9 giovane della Principessa, Basilio, l'unico rimasto in vita, convinse la madre a trasferirsi nel proprio Principato. Si ritir\u00f2 nel monastero Uspenskij di Ka\u0161in, dove la santa prese lo \"schema\" con il nome di Anna.\nMor\u00ec in tarda et\u00e0 il 2 ottobre 1368 e fu seppellita nella Cattedrale della Beata Vergine.\nGlorificazione.\nIl nome della Principessa Anna fu dimenticato per alcuni secoli. Fu durante l'assedio di Ka\u0161in da parte delle truppe lituane che, secondo le sue agiografie, Anna apparve a un fedele annunciando che avrebbe pregato il Salvatore e la Madonna per la liberazione della citt\u00e0 dalle truppe nemiche.\nIl sinodo della Chiesa ortodossa russa, riunito nel 1649, dichiar\u00f2 le sue reliquie degne della venerazione universale e la glorific\u00f2 a Santa. Ventotto anni dopo il Gioacchino convoc\u00f2 un nuovo sinodo chiedendo la sua immediata decanonizzazione a causa della grande venerazione cui la stessa era oggetto da parte dei Vecchi Credenti.\nSi ritiene che gli scismatici innalzarono Anna nel loro Palladium perch\u00e9 la Principessa era solitamente raffigurata nelle icone nell'atto di compiere il segno della croce con due dita, cos\u00ec come voleva il vecchio rituale ortodosso, invece che con tre, uso introdotto dalle Riforme di Nikon nel 1656. Opere di autori del Vecchio Credo spiegano inoltre tale culto con il fatto che, da un esame delle reliquie, una mano del corpo incorrotto di Anna sia piegata con le due dita tese. Nonostante le autorit\u00e0 ecclesiastiche si siano sforzate di \"correggere\" tale situazione, secondo queste fonti agiografiche, la mano sarebbe sempre tornata nella posizione originaria, provocando l'ira di Gioacchino che, prima di convocare il sinodo, ordin\u00f2 che i resti della Santa non fossero pi\u00f9 esposti alla venerazione dei credenti.\nSecondo studi recenti la sua decanonizzazione sarebbe stata invece determinata dalla circolazione di una \"Vita\" della Santa, composta da Ignatius di Solovki, uno dei pi\u00f9 noti e radicali leader del Raskol.\nFu solo il 12 giugno 1909 che la Chiesa ortodossa russa glorific\u00f2 nuovamente Anna, stabilendone il culto. Lo stesso anno una comunit\u00e0 monastica fu creata in suo onore a Grozny, un anno dopo una chiesa le fu consacrata a San Pietroburgo."}
{"id": "1288774", "revid": "599013", "url": "https://it.wikipedia.org/wiki?curid=1288774", "title": "Vincenzo Riccio (calciatore)", "text": "Carriera.\nNato e cresciuto nell'entroterra napoletano inizia la sua trafila nell\"'US San Nicola\" di Castello di Cisterna.\nHa disputato 9 campionati di Serie B con le maglie di Fidelis Andria, , e .\nCon il Cosenza, in sei stagioni totalizza 149 presenze di campionato e due reti, e conquista una promozione in Serie B nella stagione 1997-1998, sotto la guida di Giuliano Sonzogni. Segna un gol in sforbiciata allo Stadio Olimpico di Roma contro la Lazio in Coppa Italia, nell'estate del '98 (gara che venne rimontata e vinta dai capitolini per 2-1). Pochi giorni prima era stato autore di una rete realizzata al San Paolo contro il Napoli di Renzo Ulivieri, dove il Cosenza (neopromosso), alla prima giornata di Serie B, vinse 2-1.\nNella stagione 2000-2001 si trasferisce alla Pistoiese in Serie B dove termina il campionato con la salvezza. Resta in maglia arancione anche l'anno successivo che si conclude con una retrocessione in Serie C1.\nNel 2002 continua a giocare tra i cadetti vestendo la maglia del allenato da Giuseppe Papadopulo giocando con Taddei e Tiribocchi e collezionando 30 presenze ed 1 gol. Al termine della stagione ottiene una storica promozione in Serie A (prima in assoluto dei toscani), categoria per il quale non viene confermato. Prosegue la propria carriera in Serie C1 indossando le maglie di Benevento, prima, e poi.\nCon gli irpini raggiunge la promozione in Serie B nella stagione 2006-2007, e anche in questo caso non \u00e8 stato confermato nella categoria superiore.\nNell'estate del 2007 passa alla Cavese in Serie C1, con cui gioca due campionati. Nella prima stagione colleziona 21 presenze in campionato segnando un gol decisivo contro la Pro Patria nella partita di ritorno giocata a Cava dei Tirreni e vinta per 2-1, Nella seconda stagione, non scende mai in campo, con la squadra che in campionato sfiora la qualificazione ai play-off.\nA luglio del 2009 si accasa alla Forza e Coraggio, formazione campana neopromossa in Serie D con cui segna un gol in 29 partite di campionato.\nIl 28 luglio 2011 viene messo sotto contratto dal Torrecuso, squadra militante nell'Eccellenza campana.\nIl 17 settembre 2012 risale di una categoria, in Serie D, ingaggiato dal . A gennaio 2013 ritorna alla Forza &amp; Coraggio.\nConta 389 presenze di campionato tra i tornei professionistici disputati e 8 gol all'attivo, di cui 258 presenze e 6 reti in Serie B."}
{"id": "1288777", "revid": "1347902", "url": "https://it.wikipedia.org/wiki?curid=1288777", "title": "Michail Michajlovi\u010d Ippolitov-Ivanov", "text": "Biografia.\nNacque nei pressi di San Pietroburgo, suo padre era macchinista impiegato presso la Reggia di Gat\u010dina. Il suo nome di nascita era Michail Michajlovi\u010d Ivanov; aggiunse il cognome materno \"Ippolitov\" solo successivamente per evitare di essere confuso con un omonimo critico musicale.\nIn giovent\u00f9 fece parte del coro di voci bianche della cattedrale di Sant'Isacco, dove ricevette anche la sua prima educazione musicale. Entr\u00f2 al conservatorio di San Pietroburgo nel 1875, dove ottenne il diploma in composizione nel 1882 sotto la guida di Nikolaj Rimskij-Korsakov, il cui stile influenz\u00f2 molto Ivanov.\nLa sua prima occupazione fissa fu la direzione per ben sette anni dell'Accademia musicale e dell'orchestra di Tbilisi. Questo periodo gli consent\u00ec di sviluppare interesse e familiarit\u00e0 con la musica popolare georgiana, riflessione delle tradizioni musicali delle minoranze non slave e di popolazioni esotiche confinanti. Uno dei suoi allievi di maggior rilievo a Tbilisi fu il direttore d'orchestra \u0116duard Grikurov.\nQui il 1\u00ba maggio 1886 diresse la prima esecuzione della terza e ultima versione del \"Romeo e Giulietta\" di \u010cajkovskij.\nNel 1893 divenne docente presso il Conservatorio di Mosca, di cui assunse anche il ruolo di direttore dal 1905 al 1924. Nel contempo fu membro e direttore della Societ\u00e0 Corale russa, delle compagnie operistiche del teatro Mamontov e, a partire dal 1925, del Bol'\u0161oj. Fu inoltre attivo nell'ambito della critica musicale.\nIppolitov-Ivanov si mantenne sempre indipendente. Nel corso della sua carriera divenne presidente della \"Societ\u00e0 degli Autori e dei Compositori\", ma non prese parte al dibattito fra musicale che incoraggiava lo sviluppo di nuovi gusti musicali o fomentava la nascita di un'arte del proletariato. Il suo stile si era sviluppato sotto la guida di Rimskij-Korsakov, a cui si erano aggiunte influenze della musica popolare, in particolare quella caucasica della Georgia.\nMor\u00ec a Mosca nel 1935, qualche anno dopo essere stato insignito dell'Ordine della Bandiera rossa del Lavoro.\nProduzione musicale.\nNonostante la vasta produzione operistica, orchestrale e cameristica, della musica di Ivanov restano popolari ai nostri giorni soltanto gli \"Schizzi caucasici\" del 1894, una suite che racchiude le citate influenze e include il suo brano pi\u00f9 noto, una caratteristica marcia dal titolo \"La processione del Sardar\"."}
{"id": "1288778", "revid": "107070227", "url": "https://it.wikipedia.org/wiki?curid=1288778", "title": "0571", "text": "0571 \u00e8 il prefisso telefonico del distretto di Empoli, appartenente al compartimento di Firenze.\nIl distretto comprende la parte occidentale della citt\u00e0 metropolitana di Firenze e la parte nord-orientale della provincia di Pisa, con esclusione delle frazioni di Orentano e Villa Campanile del comune di Castelfranco di Sotto appartenenti all'area locale di Altopascio. Confina a est con il distretto di Firenze (055), a sud di Siena (0577), a sud-ovest di Volterra (0588), a ovest di Pontedera (0587), a nord di Lucca (0583), di Montecatini Terme (0572) e di Pistoia (0573).\nAree locali e comuni.\nIl distretto di Empoli comprende 15 comuni compresi nelle 2 aree locali di Empoli e San Miniato (ex settori di Castelfiorentino e San Miniato). I comuni compresi nel distretto sono: Capraia e Limite, Castelfiorentino, Castelfranco di Sotto (PI), Cerreto Guidi, Certaldo, Empoli, Fucecchio, Gambassi Terme, Montaione, Montelupo Fiorentino, Montespertoli, Montopoli in Val d'Arno (PI), San Miniato (PI), Santa Croce sull'Arno (PI) e Vinci con esclusione delle frazioni di Orentano e Villa Campanile del comune di Castelfranco di Sotto ."}
{"id": "1288779", "revid": "78273", "url": "https://it.wikipedia.org/wiki?curid=1288779", "title": "Mikhail Ippolitov-Ivanov", "text": ""}
{"id": "1288781", "revid": "2166030", "url": "https://it.wikipedia.org/wiki?curid=1288781", "title": "Carlo Federico di Holstein-Gottorp", "text": "Biografia.\nFiglio di Federico IV di Holstein-Gottorp e di sua moglie, Edvige Sofia, figlia di Carlo XI di Svezia, divenne duca nell'infanzia, alla morte del padre in battaglia, nel 1702 sotto la reggenza della madre\nRisiedette con la madre a Stoccolma, mentre il ducato fu affidato ad amministratori locali: nel corso della Grande guerra del nord, infatti i danesi ne occuparono la parte settentrionale, compresa la storica residenza di famiglia, il castello di Gottorp.\nNel 1718, alla morte del re Carlo XII di Svezia, suo zio materno, fu presentato come pretendente alla corona svedese, ma un'altra sua zia Ulrica Eleonora (1689-1741) rivendic\u00f2 il trono per s\u00e9 e Carlo Federico si trasfer\u00ec alla corte russa, aspettando di poter ereditare il regno alla morte della zia, che era senza eredi. Mor\u00ec invece prima di lei e lasci\u00f2 i propri diritti al trono al figlio, infante.\nNel 1720 la Svezia e il regno di Danimarca e Norvegia firmarono il trattato di Frederiksborg, con il quale la Svezia si impegn\u00f2 non supportare ulteriormente l'Holstein-Gottorp. Il duca si oppose al trattato, che lo poneva nella posizione di ribelle e che gli precludeva i diritti al trono, soprattutto perch\u00e9 non avrebbe pi\u00f9 potuto contare sul sostegno svedese per la riconquista dello Schleswig, la parte a nord del ducato tedesco.\nSpos\u00f2 la granduchessa Anna Petrovna Romanova, figlia maggiore dello zar Pietro I e della sua seconda moglie, di umili origini, la futura Caterina I di Russia (Marta Skavronskaja). Nel 1727, come comandante delle guardie di palazzo a San Pietroburgo, alla morte della suocera, aveva tentato di ottenere il trono alla moglie, ma quest'azione non ebbe successo.\nLoro figlio Carlo Pietro Ulrico, che gli succedette come duca di Holstein-Gottorp alla sua morte nel 1739, sarebbe tuttavia divenuto zar nel 1762 con il nome di Pietro III.\nDiscendenza.\nCarlo Federico ed Anna ebbero un unico figlio:\nSei mesi dopo la morte di Elisabetta, Caterina organizz\u00f2 con Griglrij Orlov, ufficiale d'artiglieria e suo amante, una congiura per spodestare suo marito l'imperatore Pietro III ed essere incoronata Imperatrice con il nome di Caterina II."}
{"id": "1288782", "revid": "78273", "url": "https://it.wikipedia.org/wiki?curid=1288782", "title": "Mihail Ippolitov-Ivanov", "text": ""}
{"id": "1288797", "revid": "339392", "url": "https://it.wikipedia.org/wiki?curid=1288797", "title": "Falundafa", "text": ""}
{"id": "1288799", "revid": "773636", "url": "https://it.wikipedia.org/wiki?curid=1288799", "title": "Convento di San Lucchese", "text": "Il convento di San Lucchese si trova a Poggibonsi in provincia di Siena, arcidiocesi di Siena-Colle di Val d'Elsa-Montalcino.\nOriginariamente al suo posto sorgeva la chiesa di Santa Maria in Camaldo. Si tratta di uno dei pochissimi esempi di edifici in stile gotico presenti in Valdelsa, visibile soprattutto nella zona absidale. Nel luglio del 1938 papa Pio XI elev\u00f2 la chiesa alla dignit\u00e0 di basilica minore.\nStoria.\nLa chiesa nasce originariamente come parrocchiale del borgo di Camaldo situato di fronte alla collina di Poggio Imperiale e, secondo la leggenda, fondato dagli abitanti di Fiesole scappati dalla loro citt\u00e0 dopo la distruzione nel 1010.\nLa tradizione dice che nel 1220 la chiesa di Santa Maria \"de Vico Camalduli\" venne concessa, insieme a due case, dal comune di Poggibonizzo a frate Francesco d'Assisi durante il suo secondo viaggio nella zona. Qui Francesco conobbe Lucchese da Gaggiano che la storia vuole sia stato il primo terziario francescano e al quale in seguito la chiesa venne dedicata. La presenza dei frati minori \u00e8 documentata per\u00f2 solo a partire dall'8 agosto 1235 quando risulta che un frate del convento, frate Martino, fu presente alla nomina dell'ambasciatore di Poggibonizzo per la stipula di un trattato di pace con Firenze e Orvieto.\nI frati francescani inizialmente si devono essere semplicemente limitati a restaurare la chiesetta romanica visto che il 28 ottobre 1236 il papa Gregorio IX invi\u00f2 al proposto di Poggibonsi l'autorizzazione per la costruzione di una nuova chiesa. Per finanziare l'opera i frati ebbero vari lasciti dai poggibonsesi, lasciti che aumentarono dopo la morte nel 1251 di Lucchese. In cosa consistesse la costruzione non \u00e8 dato sapere ma si conosce solo la data del completamento di un'opera non specificata, il 1252, e il nome di chi la realizz\u00f2, maestro Nicoletto, citato in una lapide in marmo posta nella tamponatura della porta del fianco nord (\"ANNO D.NI MILL CC LII MAGISTER NICHOLETTUS FECIT HOC OPUS\") e che risulta attivo anche a San Gimignano nel 1257.\nLa zona dove stava sorgendo il convento fu spesso sconvolta da guerre e saccheggi tra le truppe fiorentine e senesi che portarono probabilmente a diverse interruzioni nei lavori, come nel 1257 e nel 1270 (anno della distruzione di Poggibonizzo), anche se nel 1268 i lavori dovevano essere a buon punto tanto che nel 1268 Corradino di Svevia li visit\u00f2 \nOltre alla chiesa nei pressi doveva essere gi\u00e0 attivo il cimitero di cui rimane murata nella facciata la lapide di Cambiuzzo Lotteringo (\"+ S CHAMBIUZII FRATR \\ IS IACHOPI LOTTE \\ RINGI LAPI OLIM\\ CHAMBIUZII EREDI\")\nI lavori di trasformazione dovettero essere terminati nel 1300 in occasione della costruzione dell'altare maggiore di cui resta una lapide con data (\"MCCC\") e nella seconda met\u00e0 del secolo ormai doveva aver assunto le dimensioni attuali.\nIl prestigio dei frati nel XIV secolo fu notevole e li vide impegnati in molte missioni; il comune di Poggibonsi nel corso del secolo var\u00f2 ben 43 deliberazioni che si occupavano del culto e della vita pubblica del convento, stanziando in pi\u00f9 occasioni anche dei denari come nel 1333 quando \"elemosinis dandis fratribus Minoribus\"; il 24 giugno 1346 \"pro subsidio eorum ecclesia\"; 4 dicembre 1351 per l'acquisto di \"lignanime dicti communis, inciso, fratribus beati Franscisci de Sancto Luchese pro reparatione domorum dicte ecclesie beati Luchessi\"; altri stanziamenti furono fatti il 22 agosto 1361 per completare la cappella di San Lucchese; il 28 agosto 1373 \"reparatione dicti loci Sancti Lucchesis\".\nNel 1440 il convento pass\u00f2 alla congregazione dell'Osservanza e per ben 25 volte tra il 1461 e il 1580 fu scelta quale sede di loro convegni. I tale lasso di tempo non risultano effettuati importanti lavori ma i lavori videro la realizzazione del portale, della cuspide e la costruzione del loggiato in facciata. In seguito il convento fu interessato da altri lavori ma sempre di piccola entit\u00e0.\nNel 1810 a seguito delle leggi napoleoniche il convento fu soppresso e i frati allontanati. Nel 1814 San Lucchese fu dichiarata curia e nel 1817 gli edifici del convento furono venduti ad un privato: Francesco Frosini Martinucci.\nNel 1895 le cappelle della chiesa risultavano gravemente lesionate e prima tra il 1903 e il 1905 e poi nel 1910 furono ripristinati il finestrone e l'occhio in facciate e restaurata la cappella di San Lucchese dall'architetto Giuseppe Castellucci. Nel 1925 i frati francescani ripresero il possesso del convento e subito dopo, nel 1930-32, furono fatti dei lavori di ristrutturazione.\nAltri interventi furono fatti nel 1948 per rimediare ai danni della guerra e nel 1987 sotto la direzione della Soprintendenza ai Monumenti di Siena.\nDescrizione.\nDella primitiva chiesa di Santa Maria in Camaldo durante dei restauri sono stati rinvenuti dei resti sul fianco occidentale della chiesa.\nEsterno.\nPreceduto da un semplice portico, l'edificio presenta il tipico impianto mendicante, con facciata a capanna aperta in alto da un oculo.\nIl campanile \u00e8 di costruzione moderna. Sulla destra della chiesa \u00e8 il chiostro.\nInterno.\nAd unica vasta navata illuminata da finestroni gotici. La navata con soffitto a travature scoperte \u00e8 conclusa da tre cappelle absidali con volte a crociera. Tutto l'interno \u00e8 stato ripristinato dopo l'ultima guerra ed \u00e8 de tipico stile gotico-francescano.\nAll'interno dell'edificio possiamo ammirare alla parete di destra in alto un affresco a forma di trittico raffigurante la \"Madonna col Bambino e santi\" con nella cuspide \"Padre Eterno\" e \"Annunciazione\" di un pittore senese, probabilmente Paolo di Giovanni Fei e sotto \"Martirio di sant'Andrea\" di Bartolo di Fredi.\nNel transetto sinistro si trova la cappella di san Lucchese affrescata con le \"Storie di santo Stefano\" realizzate da Cennino Cennini nel 1388.\nNella parte sinistra della navata si trova \"San Nicola di Bari\", affresco di Bartolo di Fredi, e pi\u00f9 vicino all'ingresso il dossale di Giovanni della Robbia datato 1517 raffigurante \"Madonna col Bambino e santi\". In sacrestia si trova un armadio lavorato a traforo dipinto con 17 figure di \"apostoli e santi\" opera di Memmo di Filippuccio.\nNell'abside quadrangolare, illuminata da una grande bifora che si apre nella parete di fondo, si trova il presbiterio, rialzato di alcuni gradini rispetto al resto della chiesa; al di sotto della finestra, a pavimento, vi \u00e8 l'organo a canne Mascioni, \"opus 823\" del 1962, a trasmissione elettrica, con 19 registri su due manuali e pedale.\nNel refettorio, due scene con la \"Moltiplicazione dei pani e dei pesci\", affreschi di Gerino da Pistoia datati 1513.\nNel chiostro, infine, si trovano lunette affrescate da Ferruccio Nicodemo nel 1622 con \"Storie della vita di san Francesco\"."}
{"id": "1288807", "revid": "401052", "url": "https://it.wikipedia.org/wiki?curid=1288807", "title": "Baruth/Mark", "text": "Baruth/Mark \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") di Teltow-Fl\u00e4ming (targa TF).\nStoria.\nIl 31 dicembre 2001 vennero aggregati alla citt\u00e0 di Baruth/Mark i comuni di Dornswalde, Klasdorf, Paplitz, Petkus e Sch\u00f6bendorf.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nBaruth \u00e8 divisa in 12 zone, corrispondenti all'area urbana e a 11 frazioni (\"Ortsteil\"):"}
{"id": "1288810", "revid": "1714743", "url": "https://it.wikipedia.org/wiki?curid=1288810", "title": "Federico IV di Holstein-Gottorp", "text": "Biografia.\nNacque a Gottorp, figlio maggiore del duca Cristiano Alberto di Holstein-Gottorp e della principessa Federica Amalia di Danimarca.\nIl 12 maggio 1698 spos\u00f2 la principessa Edvige Sofia di Svezia: durante i festeggiamenti per il matrimonio a Stoccolma, strinse amicizia con il re Carlo XII di Svezia, fratello della sposa, con il quale partecip\u00f2 a feste e banchetti. All'epoca le voci riportarono che si trattasse di un'amicizia interessata e che il duca si comportasse amichevolmente all'apparenza, ma che in segreto complottasse per assassinare il re e usurpargli il trono. I suoi rapporti con il cognato rimasero tuttavia molto stretti anche in seguito, e il re gli offr\u00ec la propria assistenza in difesa dell'Holstein-Gottorp dall'invasione danese.\nPrese parte alla Grande guerra del nord a fianco della Svezia e venne ucciso nella battaglia di Klissow in Polonia. Il suo unico figlio, Carlo Federico gli succedette come duca sotto la reggenza della madre.\nDiscendenza.\nDal matrimonio con la principessa svedese ebbe un solo figlio:"}
{"id": "1288811", "revid": "1745361", "url": "https://it.wikipedia.org/wiki?curid=1288811", "title": "0573", "text": "0573 \u00e8 il prefisso telefonico del distretto di Pistoia, appartenente al compartimento di Firenze.\nIl distretto comprende gran parte della provincia di Pistoia eccetto la Valdinievole, appartenente al distretto di Montecatini Terme, e il comune di Agliana appartenente al distretto di Prato. Confina a est con il distretto di Prato (0574), a sud-est di Firenze (055), a sud di Empoli (0571), a ovest di Montecatini Terme (0572), a nord-ovest di Lucca (0583) e a nord di Sassuolo (MO) (0536) e di Porretta Terme (BO) (0534).\nAree locali e comuni.\nIl distretto di Pistoia comprende 9 comuni compresi nell'unica area locale di Pistoia (ex settori di Lamporecchio, Pistoia, Sambuca Pistoiese e San Marcello Pistoiese). Esistono sei reti urbane: Abetone, Lamporecchio, Pistoia, Quarrata, Sambuca Pistoiese e San Marcello Pistoiese. I comuni compresi nel distretto sono: Abetone Cutigliano, Lamporecchio, Larciano, Montale, Pistoia, Quarrata, Sambuca Pistoiese, San Marcello Piteglio e Serravalle Pistoiese ."}
{"id": "1288814", "revid": "174852", "url": "https://it.wikipedia.org/wiki?curid=1288814", "title": "Toth", "text": ""}
{"id": "1288822", "revid": "401052", "url": "https://it.wikipedia.org/wiki?curid=1288822", "title": "Trebbin", "text": "Trebbin \u00e8 una citt\u00e0 di abitanti del Brandeburgo, in Germania.\nAppartiene al circondario del Teltow-Fl\u00e4ming.\nStoria.\nNel 2003 alla citt\u00e0 di Trebbin vennero aggregati i comuni di L\u00fcdersdorf, Sch\u00f6nhagen e Thyrow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nTrebbin si divide in 14 zone, corrispondenti all'area urbana e a 13 frazioni (\"Ortsteil\"):\nAmministrazione.\nGemellaggi.\nTrebbin \u00e8 gemellata con:"}
{"id": "1288824", "revid": "1305772", "url": "https://it.wikipedia.org/wiki?curid=1288824", "title": "Il teatro alla moda", "text": "Il teatro alla moda \u00e8 un libello satirico dove il suo autore, il compositore veneziano Benedetto Marcello (1686-1739), sfoga le proprie opinioni critiche sull'ambiente dell'opera seria italiana dei primi due decenni del XVIII secolo. Fu pubblicato anonimamente a Venezia verso la fine del 1720. Quasi tutti gli aspetti dell\"'opera seria\" e il suo ambiente sociale sono vivamente criticati da Marcello: l'artificiosit\u00e0 delle trame, lo stile stereotipato della musica, le scenografie stravaganti e i macchinari, l'ignoranza e la venalit\u00e0 dei compositori e dei poeti, la vanit\u00e0 e la volgarit\u00e0 dei cantanti, l'avidit\u00e0 degli impresari e l'inettitudine dei musicisti.\nL'opera.\nIl titolo completo \u00e8: \"IL TEATRO ALLA MODA - O SIA - METODO Sicuro, e facile per ben comporre, &amp; esequire l'OPERE Italiane in Musica all'uso moderno - Nel quale - Si danno Avvertimenti utili, e necessarij \u00e0 Poeti, Compositori di Musica, Musici dell'uno e dell'altro sesso, Impresarj, Suonatori, Ingegneri e Pittori di Scena, Parti buffe, Sarti, Paggi, Comparse, Suggeritori, Copisti, Protettori e MADRI di Virtuose &amp; altre Persone appartenenti al Teatro\". \nInfatti \"Il teatro alla moda\" \u00e8 scritto come una serie di capitoli dove i consigli vengono ironicamente dati alle varie figure occupate nelle produzioni operistiche in modo che possano incontrare \"i moderni usi\" e bizzarri requisiti per gli eventi teatrali di questo genere.\nSotto il titolo, il frontespizio contiene parecchie allusioni a protagonisti ben conosciuti dei teatri veneziani dell'epoca. Per esempio, il nome dell'editore \"Aldiviva Licante\" si riferisce, per mezzo di anagrammi, sia al compositore d'opera Antonio Vivaldi, allora celeberrimo, sia alla cantante Caterina Canteli.\nGli altri \"enigmi\" citati in calce del frontespizio sono:\nIl testo de \"Il teatro alla moda\" presenta diverse peculiarit\u00e0. Il punto di vista di Marcello \u00e8 quello di un aristocratico che disprezza profondamente i condizionamenti di natura economica e la ricerca del successo popolare, come elementi corruttori dell'opera (che come genere non \u00e8 affatto disprezzato da Marcello, che anzi si erge a difensore del teatro musicale dalle sue degenerazioni). A questo fine l'autore rappresenta in modo caricaturale una serie di elementi che erano effettivamente ben presenti nel mondo del teatro lirico, come risulta pure da altre fonti, fra cui le Memorie di Carlo Goldoni. Sul piano letterario sono particolarmente riuscite le caricature delle \"virtuose\" (ossia delle cantanti, specie quelle impegnate nei ruoli principali) e delle loro madri, con gustose tirate in dialetto. La singolare dedica \"dall'auttore del libro al compositore di esso\" si contrappone implicitamente all'uso, stigmatizzato nel successivo capitolo dedicato \"a' Poeti\", delle espressioni di subordinazione servile degli autori ai personaggi dedicatari, che pagavano le spese di stampa (mentre Benedetto Marcello, ricco patrizio veneziano, non aveva bisogno di mecenati per le sue pubblicazioni). L'immagine di un ambiente che, abbandonata ogni cura per le arti letterarie e musicali, \u00e8 interamente dominato da pure preoccupazioni commerciali, raggiunge il culmine nell'ultimo capitolo, \"La Riffa\", di tono quasi surreale."}
{"id": "1288825", "revid": "184755", "url": "https://it.wikipedia.org/wiki?curid=1288825", "title": "0574", "text": "0574 \u00e8 il prefisso telefonico del distretto di Prato, appartenente al compartimento di Firenze.\nIl distretto comprende gran parte della provincia di Prato ed il comune di Agliana (PT). Confina a est e a sud con il distretto di Firenze (055), a ovest di Pistoia (0573) e a nord di Porretta Terme (BO) (0534).\nAree locali e comuni.\nIl distretto di Prato comprende 6 comuni compresi nell'unica area locale di Prato (ex settori di Prato e Vaiano). Esistono due reti urbane: Prato e Vaiano. I comuni compresi nel distretto sono: Agliana (PT), Cantagallo, Montemurlo, Prato, Vaiano e Vernio ."}
{"id": "1288830", "revid": "9", "url": "https://it.wikipedia.org/wiki?curid=1288830", "title": "Hiperlan", "text": ""}
{"id": "1288834", "revid": "106618944", "url": "https://it.wikipedia.org/wiki?curid=1288834", "title": "Dahme/Mark", "text": "Dahme/Mark \u00e8 una citt\u00e0 di abitanti del Brandeburgo, in Germania. Appartiene al circondario (\"Landkreis\") del Teltow-Fl\u00e4ming (targa TF), ed \u00e8 capoluogo della comunit\u00e0 amministrativa (\"Amt\") omonima. Dall'altura di Austemberg, nel quartiere di Sch\u00f6na-Kolpien, nasce la Dahme.\nStoria.\nIl 31 dicembre 2001 vennero aggregati alla citt\u00e0 di Dahme/Mark i comuni di Buckow, Gebersdorf, Kemlitz e Rosenthal.\nNel 2003 alla citt\u00e0 di Dahme/Mark venne aggregato il comune di Niebendorf-Heinsdorf.\nSuddivisione amministrativa.\nDahme/Mark si divide in 11 zone (\"Ortsteil\"), corrispondenti all'area urbana e a 10 frazioni:"}
{"id": "1288836", "revid": "37401", "url": "https://it.wikipedia.org/wiki?curid=1288836", "title": "Munichia", "text": "Munichia (; ) \u00e8 un'altura di 86 m di altezza presso Il Pireo, il porto di Atene, in Grecia, nota oggigiorno come Kastella.\nLa sommit\u00e0 della collina \u00e8 occupata da una chiesa ortodossa che prende il nome dal profeta Elia. Nelle strade bordanti la chiesa, si affacciano case pittoresche. Il teatro \"Veakio\", conosciuto per i suoi spettacoli estivi, \u00e8 ivi situato.\nNell'antica Grecia, le cerimonie dedicate ad Artemide Arkteia, si svolgevano a Munichia, oltre che a Braurone.\nNell'inverno 404/403 a.C. Trasibulo vi affront\u00f2 e sconfisse i Trenta tiranni (vedi Battaglia di Munichia), uno scontro nel quale mor\u00ec anche il loro capo Crizia."}
{"id": "1288838", "revid": "1714743", "url": "https://it.wikipedia.org/wiki?curid=1288838", "title": "Cristiano Alberto di Holstein-Gottorp", "text": "Biografia.\nCristiano Alberto era figlio del duca Federico III di Holstein-Gottorp, e di sua moglie, la principessa Maria Elisabetta di Sassonia. Cristiano Alberto divenne duca quando il padre mor\u00ec durante una battaglia al Castello di T\u00f6nning, assediato dal re danese.\nCristiano Alberto fu costretto all'esilio e ad una vita di guerre con la Danimarca. Solo il matrimonio con la figlia del re danese Federico III, consent\u00ec di concludere una pace, non affossando comunque la questione del Ducato. Durante il regno di Cristiano Alberto, infatti, erano state tessute strette alleanze con la Svezia, secolare nemica della Danimarca, alla quale aveva chiesto protezione.\nDal 1675 al 1689 Cristiano Alberto visse in esilio ad Amburgo. Comunque, con l'aiuto dell'Imperatore del Sacro Romano Impero e degli alleati europei, costrinse il Re di Danimarca a firmare il cosiddetto \"Altonaer Vergleich\", il quale lo riabilitava nella sua posizione al trono.\nIl 5 ottobre 1665 fond\u00f2 l'Universit\u00e0 di Kiel. Nel 1678 prese parte alla fondazione del Teatro di Amburgo.\nMatrimonio e figli.\nIl 24 ottobre 1667 spos\u00f2 la principessa Federica Amalia di Danimarca, figlia del Re Federico III di Danimarca e di Sofia Amelia di Brunswick e L\u00fcneburg.\nMorte.\nMor\u00ec il 6 gennaio 1695, all'et\u00e0 di 53 anni."}
{"id": "1288846", "revid": "1566286", "url": "https://it.wikipedia.org/wiki?curid=1288846", "title": "Marisa Merlini", "text": "Biografia.\nNata Merlin, da una famiglia borghese, crebbe a Monteverde Vecchio, quartiere storico di Roma, insieme ai suoi quattro fratelli. Inizi\u00f2 a studiare alla scuola di recitazione della contessa Serra, partecipando agli spettacoli del \"Teatro dei fanciulli\" (oggi Teatro Flaiano, presso borgo Pigna). Ben presto per\u00f2, dopo che il padre abbandon\u00f2 il tetto coniugale, la giovane Marisa, per supplire alle esigenze economiche, dovette interrompere gli studi e lavorare a tempo pieno presso un emporio di profumi. \nQui venne notata da Mariuccia Giuliano, moglie dell'attore Macario che in quel periodo stava reclutando delle soubrette per la sua rivista. Nel 1941 la Merlini esord\u00ec con successo al Teatro Valle. Per la sua prorompente bellezza fu scelta come modella da Gino Boccasile per le illustrazioni del settimanale \"Signorina grandi firme\". In piena guerra continu\u00f2 la carriera nel Teatro di rivista: nel 1943 fu chiamata da Tot\u00f2 per lo spettacolo \"Che ti sei messo in testa?\", insieme ad Anna Magnani, di cui sarebbe divenuta grande amica. Intanto aveva esordito sul grande schermo recitando una piccola parte in \"Stasera niente di nuovo\" (1942) di Mario Mattoli. Nel 1944 prese parte alla rivista \"Cantachiaro\", di Franco Monicelli, Garinei e Giovannini. \nDopo un ruolo minore in \"Roma citt\u00e0 libera\" (1946) fu a partire dal 1949 che intensific\u00f2 la propria attivit\u00e0 cinematografiche, imponendosi come una delle migliori attrici caratteriste dell'epoca. Nella sua lunga carriera, durata oltre quattro decenni, interpret\u00f2 pi\u00f9 di 160 pellicole, sia cinematografiche che televisive (senza dimenticare il palcoscenico). Eccellente nelle parti brillanti, divent\u00f2, ad esempio, una levatrice nubile che conquista il cuore del maresciallo Carotenuto (Vittorio De Sica) in \"Pane, amore e fantasia\" (1953) e nel suo seguito \"Pane, amore e gelosia\" (1954), entrambi diretti da Luigi Comencini, quindi la compagna di Alberto Sordi in \"Il vigile\" (1960), diretto da Luigi Zampa e un'allegra prostituta in \"Dramma della gelosia\" (1970), diretto da Ettore Scola\nRuoli pi\u00f9 impegnativi saranno quelli della turista malinconica in \"Tempo di villeggiatura\" (1956) di Antonio Racioppi, con cui vinse il Nastro d'argento nel 1957 come miglior attrice non protagonista. \nLa Merlini apparve per l'ultima volta sul grande schermo in \"La seconda notte di nozze\" (2005), diretto da Pupi Avati, mentre la sua ultima interpretazione televisiva fu nella miniserie televisiva in due puntate \"La buona battaglia - Don Pietro Pappagallo\", diretta nel 2006 da Gianfranco Albano.\nMor\u00ec nella sua casa romana vicino a piazza Vescovio, all'et\u00e0 di 84 anni; i funerali si svolsero quattro giorni dopo, in forma privata, presso la chiesa degli Artisti.\nVita privata.\nEstremamente riservata, negli anni sessanta, il 24 ottobre 1966 Marcello Marsiglia, di 22 anni, Successivamente fu resa nota una sua relazione col politico comunista Antonello Trombadori.\nFilmografia.\nTelevisione.\nNel 1967 e 1968 partecip\u00f2, insieme a numerosi altri attori e attrici, a una lunga serie di \"sketch\" della rubrica pubblicitaria televisiva \"Carosello\" che rappresentarono una versione a puntate del libro \"Cuore\" di Edmondo De Amicis, con regista, sceneggiatore e produttore Sandro Bolchi, pubblicizzando la cioccolata Nutella della Ferrero.\nDoppiatrici.\nMarisa Merlini \u00e8 stata doppiata in diversi film. Esattamente da:"}
{"id": "1288849", "revid": "486946", "url": "https://it.wikipedia.org/wiki?curid=1288849", "title": "Eberardo II, Duca di Wurttemberg", "text": ""}
{"id": "1288850", "revid": "599013", "url": "https://it.wikipedia.org/wiki?curid=1288850", "title": "Buckow", "text": ""}
{"id": "1288851", "revid": "486946", "url": "https://it.wikipedia.org/wiki?curid=1288851", "title": "Eberardo Ludovico di Wurttemberg", "text": ""}
{"id": "1288853", "revid": "287204", "url": "https://it.wikipedia.org/wiki?curid=1288853", "title": "Eberardo III di Wurttemberg", "text": ""}
{"id": "1288854", "revid": "111319", "url": "https://it.wikipedia.org/wiki?curid=1288854", "title": "Joe Hudepohl", "text": ""}
{"id": "1288855", "revid": "125694340", "url": "https://it.wikipedia.org/wiki?curid=1288855", "title": "Il ritorno di Godzilla (film 1984)", "text": " \u00e8 un film del 1984 diretto da Koji Hashimoto.\nSi tratta del sedicesimo \"sequel\" di \"Godzilla\" del 1954. Il film \u00e8 il primo della serie Heisei che ignora la continuit\u00e0 stabilita dai precedenti film di Godzilla da \"Il re dei mostri\" in poi, riportando la serie al tono cupo e anti-nucleare del film del 1954 e ribattezzando Godzilla come un antagonista. Con l'eccezione di Tomoyuki Tanaka e Teruyoshi Nakano, poche persone legate alla serie furono coinvolte nella produzione.\nPer il mercato degli Stati Uniti venne realizzata una versione dal titolo Godzilla 1985, della durata di 87 minuti e includendo nuove scene con Raymond Burr, tornando nei panni di Steve Martin, un personaggio di \"Godzilla, King of the Monsters\", la versione statunitense del primo film.\nIl Italia il film \u00e8 rimasto inedito fino alla pubblicazione della vhs negli anni 90 e successivamente in DVD fatta dalla Yamato Video.\nTrama.\n1984: sono trascorsi esattamente trent'anni dal primo raid di Godzilla su Tokyo, conclusosi fortunatamente con la morte del re dei mostri per mano del distruttore d'ossigeno. In apertura di pellicola un peschereccio incontra un ostacolo: l'isola di Daikoku si apre. Improvvisamente, l'isola si disintegra e da esso i marinai possono sentire un familiare ruggito.\nLa mattina seguente, il giovane reporter Goro Maki, in vacanza a bordo di una barca a vela, incontra il peschereccio della notte precedente alla deriva. Salito a bordo, lo spettacolo che gli si presenta \u00e8 agghiacciante: tutti i marinai sono stati privati dei liquidi vitali e ridotti a gusci morti. Goro sta per subire la stessa sorte, attaccato da un copepode gigante, ma viene salvato da Hiroshi Okumura, unico marinaio sopravvissuto.\nRicoverato in ospedale, Okumura identifica il mostro che ha attaccato il peschereccio come Godzilla. Gli esponenti del governo, di fronte a questa situazione, sono impotenti, avendo creduto per trent'anni che Godzilla fosse morto per mano di Serizawa. Per impedire il panico collettivo, il governo proibisce a Goro di pubblicare la sua scoperta: irritato, il giornalista si reca dal dottor Hayashida, che sta studiando varie armi sonore.\nIl professore ritiene che Godzilla sia dotato di poteri autorigeneranti e che nessuna arma possa batterlo.\nGoro fa conoscenza della giovane assistente di Hayashida, Naoko, nonch\u00e9 sorella di Hiroshi, il marinaio sopravvissuto. Grazie al nuovo amico, Naoko apprende con gioia che il fratello \u00e8 vivo. Intanto, un sottomarino russo nei pressi di Tokyo viene attaccato e distrutto, inasprendo i rapporti tra il Giappone e l'URSS. Il ministro della difesa a questo punto ammette pubblicamente il ritorno di Godzilla.\nDurante la notte, Godzilla distrugge una centrale nucleare e assorbe le scorie radioattive liberatesi. Durante un dibattito tra le forze russe, giapponesi e americane, le prime sono scettiche riguardo alla ricomparsa del re dei mostri ed affermano di tener puntato su Tokyo un satellite dotato di una testata nucleare.\nViene comunicato pubblicamente che Godzilla sta puntando verso Tokyo, e mentre la popolazione fugge dalla capitale, Goro e Hayashida stanno sviluppando una frequenza sonica in grado di allontanare Godzilla, mentre il geologo Minami mina la cima del vulcano Mihara ad Oshima. L'esercito si mobilita per arrestare la venuta di Godzilla, ma invano.\nGodzilla attacca poi la nave russa dove si trova il comando remoto per il lancio della testata, attivando il conto alla rovescia. Godzilla comincia a demolire Shinjuku, ma prima che possa distruggere il laboratorio di Hayashida, questo trova la frequenza per allontanarlo. Hayashida, Goro e Naoko per\u00f2 rimangono chiusi dentro l'edificio.\nA questo punto entra in azione la fortezza volante Super X, che bombarda Godzilla con missili al cadmio. Questo metallo, immune agli effetti del nucleare, sconfigge Godzilla, che perde conoscenza. Un elicottero comincia le procedure di recupero, ma l'unico che pu\u00f2 essere portato via \u00e8 Hayashida con la sua scoperta e Hiroshi Okumura. La testata nucleare russa intanto viene sganciata, gli americani lanciano un loro missile per intercettarla e ci riescono: l'impatto avviene nei cieli di Tokyo, colorandoli di rosso. Prima che possano far danni, le radiazioni vengono assorbite da Godzilla, che si rimette completamente e attacca il Super X, facendogli crollare sopra un palazzo.\nIntanto Goro e Naoko riescono ad uscire dall'edificio, per poi trovarsi ancora di fronte a Godzilla. Grazie all'arma di Hayashida, per\u00f2, Godzilla viene dirottato verso Oshima. Salito sulla cima del vulcano, Minami fa esplodere le mine, facendo cadere Godzilla nel cratere infuocato.\nProduzione.\nPre-produzione.\nDopo il fallimento di \"Distruggete Kong! La Terra \u00e8 in pericolo!\", Toho tent\u00f2 ripetutamente di rinvigorire la serie negli ultimi anni settanta e i primi anni ottanta. Il primo tentativo era stato l'annuncio d'un remake a colori del primo film intitolato \"La rinascita di Godzilla\" nel 1977, ma il progetto fu scartato. Un anno dopo, fu annunciato che Toho avrebbe girato insieme all'United Productions of America \"Godzilla contro il Diavolo\", ma anch'esso, assieme al proposto \"Godzilla contro Gargantua\" di Henry G. Saperstein, non materializz\u00f2.\nTomoyuki Tanaka, uno dei creatori di Godzilla, s'incaric\u00f2 a resuscitare la serie nel 1979, il venticinquesimo anniversario di Godzilla, intento a ritornarlo alle sue radici anti-nucleari dopo l'avvento dell'Incidente di Three Mile Island. Sperando di attrarre il pubblico adulto allontanato dall'approccio infantile preso dai film di Godzilla degli anni settanta, Tanaka fu incoraggiato nella sua visione dal successo contemporaneo di vari film di fantascienza/orrore, inclusi \"King Kong\", \"Terrore dallo spazio profondo\", \"Alien\" e \"La cosa\". Un abbozzo intitolato \"Il ritorno di Godzilla\" fu consegnato da Akira Murao nel 1980, e parlava di Godzilla imbattendosi contro un mostro mutaforme chiamato Bagan, con un sito di discariche nucleari come campo di battaglia. Il progetto fu cancellato senza spiegazione. Nel 1983, il regista americano Steve Miner propose di registrare un film di Godzilla a sua spesa. Toho appoggi\u00f2 il progetto, e Miner incaric\u00f2 Fred Dekker di scrivere un copione, e al paleoartista Steve Czerkas di scolpire il mostro. Il progetto per\u00f2 fu rifiutato dagli studi cinematografici statunitensi, siccome Miner insisteva nell'usare la tecnica costosa del passo uno e di girare il film in 3d. Sotto pressione da un fan club chiamato \"il comitato della resurrezione di Godzilla\", Tanaka decise di girare un film per puro consumo domestico da essere proiettato insieme al film di Miner.\n\"Il ritorno di Godzilla\".\nNel suo tentativo di porre fine alla raffigurazione eroica ed antropomorfa di Godzilla nei film precedenti, Tanaka era deciso di girare un sequel diretto del film del 1954. Assunse lo scrittore Shuichi Nagahara, che scrisse un copione che combinava elementi de \"Il ritorno di Godzilla\" di Akira Murao e il film di Miner ancora non prodotto, inclusi un'intensificazione delle ostilit\u00e0 nella Guerra fredda e una fortezza volante che sparava missili nella bocca del mostro. Koji Hashimoto fu incaricato come regista, siccome Ishir\u014d Honda era occupato nell'assistere Akira Kurosawa con \"Kagemusha - L'ombra del guerriero\" e \"Ran\", ed era dell'opinione che la serie avrebbe dovuto concludersi dopo la morte di Eiji Tsuburaya. Il compositore Akira Ifukube rifiut\u00f2 di partecipare, essendo stato ammareggiato col declino in qualit\u00e0 della serie e, dopo aver sentito che Godzilla sarebbe stato pi\u00f9 alto di prima, dichiar\u00f2 \"Io non scrivo musica per mostri alti 80 metri.\"\nGli effetti speciali furono ancora sotto la direzione di Teruyoshi Nakano, che fu coinvolto in molti dei film precedenti. La decisione di Tanaka di aumentare l'altezza di Godzilla dai 50 ai 80 metri fu fatta per evitare che Godzilla apparisse troppo diminutivo in confronto ai nuovi edifici di Tokyo. Ci\u00f2 necessit\u00f2 costruire i set a una scala du un quarantesimo, cos\u00ec aumentando il budget a $6.25 milioni. Tanaka e Nakano gestirono la fabbricazione del costume di Godzilla, incorporando orecchie e quattro dita posteriori, tratti non visti sin da \"Il re dei mostri\". Nakano era insistente nell'aggiungere elementi nel costume che suggerivano la tristezza del personaggio, inclusi occhi rivolti in gi\u00f9 e spalle inclinate. La costruzione del costume dur\u00f2 due mesi, e consisteva nel stampare le componenti uretane del corpo su una scultura di grandezza naturale prefabbricata. Yasamaru prese il completo controllo della fabbricazione, in contrasto ai film precedenti dove le varie parti del corpo furono costruite da diversi artisti. Il costume finale era fabbricato per accomodare lo stuntman Hiroshi Yamawaki, ma lui lasci\u00f2 il progetto improvvisamente, e fu rimpiazzato con Kenpachiro Satsuma, che in precedenza aveva raffigurato i mostri Hydrax e Gigan. Siccome il costume di 110 chili non fu fatto a sua misura, Satsuma ebbe difficolt\u00e0 nel rappresentare il personaggio, potendo entrare in scene per solo dieci minuti e perdendo cinque chili alla conclusione delle riprese. In un tentativo rendere i movimenti di Godzilla meno antropomorfi, Nakano chiese a Satsuma di modellare le sue azioni al n\u014d, una danza tradizionale giapponese.\nTraendo ispirazione dalla pubblicit\u00e0 attorno il modello di dodici metri di King Kong dal film omonimo del 1976, Toho spese $475,000 su un Godzilla robot di cinque metri nominato \"Cybot\" per le riprese ravvicinate. Il Cybot consisteva d'un endoscheletro idraulico ricoperto d'una pelle di uretano, contenente 3.000 componenti meccanici che lo permettevano a inclinare la testa e muovere le braccia e le labbra. Al contrario dei costumi precedenti, le cui mandibole consistevano semplicemente di linguette operate con i fili, le mascelle del Cybot erano incardinati come quelli d'un animale reale. Un piede operato con una gr\u00f9 fu fabbricato per le scene ravvicinate di distruzione.\n\"Godzilla 1985\".\nDopo che il film fall\u00ec nei botteghini giapponesi, e il progetto di Steve Miner, \"Godzilla 3D\", fu scartato, Toho decise di distribuire il film all'estero per riprendere i profitti persi. I diritti di distribuzione statunitensi furono presi da New World Pictures, che rititolarono il film \"Godzilla 1985\" e riassumendo Raymond Burr, protagonista della versione americana del primo film, nei panni di Steve Martin. New World inizialmente intendeva riscrivere il dialogo per renderlo un film comico con Leslie Nielsen (nello stile di \"Che fai, rubi?\"), ma il piano fu scartato, siccome Burr insisteva nel prendere il messaggio anti-nucleare del film sul serio. Tutte le scene di Burr furono girate in un solo giorno per accomodare la sua scheda. Uno dei cambiamenti pi\u00f9 controversi fu di modificare la scena dove il colonnello sovietico Kashirin tenta di impedire il lancio del missile nucleare, modificandolo in modo che sembrasse che lo lanciasse deliberatamente. Il regista R. J. Kizer attribu\u00ec questo cambiamento ai sentimenti conservatori del direttore di New World.\nIl film modificato includeva numerosi esempi di pubblicit\u00e0 indiretta per Dr Pepper, che aveva gi\u00e0 usato Godzilla due volte nelle sue pubblicit\u00e0. Il direttore del marketing di Dr Pepper insisteva nel includere una scena dove Raymond Burr beve da una lattina, e il suggerimento fu fatto all'attore da Kizer. Secondo la testimonianza di Kizer, Burr rispose \"dandomi uno di quegli sguardi raggelanti senza dire niente.\"\nRoger Ebert e altri critici diedero al film modificato recensioni negative, e Gene Siskel lo descrisse come \"noioso\"."}
{"id": "1288858", "revid": "124123", "url": "https://it.wikipedia.org/wiki?curid=1288858", "title": "Joseph Hudepohl", "text": "Specializzato nello stile libero ha vinto due medaglie d'oro e una di bronzo nelle staffette ai Giochi olimpici di Barcellona 1992 e di Atlanta 1996."}
{"id": "1288863", "revid": "767487", "url": "https://it.wikipedia.org/wiki?curid=1288863", "title": "Spalle nude", "text": "Spalle nude (\"Strapless\") \u00e8 un film del 1989 diretto da David Hare.\nTrama.\nAmy, venticinquenne priva di ambizioni si installa, insieme a un gruppo di amici che vivono alla giornata, a casa di sua sorella maggiore Lilian, stimato medico; questa sente il dovere di impartirle lezioni di vita, ma anche per lei le cose non vanno meglio: ha sposato in segreto, in Portogallo, un uomo misterioso e affascinante, ma quest'uomo improvvisamente la lascia nei guai in una rete di debiti e di conti da pagare. Quando Amy si ritrova incinta, entrambe le sorelle vanno in crisi."}
{"id": "1288864", "revid": "124123", "url": "https://it.wikipedia.org/wiki?curid=1288864", "title": "Ryan Berube", "text": "Specializzato nello stile libero ha vinto una medaglia d'oro nella staffetta 4x200m sl ai Giochi olimpici di Atlanta 1996."}
{"id": "1288873", "revid": "599013", "url": "https://it.wikipedia.org/wiki?curid=1288873", "title": "Benedetto Cair\u00f2li", "text": ""}
{"id": "1288875", "revid": "10448415", "url": "https://it.wikipedia.org/wiki?curid=1288875", "title": "Alessandra Pimpinella", "text": ""}
{"id": "1288876", "revid": "59975", "url": "https://it.wikipedia.org/wiki?curid=1288876", "title": "Jimmy Degrasso", "text": ""}
{"id": "1288877", "revid": "767487", "url": "https://it.wikipedia.org/wiki?curid=1288877", "title": "Wim Rijsbergen", "text": "\u00c8 stato un difensore della celebre Olanda degli anni settanta, oltre che allenatore della nazionale di .\nCarriera.\nClub.\nRijsbergen inizia nel 1970 la sua carriera professionistica nelle fila del PEC Zwolle. L'anno dopo passa al Feyenoord Rotterdam, con cui vince nel 1974 il campionato e la Coppa UEFA. Nel 1978 si trasferisce nella NASL, dove conquista, con la maglia dei New York Cosmos, due titoli. Tornato in patria gioca nell', con cui vince la Coppa d'Olanda nel 1985. Si ritira l'anno successivo.\nNazionale.\nRijsbergen gioca la prima partita in Nazionale il 5 giugno 1974, poco prima del Mondiale, dove scende in capo in tutte le sette gare. Gioca anche una partita nell'Europeo del 1976, mentre la carriera con gli \"oranje\" termina durante il Mondiale del 1978, al termine delle tre partite della prima fase.\nAllenatore.\nDopo aver terminato la carriera agonistica Rijsbergen comincia ad allenare. Nel 2006 \u00e8 assistente di Leo Beenhakker sulla panchina della nazionale di : la squadra partecipa al Mondiale terminando la propria corsa dopo la prima fase, ma in seguito Rijsbergen assume da solo l'incarico."}
{"id": "1288880", "revid": "1714743", "url": "https://it.wikipedia.org/wiki?curid=1288880", "title": "Federico III di Holstein-Gottorp", "text": "Biografia.\nFederico era il figlio maggiore di Giovanni Adolfo di Holstein-Gottorp e di Augusta di Danimarca. Sua madre era figlia del Re Federico II di Danimarca.\nSalito al governo, dimostr\u00f2 ben presto di avere le idee chiare per ristabilire la potenza del ducato. Con questo proposito rinomin\u00f2 nel 1621 Friedrichstadt, in amicizia con la citt\u00e0 di Gl\u00fcckstadt, fondata nel 1617 da Cristiano IV di Danimarca. Tent\u00f2 poi di stabilire rotte commerciali con la Russia e la Persia. Per questo motivo, il 6 novembre 1633. invi\u00f2 una spedizione da Amburgo a Mosca sotto la direzione dell'agente commerciale Otto Br\u00fcggemann e il rappresentante ducale Philipp Crusius e con Adam Olearius come segretario. Il 14 agosto 1634 la delegazione giunse a Mosca. Anche se la spedizione non riusc\u00ec a trovare un accordo con lo Zar Michele I di Russia, ad ogni modo, immediatamente al ritorno della delegazione, il 6 aprile 1635 a Gottorp, Federico inizi\u00f2 i preparativi per la spedizione successiva.\nIl problema fu il coinvolgimento del paese nella Guerra dei Trent'anni. Federico tent\u00f2 di evitare lo scontro attraverso una politica di neutralit\u00e0, che in pratica consisteva nel rifiuto di unirsi alla Danimarca, propendendo per il supporto alla Svezia. Per questo, egli diede in sposa Edvige Eleonora di Holstein-Gottorp al Re Carlo X di Svezia. la situazione internazionale spinse presto per\u00f2 la Svezia a disinteressarsi della causa dell'Holstein-Gottorp.\nFederico, come patrono delle arti e della cultura ebbe maggior successo. Per questo 3 settembre 1642 assieme al Duca Luigi I di Anhalt-K\u00f6then fond\u00f2 la Societ\u00e0 dei Portafrutti (detta anche \"dei Carpofori\"). Successivamente contribu\u00ec alla creazione del Teatro di Gottorp.\nEgli si spos\u00f2 a Dresda il 21 febbraio 1630 con la Principessa Maria Elisabetta di Sassonia, figlia dell'Elettore Giovanni Giorgio I e di Maddalena Sibilla di Prussia.\nDiscendenza.\nFederico e Maria Elisabetta ebbero sedici figli:"}
{"id": "1288882", "revid": "1149807", "url": "https://it.wikipedia.org/wiki?curid=1288882", "title": "Gabumon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media.\n\"Gabumon\" \u00e8 il nome che condividono tutti i membri di questa particolare specie Digimon. Ci sono numerosi Gabumon diversi che appaiono in varie serie anime e manga di \"Digimon\".\nL'apparizione pi\u00f9 conosciuta di Gabumon \u00e8 quella nell'anime \"Digimon Adventure\" come Digimon partner di Matt Ishida.\nIl Gabumon di \"Digimon Adventure\" appare anche nella serie sequel \"Digimon Adventure 02\" e in tutti i film relativi ad \"Adventure\" e \"Adventure 02\". Compare inoltre in \"Digimon Adventure tri.\".\nGabumon \u00e8 doppiato in giapponese da Mayumi Yamaguchi e in italiano da Luigi Ferraro.\nAspetto e caratteristiche.\nIl nome \"Gabumon\" deriva parzialmente da \"\"Gabu\", diminutivo di \"Gabu Kashira\"\", una bambola che, al tirare di una cordicella, cambia volto e si trasforma da timida fanciulla a mostro cornuto, e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. Gabumon significa quindi letteralmente \"mostro simile ad una \"Gabu Kashira\"\".\nGabumon \u00e8 un Digimon simile ad un lupo dalla pelle gialla alto circa 75 centimetri. Ha un corno sulla testa della lunghezza di 25 centimetri all'incirca ed una coda che normalmente \u00e8 tenuta in posizione semi-eretta. La coda presenta dei bozzi di spazio regolare sulla sua punta, mentre la schiena del Digimon \u00e8 coperta da una pelle di pelliccia blu, simile a quella di un cane, di un Garurumon giovane. Durante la serie \u00e8 stato dimostrato che Gabumon pu\u00f2 rimuovere la sua pelliccia, come nell'episodio \"Il cuore caldo di Frigimon\", in cui lui e Matt sono soli in una caverna. Gabumon, per riscaldare Matt che era andato incontro precedentemente all'ipotermia, si toglie di dosso la pelle e copre Matt con essa. La pancia di Gabumon \u00e8 di color blu cielo, con motivi rosa simmetrici su di essa. Gli occhi di Gabumon sono rossi e (anche se \u00e8 sempre coperto) il suo muso \u00e8 simile a quello di una lucertola.\nIl corno di Gabumon passa attraverso una fenditura nella parte alta della pelle di Garurumon che si trova sulla sua testa. Attaccati alla pelle ci sono anche quattro denti per ogni lato del muso e tre artigli alla fine di ogni arto. Una sorta di maniglia \u00e8 presente nella parte terminale di ogni zampa; le mani di Gabumon sono solitamente aggrappate ad esse per tenere la pelle ferma al suo posto. La presenza visibile di queste \"maniglie\" \u00e8 incostante durante la serie, ma le mani di Gabumon sono quasi sempre disegnate come racchiuse intorno a qualcosa.\nApparizioni.\nGabumon incontra Matt per la prima volta nella forma di Tsunomon. I due si incontrano appena Matt giunge a Digiworld. Tsunomon presto digievolve in Gabumon per proteggere Matt da un Kuwagamon che attacca il gruppo e da quel momento questa diventa la sua forma preferita. Gabumon successivamente digievolve in numerose altre forme, di forza crescente.\nGabumon ha un atteggiamento dolce e sostanzialmente rilassato nei confronti della vita. \u00c8 anche abbastanza timido, tanto che, quando deve rimuovere la sua pelle in \"Il cuore caldo di Frigimon\" per tenere caldo Matt che era andato incontro all'ipotermia, si guarda intorno per accertarsi che non ci sia nessuno. Segue fedelmente Matt, anche quando questi viene ingannato da Cherrymon e spinto a combattere contro Tai, a detta del Digimon \"il suo eterno rivale\". Alla fine, Gabumon riesce a convincere il suo partner a riunirsi agli altri Digiprescelti, dopo avergli promesso che loro due saranno \"amici per la vita\".\nGabumon appare nuovamente nella stagione sequel \"Adventure 02\" per aiutare i nuovi Digiprescelti contro l'Imperatore Digimon. Successivamente Gabumon si reca nel mondo reale insieme agli altri Digimon partner della prima generazione per aiutare a combattere gli altri Digimon penetrati nel mondo reale. Gabumon gioca inoltre un ruolo molto importante nei film di \"Adventure\", in cui lui ed Agumon si fondono insieme per diventare Omnimon e combattere il malvagio Diaboromon.\nIn \"Digimon Adventure tri.\", Gabumon fa la sua prima comparsa nel primo film intervenendo per primo in soccorso di Greymon nella battaglia contro tre Kuwagamon infetti. Successivamente, compare nel mondo reale Alphamon: l'unica speranza di batterlo \u00e8 Omnimon. Gabumon digievolve tutti i livelli fino a MetalGarurumon, per dare vita, con WarGreymon, a Omnimon. Dopo una breve battaglia, Alphamon si ritira in una distorsione.\nAltre forme.\nIl nome \"Gabumon\" si riferisce solo alla forma di livello intermedio di questo Digimon. Durante la serie, Gabumon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere ad un livello pi\u00f9 alto.\nPunimon.\n \u00e8 la forma al livello primario di Gabumon. Punimon \u00e8 un blob rosso liscio con tre corna cilindriche sulla testa. La sua bocca non \u00e8 visibile (tranne quando \u00e8 triste o felice) ed i suoi occhi sono ellittici. Il nome \"Punimon\" viene dalla parola giapponese \"punipuni\", che significa \"elastico\". \"Punimon\" quindi significa \"mostro elastico\".\nAppare una volta in \"Adventure\" durante un flashback di quando le Digiuova dei Digimon partner si schiusero sull'Isola di File nell'episodio \"WarGreymon contro MetalGarurumon\".\nTsunomon.\n \u00e8 la forma al livello primo stadio di Gabumon. \u00c8 un Digimon rotondo con un corno metallico tagliente sulla sua testa. Ha pelo arancione, occhi arancioni ed un muso sinuoso a forma di W. Il suo nome viene dalla parola giapponese \"tsuno\", che significa \"corno\". \"Tsunomon\" quindi significa \"mostro con un corno\".\nIl partner di Matt Ishida appare per la prima volta nell'episodio \"Vacanze estive\" nella forma di Tsunomon. Tsunomon digievolve successivamente in Gabumon durante il combattimento contro il primo avversario dei Digiprescelti, Kuwagamon. Da quel momento in poi, Gabumon regredisce in Tsunomon solo dopo essere de-digievoluto da Were Garurumon o MetalGarurumon.\nGarurumon.\n \u00e8 un grosso animale simile ad un lupo con pelliccia bianca e strisce blu su di essa. Nel terzo episodio di \"Adventure\", \"Una notte indimenticabile\", Tentomon spiega che il mantello di Garurumon \u00e8 resistente quanto il leggendario metallo mithril. \u00c8 la forma al livello campione di Gabumon. Gabumon digievolve in Garurumon per la prima volta nel succitato episodio \"Una notte indimenticabile\" per proteggere Matt da un Seadramon. Appare svariate volte durante la saga dell'Isola di File per aiutare nei combattimenti contro Andromon, Mojyamon e, successivamente, Devimon. Il suo nome viene dalla parola giapponese \"garuru\", un'onomatopea per indicare il suono di un ruggito. \"Garurumon\" quindi significa \"mostro che ruggisce\".\nGarurumon torna in \"Adventure 02\" in un combattimento per liberare Agumon dal controllo dell'Imperatore Digimon. Appare anche durante il periodo in cui il mondo reale viene invaso dai Digimon. Garurumon combatte contro i Digimon che rovinano il concerto di Natale di Matt e contro quelli apparsi successivamente in Messico.\nWereGarurumon.\n \u00e8 la Digievoluzione al livello evoluto di Gabumon. Il suo aspetto ed il suo nome si basano su quello dei lupi mannari (\"werewolf\"). Al contrario di Garurumon, WereGarurumon \u00e8 in grado di stare eretto su due zampe ed ha una struttura antropomorfica. Indossa una cintura intorno alla vita che arriva fino alla parte superiore del suo corpo e si collega ai suoi blue jeans. Un \"guanto\" copre un braccio, mentre un tirapugni artigliato ricopre una delle due mani. WereGarurumon indossa inoltre orecchini e presenta bendaggi su varie parti del suo corpo. Contrariamente alla maggior parte dei Digimon, \u00e8 in realt\u00e0 pi\u00f9 piccolo della sua forma precedente.\nGabumon raggiunge questa forma in \"Un grande amico\", quando Matt e Joe sono costretti a lavorare ad un ristorante Digimon dopo essere caduti in un tranello di DemiDevimon. Quando Matt decide di andarsene, il padrone del ristorante, Digitamamon, attacca improvvisamente TK poco dopo che quest'ultimo aveva raggiunto il fratello insieme a Tai. Joe salva quindi TK, mettendo la sua stessa vita in pericolo, cosa che permette a Matt di capire quanto abbia bisogno dei suoi amici. Ci\u00f2 fa brillare la sua Digipietra e permette a Garurumon di superdigievolvere WereGarurumon e sconfiggere Digitamamon. WereGarurumon appare nuovamente in alcune battaglie per aiutare nel confronto contro Myotismon.\nWereGarurumon appare l'ultima volta in \"Adventure 02\", quando il Supremo Azulongmon conferisce il potere di uno dei suoi dodici Digicuori Iridescenti ai Digimon dei Digiprescelti. Ci\u00f2 permette a Gabumon di raggiungere nuovamente la sua forma di livello evoluto. WereGarurumon, insieme a Stingmon, si reca in Messico durante la crisi mondiale riguardante i Digimon per aiutare i Digiprescelti dell'America Latina con i Digimon emersi nel paese.\nMetalGarurumon.\n \u00e8 la forma al livello mega di Gabumon. Il suo corpo \u00e8 completamente meccanizzato, da cui il prefisso \"Metal\" al suo nome, e ricorda in parte quello di Garurumon. Il suo ventre \u00e8 blu cielo con gli stessi simmetrici motivi rosa presenti sul ventre di Gabumon. La sua coda presenta una singolare somiglianza con il corno di Gabumon, con una lama curva attaccata alla sua estremit\u00e0. Ha un paio d'ali composte di luce sul lanciamissili presente sulla sua schiena. Possiede armi nascoste nella schiena, nei piedi, nelle gambe, nelle spalle, nello stomaco, negli occhi e nel muso. Nonostante sia meccanizzato, MetalGarurumon non ne risente rispetto alla sua precedente agilit\u00e0, velocit\u00e0 e prontezza. \u00c8 in grado di volare grazie alle ali. MetalGarurumon appare per la prima volta in \"Pronti a tutto\", quando VenomMyotismon terrorizza Tokyo. Angemon e Angewomon colpiscono Matt e Tai con le loro Frecce della Speranza e della Luce, come rivelava un'antica profezia. Ci\u00f2 conferisce a Gabumon e Agumon il potere di digievolvere al livello mega. Agumon riceve il potere della megadigievoluzione dalla freccia della luce di Angewomon, Gabumon dalla freccia della speranza di Angemon. Insieme a WarGreymon (la forma mega di Agumon), MetalGarurumon riesce poi a distruggere il loro nemico. MetalGarurumon appare nuovamente durante la battaglia con i Padroni delle Tenebre. \u00c8 lui, infatti, a distruggere Puppetmon, aiutando poi nelle battaglie contro Piedmon ed Apokarimon. MetalGarurumon appare anche in un flashback in \"Digimon Adventure 02\". \u00c8 un Digimon di livello mega estremamente potente. MetalGarurumon ed i suoi attacchi, inoltre, assomigliano molto al Digimon KendoGarurumon. Ci\u00f2 nonostante, tra i due non c'\u00e8 nessun collegamento apparente.\nOmnimon.\n \u00e8 il Digimon di livello mega risultante quando WarGreymon e MetalGarurumon si fondono durante la DNA Digievoluzione. Anche se non raggiunge un livello pi\u00f9 alto dei suoi Digimon componenti, Omnimon \u00e8 pi\u00f9 forte dei loro poteri individuali combinati. Il suo corpo \u00e8 coperto interamente da un'armatura bianca adornata con segni neri, blu e gialli. Il suo braccio sinistro termina con la testa di WarGreymon, mentre quello destro con la testa di MetalGarurumon, cosa che gli conferisce due attacchi primari (\"Spada Trascendente\" e \"Cannone Supremo\"). Il mantello che indossa si estende oltre la larghezza del suo corpo.\nIl nome \"Omnimon\" deriva dalla parola inglese \"\"omni\", abbreviazione di \"omnipotent\"\", che indica l'onnipotenza. \"Omnimon\" pu\u00f2 quindi tradursi con \"mostro onnipotente\". Il suo nome giapponese, \"Omegamon\", deriva dall'omega, l'ultima lettera dell'alfabeto greco.\nLa sua prima apparizione avviene nel secondo film di \"Digimon Adventure\", \"Our War Game!\". WarGreymon e MetalGarurumon provano infruttuosamente a sconfiggere Diaboromon, un Digimon che i due avevano seguito in Internet per impedirgli di consumarne tutti i dati. Quando Tai e Matt vengono accidentalmente trasportati nella rete, i due conferiscono la loro energia spirituale ai loro Digimon, cos\u00ec da farli vincere - da questo processo si origina Omnimon, che sconfigge Diaboromon.\nNel secondo film di \"Digimon Adventure 02\", \"Diaboromon Strikes Back!\", Omnimon si riforma quando i Digiprescelti scoprono che Diaboromon \u00e8 sopravvissuto alla loro prima battaglia ed \u00e8 tornato in Internet. Omnimon distrugge quindi ci\u00f2 che pensava fosse Diaboromon, ma scopre che la battaglia in realt\u00e0 nascondeva una trappola - Omnimon stava combattendo contro un'esca che alla fine si apre, rivelando l'enorme numero di Kuramon racchiusi in esso. Dopo aver creato il caos nel mondo reale, tutti i Kuramon digievolvono insieme generando Armageddemon, con cui Omnimon inizia a combattere; tuttavia quando il Digimon dei Digiprescelti usa il Cannone Supremo per aprire un foro nella fronte del Digimon, Armageddemon spara dei raggi laser dal foro appena apertosi che sconfiggono Omnimon. Il Digimon conferisce quindi la propria energia ad Imperialdramon Fighter Mode (versione pi\u00f9 potente di Imperialdramon, il Digimon di livello mega formato dalla DNAdigievoluzione di Veemon e Wormmon), che distrugge una volta per tutte Armageddemon quando cambia assetto e diviene Imperialdramon Paladin Mode.\nOmnimon compare nuovamente nel primo film della serie \"Digimon Adventure tri.\" per combattere contro Alphamon, che costringe alla ritirata. Nel quinto film fa la sua seconda apparizione mentre affronta contemporaneamente Alphamon, Jesmon e Raguelmon, che si stavano gi\u00e0 affrontando tra loro, non riuscendo a sconfiggere nessuno dei tre dato che Jesmon riesce a sconfiggere Raguelmon. Nel sesto ed ultimo film fa la sua ultima apparizione mentre affronta Ordinemon insieme agli altri sei digimon nelle loro forme al livello mega, ricevendo infine energia dagli altri sei fondendosi con loro diventando cos\u00ec Omnimon Merciful Mode, sconfiggendo cos\u00ec Ordinemon.\nCharacter song.\nGabumon ha una \"image song\" chiamata \"Daijoubu\" (\"Va tutto bene\"), nonch\u00e9 una seconda in coppia con Matt (Yuuto Kazama) chiamata \"Oretachi no Melody\" (\"La nostra melodia\"). In \"Digimon Adventure Tri.\" ne possiede una seconda, intitolata \"Kimi ni Totte\".\nAccoglienza.\nLaura Thornton di CBR ha classificato Matt e Gabumon come la migliore coppia della serie \"Adventure\". Sage Ashford dello stesso sito ha classificato Gabumon come il decimo migliore Digimon di livello intermedio. Twinfinite ha classificato Gabumon come il miglior Digimon dei Digiprescelti originali. Megan Peters di Comic Book Resources ha considerato Omnimon come il terzo miglior Digimon partner mentre Gabumon il primo. Jeremy Gill di ReelRundown ha classificato MetalGarurumon come la quarta miglior Megadigievoluzione dei Digimon originali. Secondo WatchMojo, Omnimon Merciful Mode \u00e8 il secondo Digimon pi\u00f9 potente del franchise, MetalGarurumon \u00e8 il quinto miglior Digimon di livello mega mentre Omnimon \u00e8 il miglior Digimon nato da una fusione e il miglior Digimon in generale. Honey's Anime ha considerato Gabumon come il quinto personaggio pi\u00f9 adorabile della serie. Ethan Supovitz di CBR ha classificato Gabumon come l'ottavo Digimon partner pi\u00f9 forte dell'intero franchise. Anthony Mazzuca dello stesso sito ha considerato Gabumon come l'ottavo personaggio principale pi\u00f9 forte.\nIn un sondaggio sulla popolarit\u00e0 di \"Digimon\" risalente al 2020, Omnimon \u00e8 stato votato come il Digimon pi\u00f9 popolare.\nGabumon \u00e8 apparso anche in vari prodotti legati al merchandising tra cui il gioco di carte."}
{"id": "1288886", "revid": "1776051", "url": "https://it.wikipedia.org/wiki?curid=1288886", "title": "Black (Lita Ford)", "text": "Black \u00e8 il sesto album di Lita Ford, pubblicato nel 1995 per l'Etichetta discografica ZYX Records."}
{"id": "1288887", "revid": "125890331", "url": "https://it.wikipedia.org/wiki?curid=1288887", "title": "Lance Cade", "text": "McNaught \u00e8 noto principalmente per i suoi trascorsi nella World Wrestling Entertainment, dove lottava con i ringname Garrison Cade prima e Lance Cade in seguito. Qui, Cade ha vinto per tre volte il World Tag Team Championship assieme a Trevor Murdoch.\nCarriera.\nGli inizi.\nLa carriera di Cade come wrestler inizi\u00f2 nel 1999 a San Antonio, nella palestra di wrestling di Shawn Michaels.\nNel dicembre dello stesso anno si trasfer\u00ec in Giappone, dove lott\u00f2 nella Frontier Martial-Arts Wrestling (FMW). Inizi\u00f2 combattendo in tag team con Bryan Danielson per poi associarsi a differenti lottatori nel corso di un feud contro Balls Mahoney. Il 25 febbraio 2000 Cade lasci\u00f2 la FMW per approdare nella WWE.\nWorld Wrestling Entertainment.\nInizi (2001\u20132002).\nDopo aver firmato un contratto con la WWE, Cade inizi\u00f2 ad esibirsi nella Memphis Championship Wrestling; dopo circa un anno pass\u00f2 alla Heartland Wrestling Association, dove form\u00f2 un tag team con \"Surfer\" Cody Hawk e successivamente con Mike Sanders, lottatore della World Championship Wrestling impegnato in un angle stile \"Invasion\". Il 13 febbraio 2002 Cade e Sanders sconfissero a sorpresa Val Venis e Steve Bradley conquistando cos\u00ec per la prima volta i titoli di coppia della federazione; lo stesso giorno la coppia si divise ed i titoli vennero dichiarati vacanti. La settimana successiva i due si sfidarono ed a vincere fu Sanders, il quale tuttavia diede le cinture a Cade. Cade si associ\u00f2 quindi a Steve Bradley ed il duo riusc\u00ec nell'impresa di vincere nuovamente le cinture di campioni di coppia.\nNel mese di aprile Cade si ritrov\u00f2 contro il suo vecchio amico Cody Hawk, il quale insieme al nuovo compagno di coppia Ice Cream Man port\u00f2 via i titoli a Cade e Sanders. Nel maggio dello stesso anno Cade sconfisse Johnny \"The Bull\" conquistando il suo primo HWA Heavyweight Championship; difese con successo il titolo per due mesi, salvo perderlo contro l'ex campione. Nel corso della stessa serata, conquist\u00f2 nuovamente il titolo, ma il regno dur\u00f2 solo un giorno, poich\u00e9 perse la cintura in favore di Cody Hawk.\nNell'estate del 2002 la WWE mise fine al contratto di collaborazione con la HWA; Cade venne assegnato alla Ohio Valley Wrestling, dove si alle\u00f2 con Ren\u00e9 Dupr\u00e9e dando vita ad un tag team sotto l'egida di Kenny Bolin nella stable \"Bolin Services\".\nOhio Valley Wrestling (2003\u20132004).\nLa nuova coppia Cade/Dupree raggiunse le finali del torneo per l'assegnazione dei titoli di coppia nel maggio 2003 contro Matt Morgan e BJ Payne, ma non riusc\u00ec a sconfiggere i Disciples of Synn nel match decisivo. In seguito al passaggio di Dupree nel main roster della WWE, a Cade fu affiancato Mark Jindrak. Nel giugno 2003 Cade venne assegnato al roster di \"Raw\" dove debutt\u00f2 con il nome di Garrison Cade.\nIl primo avversario di Cade fu Lance Storm, il quale inizialmente domin\u00f2 il match per la sua maggiore esperienza. Dopo alcuni minuti per\u00f2, Storm fu distratto dall'arrivo di Stone Cold Steve Austin, che permise cos\u00ec a Cade di aggiudicarsi l'incontro.\nCade riform\u00f2 il tag team con Mark Jindrak e disputarono diversi match contro le altre coppie di \"Raw\", come Ren\u00e9 Dupr\u00e9e e Sylvain Grenier, i Dudley Boyz e l'Evolution. Ad Armageddon Cade e Jindrak parteciparono ad un tag team turmoil match per il World Tag Team Championship, eliminando dalla contesa i tag team Hurricane e Rosey e Lance Storm e Val Venis, ma venendo a loro volta eliminati dai Dudley Boyz, i campioni in carica. I due ottennero una title shot per i titoli di coppia a WrestleMania XX e presero parte ad un Fatal 4-Way Tag Team match contro Booker T e Rob Van Dam, i Dudley Boyz e La Resistance; a vincere fu il duo RVD-Booker T.\nIn seguito al passaggio di Jindrak al roster di \"SmackDown!\", Cade si alle\u00f2 con Jonathan Coachman aiutandolo a sconfiggere Tajiri a Backlash. Successivamente, a Vengeance, Cade e The Coach combatterono contro Tajiri e Rhyno, perdendo per\u00f2 il match.\nNel luglio 2004 Cade sub\u00ec un infortunio ad un ginocchio e rimase fuori dalle scene per diverso tempo.\nWorld Tag Team Champion (2005\u20132006).\nDopo un lungo periodo di assenza dalle scene della WWE a causa dell'infortunio, Cade torn\u00f2 a lottare nella OVW come Lance Cade. Si alle\u00f2 a Vengeance e Matt Morgan nell'ambito di un feud contro Elijah Burke. Ebbe in seguito un match per l'OVW Heavyweight Championship contro il campione Brent Albright, ma perse per sottomissione.\nIl 22 agosto 2005, Cade torn\u00f2 finalmente a \"Raw\", dove form\u00f2 un altro il tag team Cade &amp; Murdoch con Trevor Murdoch, per il quale inizi\u00f2 ad interpretare la parte del redneck vestito da cowboy.\nIl 5 settembre dello stesso anno Cade e Murdoch sconfissero ad Unforgiven Hurricane e Rosey, conquistando il World Tag Team Championship. Dopo aver difeso con successo i titoli per qualche tempo, li persero a Taboo Tuesday contro Kane e Big Show.\nIl 28 novembre fu annunciata la fine del rapporto tra Cade e Murdoch. La settimana successiva Cade fece il suo ingresso sul quadrato con una nuova gimmick e un nuovo soprannome, quello di \"Refined Southern Gentleman\" (in italiano \"Raffinato uomo del sud\"). Cade venne relegato a \"Heat\", apparendo assai di rado a \"Raw\". Dopo un po' Cade ebbe la possibilit\u00e0 di partecipare alla Royal Rumble prendendo parte ad un match di qualificazione con Rob Conway e Gregory Helms contro Big Show. Nessuno dei tre riusc\u00ec per\u00f2 a resistere al gigante, e cos\u00ec Cade torn\u00f2 nuovamente a \"Heat\".\nIl team Cade/Murdoch si riform\u00f2 in via ufficiosa in una puntata di \"Heat\", quando Cade aiut\u00f2 Murdoch a vincere un match contro Goldust. Il 19 maggio Cade e Murdoch tornarono ufficialmente a formare un tag team e sconfissero Charlie Haas e Viscera a \"Heat\".\nTempo dopo Cade e Murdoch ebbero un breve feud con la D-Generation X (Shawn Michaels e Triple H), spesso collaborando con Edge. Il feud termin\u00f2 il 9 ottobre quando la DX sconfisse Cade e Murdoch in uno Street Fight Match.\nVarie faide (2007\u20132008).\nNel 2007 Cade e Murdoch tornarono in pianta stabile a \"Raw\", dove iniziarono una rivalit\u00e0 con gli allora World Tag Team Champions, Jeff e Matt Hardy. I quattro si affrontarono a Backlash in un match di coppia valido per i titoli, che gli Hardys difesero. A Judgment Day i due cowboy affrontarono nuovamente gli Hardys, che riuscirono a mantenere ancora una volta i titoli. Cade e Murdoch conquistarono i titoli di coppia a \"Raw\" il 4 giugno, difendendoli con successo a .\nNel corso di un house show svoltosi il 5 settembre a Citt\u00e0 del Capo Cade e Murdoch hanno perso le cinture in favore di Paul London e Brian Kendrick, per poi riconquistarle l'8 settembre a Joberg, Sudafrica, sempre in un house show.\nDopo aver difeso il titolo per diversi mesi, Cade e Murdoch lo hanno perso contro Cody Rhodes e Hardcore Holly, in un match svoltosi durante la puntata speciale di \"Raw\" andata in onda il 10 dicembre 2007. Il 12 maggio 2008 Cade ha effettuato un turn su Murdoch, colpedolo al termine di un match e sancendo la fine del tag team. Nel match della settimana dopo, riusc\u00ec a sconfiggere Murdoch.\nA Night of Champions ha tentato di aiutare Chris Jericho a mantenere l'Intercontinental Championship, preferendo lui al suo maestro Shawn Michaels. Jericho perse ugualmente il match. Lance rimane comunque ad aiutare Jericho. Durante un match con Paul London ha subito un infortunio al naso, ottenendo comunque il permesso di continuare a combattere. \u00c8 inoltre parte del feud con Shawn Michaels e Jericho: poco prima dell'800esima puntata di \"Raw\" schiena l'Heartbreak Kid in un 2-on-1 Handicap match assieme a Jericho e John Bradshaw Layfield grazie alla sua Redneck Bomb. A No Mercy aiut\u00f2 il suo capo nel Ladder Match contro Shawn Michaels.\nIl 14 ottobre 2008, Lance \u00e8 svincolato dalla WWE per via dell'abuso di droghe. Successivamente Lance ha lottato nelle indies del circuito NWA.\nRitorno in WWE (2009-2010).\nVerso la fine del 2009 viene di nuovo messo sotto contratto dalla WWE, ma viene svincolato pochi mesi dopo, ad inizio 2010, senza nemmeno ridebuttare nel main roster.\nMorte.\nIl 13 agosto 2010 muore all'et\u00e0 di 29 anni a causa di una cardiomiopatia aggravata da una combinazione di farmaci, lasciando la moglie e due figli. La moglie, Tanya, aveva notato che Lance non sembrava stare bene nella settimana precedente alla morte, ed era stato portato all'ospedale il 10 agosto per difficolt\u00e0 respiratorie, venendo per\u00f2 dimesso il giorno dopo.\nViene sepolto nel cimitero delle Holy Cross a San Antonio, Texas."}
{"id": "1288888", "revid": "59975", "url": "https://it.wikipedia.org/wiki?curid=1288888", "title": "PolyGram Records", "text": ""}
{"id": "1288889", "revid": "287204", "url": "https://it.wikipedia.org/wiki?curid=1288889", "title": "Vaclav Jezek", "text": ""}
{"id": "1288893", "revid": "287204", "url": "https://it.wikipedia.org/wiki?curid=1288893", "title": "0461", "text": "0461 \u00e8 il prefisso telefonico del distretto di Trento, appartenente al compartimento di Verona.\nIl distretto comprende la parte centro-orientale della provincia di Trento. Confina con i distretti di Bolzano (0471) e di Cavalese (0462) a nord, di Feltre (0439) a est, di Bassano del Grappa (0424) e di Rovereto (0464) a sud, di Tione di Trento (0465) e di Cles (0463) a ovest.\nAree locali e comuni.\nIl distretto di Trento comprende 65 comuni compresi nelle 3 aree locali di Mezzolombardo (ex settori di Cembra, Fai della Paganella e Mezzolombardo), Pergine Valsugana (ex settori di Borgo Valsugana, Levico Terme, Pergine Valsugana e Pieve Tesino) e Trento. I comuni compresi nel distretto sono: Albiano, Aldeno, Altavalle, Altopiano della Vigolana, Andalo, Baselga di Pin\u00e9, Bedollo, Bieno, Borgo Valsugana, Calceranica al Lago, Caldonazzo, Campodenno, Carzano, Castel Ivano, Castello Tesino, Castelnuovo, Cavedago, Cavedine, Cembra Lisignago, Cimone, Cinte Tesino, Civezzano, Cont\u00e0, Denno, Faedo, Fai della Paganella, Fierozzo, Fornace, Frassilongo, Garniga Terme, Giovo, Grigno, Ivano-Fracena, Lavis, Levico Terme, Lona-Lases, Madruzzo, Mezzocorona, Mezzolombardo, Molveno, Novaledo, Ospedaletto, Pal\u00f9 del Fersina, Pergine Valsugana, Pieve Tesino, Roncegno, Ronchi Valsugana, Rover\u00e9 della Luna, Samone, San Michele all'Adige, Sant'Orsola Terme, Scurelle, Segonzano, Sover, Spormaggiore, Sporminore, Telve, Telve di Sopra, Tenna, Terre d'Adige, Ton, Torcegno, Trento, Vallelaghi e Vignola-Falesina."}
{"id": "1288900", "revid": "643662", "url": "https://it.wikipedia.org/wiki?curid=1288900", "title": "Gavril Kachalin", "text": ""}
{"id": "1288902", "revid": "453768", "url": "https://it.wikipedia.org/wiki?curid=1288902", "title": "Domenica del Paradiso", "text": "Biografia.\nNata nel borghetto dello Spedaluzzo degli Incurabili al Bandino, precisamente nella Casa Fancelli in via di Ripoli (dove nel 1803 il marchese Vincenzo Niccolini fece collocare un busto che la ricorda), era figlia di Tommaso di Jacopo Narducci, ortolano e fattore che lavorava negli orti del convento del Paradiso al Bandino, pi\u00f9 precisamente nella Chiesa di Santa Brigida al Paradiso.\nAffascinata dal mondo delle religiose, che curarono la sua istruzione, entr\u00f2 prima come conversa nel convento di Candeli, dove ebbe una visione di Ges\u00f9 che la ispir\u00f2 a fondare un nuovo monastero.\nNon condividendo il pensiero di fr\u00e0 Girolamo Savonarola, domenicano come lei (non lo si trova mai nominato negli scritti della suora la quale invece condivideva le idee degli oppositori), ottenne l'appoggio morale ed economico di importanti famiglie, prime fra tutti i Medici, che le diedero il terreno in via Laura dove sorse nel 1511 il monastero della Crocetta, cos\u00ec detto perch\u00e9 per distinguersi le monache indossavano un abito con una piccola crocetta rossa.\nBen presto a suor Domenica fu attribuito un alone di santit\u00e0 e nonostante la intensa attivit\u00e0 spirituale fu in grado anche di organizzare molte attivit\u00e0 pratiche del convento quali la lavorazione dei tessuti e soprattutto il ricamo con filo d'oro e d'argento, cos\u00ec fornendo alle suore un'attivit\u00e0 economica in grado di sostenere il convento.\nCulto.\nNon fu beatificata.\nCon la confisca dei beni ecclesiastici di fine Ottocento le Suore Domenicane della Crocetta si rifugiarono in via Aretina ove risiedono tuttora e vi custodiscono il corpo di suor Domenica del Paradiso."}
{"id": "1288904", "revid": "121604446", "url": "https://it.wikipedia.org/wiki?curid=1288904", "title": "Thirty-Three &amp; 1/3", "text": "Thirty-Three &amp; 1/3 \u00e8 il nono album solista di George Harrison.\n\u00c8 stato il primo album dell'ex Beatle a essere pubblicato sotto la sua nuova etichetta personale, la Dark Horse Records.\nIl titolo deriva dall'et\u00e0 di Harrison durante la registrazione dell'album (33 anni e 4 mesi) e dalla velocit\u00e0 di riproduzione di un LP.\nFinalmente libero dai limiti imposti dalla Apple, Harrison registr\u00f2 un album pi\u00f9 vivace e fresco dei due precedenti, ricevendo apprezzamenti dalla critica.\nLe vendite (aiutate da un'apparizione al \"Saturday Night Live\" in coppia con Paul Simon) furono ugualmente lusinghiere: 11\u00ba posto negli USA e 35\u00ba in Gran Bretagna. I singoli estratti ebbero un buon successo negli Stati Uniti: 19\u00ba posto per \"Crackerbox Palace\" e 25\u00ba per \"This Song\". Si trattava in ogni caso di vendite ben lontane da quelle dei primi anni '70, che testimoniavano la progressiva perdita d'interesse nei confronti di Harrison. D'altro canto l'artista inglese stava a sua volta perdendo interesse per il mondo del music business: il seguito di \"Thirty-Three &amp; 1/3\", l'eponimo \"George Harrison\", si far\u00e0 attendere tre anni.\nDa notare le sonorit\u00e0 funkeggianti, \"Crackerbox Palace\", la reinterpretazione di \"True Love\" (di Cole Porter) e \"This Song\": quest'ultima una canzone che ironizza sul celebre caso di plagio che coinvolse George Harrison e la sua \"My Sweet Lord\".\nIl disco.\nOrigine e storia.\nNel maggio 1974, George Harrison firm\u00f2 un contratto discografico quinquennale con la A&amp;M Records per la distribuzione delle uscite Dark Horse Records. Oltre ai dischi degli artisti della scuderia Dark Horse, l'accordo includeva anche quattro album solisti di Harrison, il primo dei quali programmato per il 26 luglio 1976, dopo la fine del contratto dei Beatles con la EMI nel gennaio di quell'anno. Harrison trascorse i primi mesi del 1976 coinvolto in attivit\u00e0 extra-musicali. Tra queste, ci fu anche l'udienza in tribunale, a New York, per la celebre causa di plagio intentatagli dalla Bright Tunes, che sosteneva Harrison avesse infranto la legge sul diritto d'autore \"copiando\" la melodia di \"My Sweet Lord\" dalla canzone \"He's So Fine\" delle Chiffons. Mentre si trovava a Los Angeles tra febbraio e marzo, George lavor\u00f2 al progetto di un documentario sul suo tour del 1974 in Nord America con Ravi Shankar. Nello stesso periodo, egli fece un'apparizione come ospite speciale sul palco insieme ai Monty Python, e uno di essi, Michael Palin, a posteriori raccont\u00f2 che Harrison sembrava \"stanco e malato\"; l'autore Peter Doggett attribu\u00ec il precario stato di salute di Harrison al suo stile di vita dell'epoca, che comprendeva abbondanti e frequenti bevute di alcol e uso di cocaina, a seguito del fallimento del suo matrimonio con Pattie Boyd nel 1974.\nDopo aver iniziato le sessioni di registrazione per l'album verso la fine di maggio, Harrison contrasse un'epatite e non fu in grado di proseguire i lavori per tutto il resto dell'estate. Con l'aiuto della compagna Olivia Arias \u2013 che ricorse a rimedi naturali come l'agopuntura dopo che George non aveva risposto positivamente a trattamenti medici pi\u00f9 convenzionali \u2013 egli si riprese gradualmente verso la fine dell'estate. In seguito Harrison dichiar\u00f2: \u00abHo avuto bisogno di beccarmi l'epatite per smettere di bere\u00bb. Il titolo per il nuovo album riflette l'et\u00e0 anagrafica di Harrison all'epoca della registrazione, ma anche la velocit\u00e0 con la quale suona sul giradischi un disco in vinile a 33 giri.\nRegistrazione.\nHarrison inizi\u00f2 la registrazione di \"Thirty Three &amp; \u2153\" il 24 maggio 1976, nel suo studio casalingo a Friar Park, FPSHOT. Egli aveva gi\u00e0 inciso le tracce base di dodici canzoni prima di contrarre l'epatite. Avendo ammesso in una recente intervista con \"Melody Maker\" che avrebbe preferito lavorare in futuro con un co-produttore, Harrison scrittur\u00f2 il sassofonista ed arrangiatore Tom Scott per fornirgli l'assistenza necessaria riguardo alla produzione del disco. Insieme, i due decisero di dare una impronta funk a molti pezzi sul disco, cos\u00ec da \"svecchiare\" le sonorit\u00e0 della musica di Harrison.\nTutti i musicisti reclutati da Harrison per suonare nel corso delle sessioni erano statunitensi, e comprendevano Willie Weeks (basso), Alvin Taylor (batteria), Richard Tee e David Foster (tastiere), ed Emil Richards (percussioni). I collaboratori abituali di Harrison, Gary Wright e Billy Preston, contribuirono anch'essi suonando le tastiere. Secondo gli autori Chip Madinger e Mark Easter, una delle poche cose che George fu in grado di fare nel periodo estivo, nonostante fosse ammalato, fu sovraincidere un assolo di chitarra acustica alla ballata \"Learning How to Love You\".\nHarrison selezion\u00f2 dieci delle dodici tracce originarie per l'inclusione nel nuovo album. Egli disse che \"See Yourself\", brano che aveva iniziato a comporre nel 1967, era una di quelle canzoni che gli piacquero sempre di pi\u00f9 mano a mano che vi aggiungeva strumenti durante le sovraincisioni. \"Woman Don't You Cry for Me\" e \"Beautiful Girl\" erano altre due composizioni che risalivano alla fine degli anni sessanta che Harrison rivisit\u00f2 per \"Thirty Three &amp; \u2153\"; la prima di queste era una canzone da lui scritta mentre era in tour con Delaney &amp; Bonnie. Come \"See Yourself\", \"Dear One\" si ispirava agli insegnamenti di Paramhansa Yogananda, l'autore di \"Autobiografia di uno Yogi\" e profonda influenza per Harrison sin dalla sua visita in India nel settembre 1966. Nella sua autobiografia \"I, Me, Mine\", George scrive che \"Dear One\" \u00e8 molto probabilmente l'unica canzone da lui scritta con un'accordatura in La.\nTra le nuove composizioni, \"This Song\" era l'ironica risposta da parte di Harrison al verdetto della causa di plagio \"My Sweet Lord/He's So Fine\". \"Crackerbox Palace\" era invece stata scritta dopo aver incontrato il manager del comico Lord Buckley nel gennaio 1976, mentre \"Pure Smokey\" era un omaggio a Smokey Robinson, da sempre idolo musicale di Harrison. \"It's What You Value\" \u2013 che parlava di quando il batterista Jim Keltner aveva rifiutato di essere pagato per la partecipazione al tour di Harrison del 1974, chiedendo invece in cambio una Mercedes 450SL \u2013 rifletteva il crescente interesse dell'autore per la Formula 1, e nel testo \u00e8 presente un riferimento alla Tyrrell P34. Infine, Harrison registr\u00f2 una reinterpretazione in chiave pop dello standard \"True Love\" di Cole Porter.\nHarrison complet\u00f2 la lavorazione dell'album il 13 settembre 1976, in ritardo di circa due mesi rispetto alla data concordata con la A&amp;M Records.\nPubblicazione.\nA 1976 inoltrato, la A&amp;M Records era preoccupata dal fatto che il parco artisti della Dark Horse \u2013 che includeva Shankar, Stairsteps e gruppi poco conosciuti come Splinter e Jiva \u2013 nei due anni trascorsi non fosse riuscito a generare abbastanza introiti da coprire gli investimenti fatti dalla compagnia. La A&amp;M decise quindi di \"scaricare\" l'etichetta e, nel tentativo di recuperare i costi, nel settembre 1976 fece causa a Harrison per 10 milioni di dollari, citando il suo ritardo nella consegna di \"Thirty Three &amp; \u2153\". Quello stesso mese, il giudice di New York Richard Owen stabil\u00ec che Harrison aveva \"inconsciamente\" plagiato parte della melodia della canzone \"He's So Fine\" delle Chiffons per \"My Sweet Lord\". Risolta la questione con la A&amp;M restituendo il suo anticipo personale, Harrison pass\u00f2 alla Warner Bros. Records, dove il vecchio amico Derek Taylor era ora uno dei dirigenti esecutivi. \"Thirty Three &amp; \u2153\" e il singolo promozionale \"This Song\", uscirono entrambi su etichetta Dark Horse Records in novembre, distribuiti dalla Warner.\n\"Thirty Three &amp; \u2153\" and\u00f2 molto meglio dei precedenti \"Dark Horse\" ed \"Extra Texture\", soprattutto negli Stati Uniti dove raggiunse la posizione numero 11 in classifica e venne certificato disco d'oro dalla RIAA con vendite superiori alle 800,000 copie. In Gran Bretagna, l'album si classific\u00f2 al numero 35. Se in America i singoli \"This Song\" e \"Crackerbox Palace\" raggiunsero rispettivamente la posizione numero 25 e 19 nella classifica \"Billboard\" Hot 100, nessuno dei tre 45 giri pubblicati nel Regno Unito \u2013 \"This Song\", \"True Love\" e \"It's What You Value\" \u2013 riusc\u00ec ad entrare in classifica nella top 50. Il giornalista musicale Paul Du Noyer scrisse in seguito che l'avvento del \"punk rock aveva reso obsoleta la musica di Harrison in patria, ma non negli States.\"\nPromozione.\nHarrison supervision\u00f2 un'estesa campagna promozionale per \"Thirty Three &amp; \u2153\", e si tratt\u00f2 della prima volta che fece una cosa del genere per un suo lavoro solista. Le sue attivit\u00e0 inclusero apparizioni sulla stampa, ed interviste radiofoniche e televisive, in citt\u00e0 scelte degli Stati Uniti, prima di spostarsi in Gran Bretagna, Germania e Paesi Bassi. Il 20 novembre 1976, Harrison fece un'apparizione insieme a Paul Simon come ospite musicale del \"Saturday Night Live\"; i due eseguirono insieme \"Here Comes the Sun\" e \"Homeward Bound\" nel corso del programma.\nInoltre, Harrison gir\u00f2 dei filmati promozionali, tutti in stile comico, per i singoli \"This Song\", \"Crackerbox Palace\" e \"True Love\". Il primo di questi fu diretto dallo stesso Harrison e girato presso l'aula di giustizia della corte di Los Angeles, con la partecipazione di Jim Keltner e Ron Wood. Eric Idle diresse i videoclip di \"Crackerbox Palace\" e \"True Love\", entrambi girati a Friar Park.\nAccoglienza.\nRecensioni contemporanee.\nDopo il disappunto mostrato verso \"Dark Horse\" ed \"Extra Texture\" nel periodo 1974-75, \"Thirty Three &amp; \u2153\" venne generalmente accolto dalla critica come un ritorno in piena forma. Il nuovo album ebbe le migliori recensioni per Harrison sin dai tempi di \"All Things Must Pass\" (1970).\n\"Billboard\" descrisse il disco \"un album solare e allegro, pieno di canzoni d'amore e battute divertenti che \u00e8 il suo lavoro pi\u00f9 commerciale\". Il recensore giudic\u00f2 la produzione \"di prim'ordine\" prima di concludere: \"La scrittura melodica di Harrison, spesso spettacolare, si mostra in maniera brillante in questo disco.\" Su \"Melody Maker\", Ray Coleman scrisse che la Warner Bros. aveva bisogno di far rialzare le quotazioni di Harrison, ristabilendo la sua reputazione come artista solista, ed aggiunse: \"La domanda \u00e8 semplicemente se la musica [contenuta in \"Thirty Three &amp; \u2153\"] meriti questo. Inequivocabilmente, la risposta \u00e8 si\".&lt;ref name=\"Coleman/MM\"&gt;Ray Coleman, \"Harrison Regains His Rubber Soul\", \"Melody Maker\", 27 novembre 1976, pag. 23.&lt;/ref&gt;\nIn una recensione particolarmente favorevole, Richard Meltzer di \"The Village Voice\" descrisse il nuovo lavoro di Harrison \"il suo miglior LP dai tempi di \"All Things Must Pass\" del 1970\". Michael Gross scrisse sulla rivista \"Swank\" che Harrison \"sembra che con \"33 1/3\" si sia sbloccato\", aggiungendo: \"Se una nuova casa discografica, una nuova fidanzata;... Olivia Arias, e un nuovo album lo hanno messo in una posizione pi\u00f9 stabile in questo \"mondo materiale\", egli potrebbe riguadagnarsi il titolo di ex-Beatle da tenere d'occhio dal punto di vista artistico.\"&lt;ref name=\"Gross/Swank\"&gt;Michael Gross, \"George Harrison: The Zoned-Out Beatle Turns 33 1/3\", \"Swank \", maggio 1977; disponibile in Rock's Backpages.&lt;/ref&gt;\nMeno impressionato, il recensore di \"Rolling Stone\" Ken Tucker, egli lod\u00f2 brani come \"Woman Don't You Cry for Me\" e \"This Song\" ma deplor\u00f2 sia \"il persistente tono predicatorio di George\" che la presenza di Scott alla produzione, che rese, secondo lui, la musica dell'album \"sincera tanto quanto il cellophane\". Il critico di \"NME\" Bob Woffinden ebbe parole di elogio per Harrison come chitarrista ma lo critic\u00f2 come paroliere, prima di concludere: \"Il contegno generale di Harrison \u00e8 sicuramente pi\u00f9 incoraggiante; ... Anche se non \u00e8 un album di particolare valore, \u00e8 un lavoro che mi porta a credere che la sua miglior opera potrebbe non essere necessariamente alle sue spalle.\"\nScrivendo nel 1977, Nicholas Schaffner trov\u00f2 che, paragonandole a quelle di \"All Things Must Pass\", le canzoni in \"Thirty Three &amp; \u2153\" \"si affidassero alla pura melodia ed alla stessa musicalit\u00e0 di George piuttosto che ricorrere a orchestrazioni abbaglianti e produzione altisonante\". Schaffner aggiunse: \"La bont\u00e0 della sua performance alla chitarra slide e al sintetizzatore, non ha eguali nel rock, e \"Thirty-Three &amp; 1/3\" vanta la raccolta pi\u00f9 varia e armoniosa di melodie mai prodotte da Harrison fino ad oggi\".\nRobert Christgau, da sempre critico nei confronti di Harrison, diede a \"Thirty Three &amp; \u2153\" una \"B-\", il voto pi\u00f9 alto mai dato a un album solista di un ex-Beatle. Christgau scrisse: \"Questo album non \u00e8 cos\u00ec mondano come George vuole che tu pensi - o come pensa lui stesso, per quanto ne so \u2013 ma tuttavia non \u00e8 cos\u00ec pieno di merda\", e lod\u00f2 \"Crackerbox Palace\" come miglior canzone di Harrison sin dai tempi di \"Here Comes the Sun\".\nRecensioni moderne.\nIn una recensione per \"Rolling Stone\" scritta dopo la morte di Harrison nel novembre 2001, Greg Kot disse a proposito di \"Thirty Three &amp; \u2153\": \"Crackerbox Palace\" ha un luccichio negli occhi, il tipo di canzone che in passato il sempre pi\u00f9 serioso Harrison non avrebbe mai inciso; ... Il ritmo della melodia \u00e8 quasi simile a quello di \"This Song\"; ... Le due tracce costituiscono il nucleo del miglior disco del chitarrista sin dal suo album solista di debutto.\" Avendo intervistato Harrison per \"Guitar World\" nel 1987, Rip Rense lod\u00f2 gli assolo in tracce quali \"Learning How to Love You\" e \"Beautiful Girl\", e giudic\u00f2 \"sottovalutata\" la carriera solista di Harrison in retrospettiva: \"per me \u00e8 sua la discografia solista migliore degli ex-Beatles, in quanto \u00e8 la pi\u00f9 sostanziosa come melodia, struttura, e contenuto. \"Thirty-Three &amp; 1/3\", per esempio, potrebbe essere considerato un capolavoro minore; ...\"\nNel 2004, Mac Randall della \"Rolling Stone Album Guide\" indic\u00f2 \"Beautiful Girl\" come \"uno dei molti punti forti del suo ottimistico ritorno alla forma pop, \"Thirty-Three &amp; 1/3\"\". Scrivendo sulla rivista \"The Word\" quello stesso anno, Paul Du Noyer si rifer\u00ec all'album come \"il tesoro nascosto\" del periodo \"Dark Horse Records\", e in una contemporanea recensione per la rivista \"Blender\", egli indic\u00f2 \"Crackerbox Palace\" e \"Learning How to Love You\" come i brani migliori. Jason Korenkiewicz del sito web PopMatters scrisse che la rimasterizzazione del disco \"permette alle chitarre di squillare, e le percussioni hanno una nitidezza che era nascosta nelle versioni precedenti\". Korenkiewicz incluse \"Dear One\" tra i pezzi migliori del disco, e concluse dicendo che \"Thirty Three &amp; \u2153\" \"era il lavoro migliore di Harrison fin da \"All Things Must Pass\"\". Del parere opposto, Kit Aiken di \"Uncut\" descrisse l'opera un \"album stranamente ordinario\" che riflette \"la perdita di fiducia e d'ispirazione\" seguita alla causa legale per \"My Sweet Lord\". Scrivendo per la stessa rivista nel luglio 2012, David Quantick incluse \"Thirty Three &amp; \u2153\" tra i migliori lavori solisti di Harrison, insieme a \"All Things Must Pass\" e \"Cloud Nine\".\nRistampa del 2004.\nL'album \u00e8 stato ristampato in formato CD nel 2004, sia individualmente sia come parte integrante del cofanetto \"The Dark Horse Years 1976-1992\". La ristampa presenta un suono rimasterizzato, un libretto molto curato e una bonus track, \"Tears of the World\" (brano originariamente destinato a \"Somewhere in England\" e rifiutato dall'etichetta discografica)."}
{"id": "1288908", "revid": "320578", "url": "https://it.wikipedia.org/wiki?curid=1288908", "title": "Valeri Gazzaev", "text": ""}
{"id": "1288910", "revid": "110416832", "url": "https://it.wikipedia.org/wiki?curid=1288910", "title": "0462", "text": "0462 \u00e8 il prefisso telefonico del distretto di Cavalese, appartenente al compartimento di Verona.\nIl distretto comprende la parte nord-orientale della provincia di Trento. Confina con i distretti di Bolzano (0471) a nord, di Cortina d'Ampezzo (0436) a nord-est, di Belluno (0437) a est, di Feltre (0439) a sud-est e di Trento (0461) a sud e a ovest.\nAree locali e comuni.\nIl distretto di Cavalese comprende 15 comuni compresi in 1 area locale, nata dall'aggregazione dei 3 preesistenti settori di Cavalese, Canazei e Predazzo: Campitello di Fassa, Canazei, Capriana, Castello-Molina di Fiemme, Cavalese, Mazzin, Moena, Panchi\u00e0, Predazzo, San Giovanni di Fassa, Soraga di Fassa, Tesero, Valfloriana, Ville di Fiemme e Ziano di Fiemme."}
{"id": "1288919", "revid": "767487", "url": "https://it.wikipedia.org/wiki?curid=1288919", "title": "Justin Somper", "text": "Dopo aver pubblicato alcuni libri sotto pseudonimo ha ideato la serie di libri Vampirates, avviata con l'opera Vampirates. I demoni dell'oceano, seguita da Vampirates. Marea di terrore.\nIn Italia i libri di Somper sono stati pubblicati dalla Mondadori."}
{"id": "1288920", "revid": "287204", "url": "https://it.wikipedia.org/wiki?curid=1288920", "title": "Cavalcature degli Aesir", "text": ""}
{"id": "1288926", "revid": "1226", "url": "https://it.wikipedia.org/wiki?curid=1288926", "title": "Set cinematografico", "text": ""}
{"id": "1288927", "revid": "92719", "url": "https://it.wikipedia.org/wiki?curid=1288927", "title": "Delfino dal naso a bottiglia", "text": ""}
{"id": "1288928", "revid": "10449618", "url": "https://it.wikipedia.org/wiki?curid=1288928", "title": "Baruth Mark", "text": ""}
{"id": "1288929", "revid": "10594511", "url": "https://it.wikipedia.org/wiki?curid=1288929", "title": "Theodore Gill", "text": ""}
{"id": "1288935", "revid": "149727", "url": "https://it.wikipedia.org/wiki?curid=1288935", "title": "Ruedersdorf", "text": ""}
{"id": "1288936", "revid": "481349", "url": "https://it.wikipedia.org/wiki?curid=1288936", "title": "Confine tra la Germania e la Polonia", "text": "Il confine tra la Germania e la Polonia, noto anche come Linea Oder-Nei\u00dfe, ha una lunghezza di 467\u00a0km.\nStoria.\nFu istituito nel 1945 dopo le conferenze di Jalta e di Potsdam per stabilire la demarcazione tra le nazioni tedesca (RDT) e polacca post-belliche. \nIl confine fu riconosciuto dalle due nazioni per la prima volta il 6 luglio 1950 con la firma del trattato di Zgorzelec, siglato tra Wilhelm Pieck (RDT) e Boles\u0142aw Bierut (Polonia).\nDopo la riunificazione tedesca, il medesimo confine fu confermato con il trattato di Varsavia firmato da Germania e Polonia il 14 novembre 1990.\nConseguenze.\nAlcune citt\u00e0 tedesche (come Breslavia e Stettino) passarono completamente sotto l'amministrazione polacca, mentre altre poste lungo lo scorrere dei due fiumi furono divise e occupate da cittadini polacchi lungo le sponde est dei due fiumi.\nLinea Oder-Nei\u00dfe.\nLa Linea Oder-Nei\u00dfe (definita in tedesco \"Oder-Nei\u00dfe Linie\" e \"Granica na Odrze i Nysie \u0141u\u017cyckiej\" in polacco), \u00e8 la denominazione che viene anche data al confine in quanto esso segue il corso dei fiumi Oder (in polacco: \"Odra\") e Nei\u00dfe (in polacco: \"Nysa \u0141u\u017cycka\"), e che solo nel tratto pi\u00f9 a nord percorre il terreno staccandosi dal corso dell'Oder e deviando verso nordovest per includere nel territorio polacco le citt\u00e0 portuali di Stettino e di \u015awinouj\u015bcie."}
{"id": "1288939", "revid": "72396", "url": "https://it.wikipedia.org/wiki?curid=1288939", "title": "Costituzioni piemontesi", "text": ""}
{"id": "1288940", "revid": "287204", "url": "https://it.wikipedia.org/wiki?curid=1288940", "title": "Marco Giunio Silano Torquato", "text": ""}
{"id": "1288942", "revid": "183581", "url": "https://it.wikipedia.org/wiki?curid=1288942", "title": "Amfotericit\u00e0", "text": ""}
{"id": "1288943", "revid": "2220313", "url": "https://it.wikipedia.org/wiki?curid=1288943", "title": "Quarantasei (film)", "text": "Quarantasei \u00e8 uno pseudo-film d'animazione, dal momento che non sono presenti personaggi animati, ma una cinepresa riprende le vignette originali realizzate da Milo Manara nell'omonimo fumetto realizzato insieme a Valentino Rossi. Le figure sono arricchite da effetti speciali video e da una colonna sonora comprendente anche suoni registrati durante le prove ufficiali di MotoGP 2006 presso il circuito del Mugello.\nIl cast di doppiaggio \u00e8 formato per lo pi\u00f9 da doppiatori improvvisati come Valentino Rossi, Luciana Littizzetto, Milo Manara, Lucio Dalla ed altri, affiancati da veterane del mestiere come Loredana Nicosia e Debora Magnaghi.\nTrama.\nValentino Rossi \u00e8 un famoso pilota di MotoGP, sempre affiancato dal suo fedele cane Guido e consigliato dalla dolce fidanzata Linda. Il giorno prima delle prove per\u00f2 una ragazza gli porta via il suo ciondolo portafortuna, dicendogli per\u00f2 che glielo restituir\u00e0 l'indomani visto che lei \u00e8 la sua ragazza-ombrello. Mentre fa il bagno, si accorge che nello specchio invece del suo riflesso c'\u00e8 Jim Morrison, che lo porta in un mondo fantastico popolato da creature angeliche.\nIl giorno delle prove per\u00f2 invece della biondina c'\u00e8 Vibora a fare da ragazza-ombrello; mentre Valentino indossa il casco, quest'ultima manomette uno dei freni. Durante le prove Valentino va fuori strada e perci\u00f2 dovr\u00e0 partire ultimo il giorno della gara. Il cane Guido per\u00f2 ha notato le manomissioni della donna e scopre anche che si tratta di una giornalista di un network televisivo; cerca di avvisare il pilota, ma in quel momento lui sta parlando con Vibora stessa, che mostrandogli le sue grazie, lo convince a fare l'amore con lei. Fortunatamente interviene Guido che morde Valentino e scappa via, costringendo il ragazzo ad inseguirlo. Vibora allora adirata, insieme al suo complice, decide di tornare al quartier generale a Londra, portando come ostaggio la vera ragazza-ombrello.\nNel frattempo Valentino insegue con la moto Guido e nel deserto incontra Steve McQueen, uno dei suoi miti; poi si accorge che nel furgoncino appena passato davanti a lui c'\u00e8 la ragazza che gli ha preso il ciondolo. Insegue il furgoncino e si ritrova in una pista d'atterraggio: le persone che inseguiva sono andate a Londra. Valentino vi si reca insieme a Guido, ma anche Linda li ha seguiti. La ragazza e Guido trovano la sede del network ed assistono a una scena: Vibora spiega alla ragazza-ombrello che lei e il suo gruppo stanno creando geneticamente degli atleti perfetti per prendere il controllo del mondo sportivo, ma hanno bisogno del DNA di Valentino per creare il motociclista ideale; quindi il compito della ragazza sar\u00e0 quello di ottenere il DNA di Rossi andandoci a letto. Linda assiste tutto questo per\u00f2, si fa scoprire, viene catturata e sta per essere tramutata in un'atleta perfetta. Arrivano Valentino e la polizia che sgominano i cattivi e liberano le ragazze, mentre Vibora e il suo collega fuggono. Valentino va all'aeroporto per tornare in Italia e partecipare alla gara, ma il suo aereo \u00e8 controllato da Vibora. Armandosi del suo coraggio e dei consigli di Steve McQueen, riesce ad atterrare sano e salvo su una pista d'emergenza. L\u00ec vicino c'\u00e8 la casa di Enzo Ferrari, che parla con Valentino attraverso una foto e gli dice di stare tranquillo, di riposarsi e pensare solo alla gara. Il giorno dopo Valentino supera tutte le difficolt\u00e0 e vince. La sera sono presenti tutti i suoi amici (tra cui Vasco Rossi, The Blues Brothers, Lucio Dalla, Russell Crowe) per festeggiare, ma lui e Linda vanno in spiaggia. Linda si spoglia ed entra in acqua, Valentino la segue e nota che \u00e8 cinta in vita dal suo ciondolo portafortuna."}
{"id": "1288946", "revid": "149727", "url": "https://it.wikipedia.org/wiki?curid=1288946", "title": "Ferrovia Carbonia-Villamassargia", "text": ""}
{"id": "1288947", "revid": "10449989", "url": "https://it.wikipedia.org/wiki?curid=1288947", "title": "Dahme Mark", "text": ""}
{"id": "1288951", "revid": "426330", "url": "https://it.wikipedia.org/wiki?curid=1288951", "title": "Giro di Sardegna", "text": "Il Giro di Sardegna \u00e8 stata una corsa a tappe di ciclismo su strada che si correva in Sardegna nel mese di febbraio.\nStoria.\nIl ciclismo professionistico sbarc\u00f2 in Sardegna gi\u00e0 nel 1948 con la Classica Sarda, corsa in linea da Sassari a Cagliari lungo la Strada Statale 131, evento culmine della \"Settimana Ciclistica Sarda\", un insieme di competizioni collaterali slegate tra loro e senza classifica generale su circuiti cittadini, gare a punti o gare a cronometro. Dieci anni dopo, nel 1958 Franco Pretti, ex marciatore cagliaritano e atleta olimpico a Los Angeles 1932 e Londra 1948 e al tempo coinvolto nel ciclismo con l\"'Audax\", formazione sarda da lui creata, decise di creare una corsa a tappe nell'isola, grazie anche all'appoggio morale e politico dell'allora presidente della Repubblica sardo Antonio Segni. Pretti ebbe l'intuizione di puntare soprattutto sulle maggiori squadre straniere e dei loro campioni pi\u00f9 rappresentativi, invitandole a rifinire la preparazione in Sardegna nonch\u00e9 coinvolgendo anche i giornalisti, al fine di garantirsi un adeguato ritorno di immagine. Nacque cos\u00ec il primo \"Giro ciclistico della Sardegna\". \nIl Giro di Sardegna negli anni sessanta e settanta acquis\u00ec quindi subito un notevole rilievo internazionale, tanto che nell'albo d'oro figurano i maggiori campioni di ciclismo dell'epoca, come Eddy Merckx, Jacques Anquetil, Vittorio Adorni e Marino Basso. La corsa segnava tradizionalmente l'inizio della stagione ciclistica e veniva usata come corsa di preparazione alla stagione primaverile, sul modello francese della Parigi-Nizza, nonch\u00e9 come banco di prova per la pi\u00f9 importante classica invernale, la Milano-Sanremo. Tradizionalmente la corsa a tappe era seguita da una corsa in linea, la Classica Sarda, da Sassari a Cagliari, qualche volta percorsa anche in senso inverso.\nNei primi anni della corsa l\"'Audax\", in modo da propagandare la Sardegna come destinazione accessibile, decise che la partenza doveva avvenire dal Continente con una o due tappe e poi il trasferimento nell'Isola. La prima edizione del 1958 infatti part\u00ec con la Roma &gt; Civitavecchia, con un successivo imbarco in nave per la seconda tappa la Olbia &gt; Nuoro. La corsa ebbe la sua presentazione ufficiale il 22 febbraio in via del Corso di fronte al Palazzo Sciarra, allora sede de Il Giornale d'Italia sponsor e organizzatore delle prime edizioni, e part\u00ec da Castel Sant'Angelo, con \"chilometro zero\" in via Duca d'Aosta con un totale di 48 corridori divisi in 12 squadre da 4 corridori ciascuno. Al primo foglio firma si presentarono campioni del calibro di Fausto Coppi, Ercole Baldini in maglia tricolore, Gastone Nencini ma anche Louison Bobet, Rik van Looy e Federico Bahamontes tra gli stranieri. La corsa gi\u00e0 da quella prima edizione previde un ricco montepremi, oltre sei milioni di lire, mentre come simbolo del primato venne scelta una maglia bianca fasciata di rossoblu, colori comuni nell'Isola di derivazione sabauda. La corsa, falcidiata anche dalla bufera di neve trovata al passaggio nell'Altopiano di Campeda, fu vinta dal francese Antonin Rolland che scrisse cos\u00ec il suo nome per primo sull'albo d'oro.\nNel 1960 due tappe arrivarono a Formia e a Napoli e nel 1964 la prima tappa fu Roma &gt; Napoli.\nLa gara si svolse ininterrottamente dal 1958 al 1978, fino al 1979 quando ci fu il primo stop: l'organizzazione, vista la difficile condizione economica della Sardegna a causa del fallito \"Piano di Rinascita\" e le troppe tensioni sociali, temeva rappresaglie da parte dei lavoratori e degli abitanti delle zone interne ai danni della corsa e degli atleti e venne sostituito dal Giro del Trentino. \nNel 1980 l'organizzazione passa in mano a Rizzoli, editore de La Gazzetta dello Sport e organizzatore del Giro d'Italia, e la corsa viene vinta da Gregor Braun con anche una coda polemica per via di una \"combine\" che permise al tedesco di approfittare del lavoro di altre squadre (poi solo multate giorni dopo) divenute \"alleate\" in cambio di soldi. Ciononostante la corsa, considerata ormai una classica di inizio stagione, inizia la sua fase discendente. Nel 1981 altro stop immotivato, e per tale ragione gli organizzatori vengono anche multati dall'Unione Ciclismo Italiano Professionistico con una somma di 500.000 lire, poi altre due edizioni che videro il successo di Giuseppe Saronni e nuovamente di Braun e infine una profonda crisi nel ciclismo sardo fece sparire la corsa dal calendario internazionale, salvo due sporadiche edizioni nel 1996 e nel 1997, valevoli per la Settimana Internazionale di Coppi e Bartali.\nCon il ritorno nell'isola del Giro d'Italia del 2007, dopo sedici anni dalle ultime tappe in terra sarda (Giro d'Italia 1991), si cerc\u00f2 di riformarla: dopo un primo approccio tentato nel 2008, quando la corsa era stata inserita nel calendario UCI ma poi cancellata per mancanza di fondi, il Giro di Sardegna fu organizzato nuovamente nel 2009. Si disput\u00f2 dal 24 al 28 febbraio e vide l'affermazione finale di Daniele Bennati.\nNel 2010 sull'albo d'oro, dopo 27 anni, ritorn\u00f2 il nome di un corridore straniero: ad aggiudicarsi il Giro dopo il tedesco Braun \u00e8 infatti fu il ceco Roman Kreuziger. Nel 2012 il terzo stop. Dopo che fu annunciato il percorso della XXVII edizione, si decise di interrompere l'organizzazione e annullare l'evento per mancanza di fondi necessari.\nNel luglio 2020 venne annunciato il ritorno della gara, con partenza e arrivo a Olbia, organizzata dalla Angulus Ridet, societ\u00e0 di Stefano Pilato (gi\u00e0 organizzatore delle ultime tre edizioni),coadiuvata nella comunicazione dalla societ\u00e0 Extragiro e come partner tecnico dalla Nuova Ciclistica Placci, gi\u00e0 organizzatrice del Giro d'Italia Under-23 e del campionato del mondo a Imola dello stesso anno. Venne inizialmente insolitamente piazzata a fine ottobre anche per disputare un numero minimo nel calendario 2020, visto lo stravolgimento a causa della pandemia di COVID-19, con l'impegno di proseguire poi dal 2021 nella tradizionale collocamento tra febbraio e marzo. Vennero scelte le date dal 28 ottobre al 1\u00ba novembre, tuttavia a sole due settimane dal via l\u2019organizzazione, in accordo con la Regione Autonoma della Sardegna, la Federazione Ciclistica Italiana e l'UCI decise di cancellare la corsa e far slittare la ripartenza, collocandola inizialmente proprio a febbraio del 2021 come da tradizione, in modo da garantire anche condizioni di allenamento e preparazione in vista del rilancio della manifestazione e della nuova stagione agonistica, ma poi definitivamente viene collocata nella seconda settimana di ottobre.\nTuttavia a fine estate gli organizzatori rinunciarono alla realizzazione della 31\u00aa edizione (numero ordinale, inserito nella denominazione ufficiale, che teneva conto anche dell'edizione 2020 annullata) a causa del mancato supporto economico della Regione Autonoma della Sardegna, che invece scelse di finanziare la neonata Settimana Ciclistica Italiana disputatasi a met\u00e0 luglio, pertanto nel settembre 2021 la corsa venne ufficialmente depennata dal calendario mondiale dell'UCI."}
{"id": "1288952", "revid": "767487", "url": "https://it.wikipedia.org/wiki?curid=1288952", "title": "Chrysostomos II", "text": "Biografia.\nGi\u00e0 Metropolita di Pafos, \u00e8 nato a Tala (Pafos), il 10 aprile 1941. Il suo onomastico cade il 13 novembre, festa di San Giovanni Crisostomo secondo il Calendario ortodosso. Ordinato al diaconato il 3 novembre 1963, ha compiuto gli studi teologici ad Atene (1972). Dal 1972 al 1978 ha ricoperto il ministero d'Egumeno del monastero di San Neophytos di Pafos. Eletto Metropolita di Pafos il 26 febbraio del 1978, ha retto la sua Metropolia fino all'elezione ad Arcivescovo di Nuova Giustiniana e di tutta Cipro.\nFacendo le veci di Presidente del Santo Sinodo della Chiesa di Cipro, ha partecipato alle esequie di papa Giovanni Paolo II e all'inaugurazione del Pontificato di papa Benedetto XVI nel 2005 in Vaticano. Come risposta al gesto fraterno, Benedetto XVI ha inviato una sua delegazione alla cerimonia d'intronizzazione di Chrysostomos II nella cattedrale di Lefkosia. Il clima di reciproca fratellanza fra la Chiesa cattolica e la Chiesa ortodossa di Cipro \u00e8 testimoniato dal primo incontro di un rappresentante della chiesa cipriota col papa, avvenuto a Roma il 16 giugno 2007.\nSin dall'inizio del suo arcivescovado, Chrysostomos II ha sempre denunciato le limitazioni religiose che devono subire i fedeli della parte turca di Cipro, dove il governo turco-cipriota, musulmano, limita fortemente le funzioni religiose."}
{"id": "1288953", "revid": "155118", "url": "https://it.wikipedia.org/wiki?curid=1288953", "title": "Joseph Poole", "text": ""}
{"id": "1288957", "revid": "128334", "url": "https://it.wikipedia.org/wiki?curid=1288957", "title": "John Hurt", "text": "Celebre per le doti istrioniche e per il suo grande carisma sia sul palco teatrale che in pellicole di grande successo, Hurt ha anche preso parte ad alcune serie tv dai primi anni duemila, portando avanti una carriera lunga sei decenni. Ha vinto quattro BAFTA Awards su sette \"nomination\", il Golden Globe nel 1979 per \"Fuga di mezzanotte\" e ha ottenuto due \"nomination\" al Premio Oscar, una per \"Fuga di mezzanotte\" e una per \"The Elephant Man\".\nBiografia.\nNasce nella cittadina di Chesterfield, nel nord del Derbyshire, da Phyllis Massey, ingegnere e attrice dilettante, e da Arnould Herbert Hurt, matematico. Gli altri membri della famiglia sono il fratello maggiore Michael e la sorella adottiva Monica. Quando compie cinque anni, il padre diviene vicario e si trasferisce con tutta la famiglia nel sud della contea, precisamente nel villaggio minerario di Woodville.\nA otto anni Hurt viene mandato alla scuola privata St. Michaels a Sevenoaks nel Kent, dove sviluppa la propria passione per la recitazione: all'et\u00e0 di nove anni, Hurt decide di voler diventare un attore, e il suo primo ruolo \u00e8 la parte di una bambina nella \"pi\u00e8ce\" di Maurice Maeterlinck \"L'Oiseau Bleu\", in una recita scolastica. I suoi genitori per\u00f2 disapprovano questa scelta e gli consigliano di diventare insegnante d'arte.\nQuando il padre viene trasferito nella cittadina di Cleethorpes nel Lincolnshire, Hurt, dodicenne, entra nella scuola pubblica Christ's Hospital Church, dopo aver fallito l'esame di ammissione alla scuola privata dove andava il fratello. A 17 anni, seguendo i voleri familiari, va alla Grimsby Art School, dove studia arte. Nel 1959 vince una borsa di studio per un diploma da insegnante d'arte al Central St. Martins College di Holborn, Londra, per poi finalmente tentare la carriera di attore a 20 anni, entrando a far parte della Royal Academy of Dramatic Art, sempre nella capitale britannica.\nCarriera.\nIl primo film di Hurt \u00e8 \"The Wild and the Willing\" del 1962, ma il suo primo vero ruolo di spicco arriva nel 1966 con la parte di Richard Rich in \"Un uomo per tutte le stagioni\". Nel film per la TV \"The Naked Civil Servant\" (vincitore del Prix Italia 1976) interpreta la parte di Quentin Crisp, che gli vale il British Academy Television Award per il miglior attore nel 1976.\nNel 1977 interpreta Caligola nel \"serial\" della BBC \"I, Claudius\" e nel 1978 appare in \"Fuga di mezzanotte\", grazie al quale ottiene una \"nomination\" all'Oscar come Migliore attore non protagonista. Il film narra la storia di uno studente americano prigioniero in Turchia per aver tentato di lasciare il paese con della droga. Hurt interpret\u00f2 il ruolo di un prigioniero inglese tossicodipendente, perse diversi chili e non si lav\u00f2 per giorni in modo da immedesimarsi al meglio, tanto che molti altri attori sul set lo evitarono a causa del suo aspetto, ideato da lui stesso e non dal regista. Hurt vinse il Golden Globe per il miglior attore non protagonista per l'interpretazione nel film ma il premio Oscar venne vinto da Christopher Walken, candidato nella stessa categoria per \"Il cacciatore\", anche se Hurt era favorito dalla precedente vincita. L'anno seguente interpreta il ruolo di Kane in \"Alien\" (uno dei suoi ruoli pi\u00f9 celebri, che egli stesso riprender\u00e0, parodiandolo, in \"Balle spaziali\"), e nel 1980 quello di Joseph Merrick (rinominato John nel film) in \"The Elephant Man\", per il quale ottiene una nomination all'Oscar come migliore attore protagonista, sfoggiando ancora una volta le sue doti camaleontiche. Tuttavia, fu Robert De Niro a vincere il premio.\nDa notare poi come spesso Hurt abbia interpretato parti fortemente contrastanti tra loro: ad esempio, se da una parte ottiene il ruolo di Winston Smith, il protagonista dell'opera di George Orwell \"1984\", nel film omonimo, dall'altra interpreta il \"villain\" cancelliere Adam Sutler, capo di una societ\u00e0 distopica, totalitaria e militarizzata in \"V per Vendetta\", un ruolo del tutto antitetico. Memorabile la sua interpretazione di Padre Cristopher nel film \"Shooting Dogs\" (2005), sul genocidio dei Tutsi in Rwanda nel 1994. Ha interpretato in \"Doctor Who\" l'incarnazione del Dottore che nei titoli di coda di \"The Night of the Doctor\" \u00e8 citato come \"War Doctor\" e che ha un ruolo principale in \"Il giorno del Dottore\", che festeggia il cinquantesimo anniversario dalla nascita della serie. Nella saga di \"Harry Potter\" interpreta Garrick Olivander, il costruttore di bacchette magiche che ha un negozio di bacchette a Diagon Alley che prende il medesimo nome, dove Harry acquista la sua prima bacchetta. Nel 2011 il cortometraggio \"Love at first sight\" insieme a Phyllida Law vinse numerosi premi e venne selezionato per concorrere agli Oscar 2012.\nJohn Hurt viene annoverato tra gli attori con il maggior numero di \"morti\" cinematografiche, essendo \"morto\" ben 39 volte.\nVita privata.\nNel 1962 spos\u00f2 l'attrice Annette Robertson, per poi divorziare nel 1964. Successivamente, nel 1967, inizi\u00f2 una lunga relazione con la modella francese Marie-Lise Volpeliere-Pierrot, ma il 26 gennaio 1983, durante una passeggiata a cavallo nei pressi del villaggio di Ascott-under-Wychwood, la modella fu sbalzata a terra dall'animale e mor\u00ec pi\u00f9 tardi, quello stesso giorno, dopo essere stata in coma. Nel settembre 1984 Hurt spos\u00f2 l'attrice americana Donna Peacock e la coppia si trasfer\u00ec in Kenya, ma i due divorziarono nel gennaio 1990.\nIl 24 gennaio 1990 spos\u00f2 l'assistente di produzione Joan Dalton, da cui ebbe due figli, Alexander John Vincent (1990) e Nicholas (1993). La coppia divorzi\u00f2 nel 1996 e Hurt inizi\u00f2 una relazione di sette anni con la scrittrice irlandese Sarah Owens. Nel luglio 2002 la coppia si separ\u00f2 e nel marzo 2005 John Hurt spos\u00f2 la produttrice pubblicitaria Anwen Rees-Meyers.\nJohn Hurt mor\u00ec il 25 gennaio 2017, tre giorni dopo il suo 77\u00ba compleanno, nella sua casa a Cromer per un tumore al pancreas che gli era stato diagnosticato due anni prima, dopo aver proseguito fino all'ultimo nella sua carriera di attore.\nDoppiatori italiani.\nNelle versioni in italiano dei suoi film, John Hurt \u00e8 stato doppiato da:\nDa doppiatore \u00e8 sostituito da:"}
{"id": "1288961", "revid": "729019", "url": "https://it.wikipedia.org/wiki?curid=1288961", "title": "Corpo di polizia armata", "text": "Il Corpo di polizia armata (in spagnolo, \"Cuerpo de Polic\u00eda Armada y de Tr\u00e1fico\") fu il corpo di polizia istituito dal governo franchista, dopo la Guerra civile spagnola, attraverso la legge del 3 agosto 1939 e disciplinata con la legge 8 marzo 1941, con lo scopo di vigilanza totale e permanente, cos\u00ec come di repressione quando fosse necessario. Conosciuti popolarmente come i \"grigi\", per il colore della loro uniforme. Inquadrata nelle forze armate spagnole, per le funzioni di polizia dipendenva dal ministero dell'interno. Nel 1959 perse la competenza per il traffico stradale, passata alla Guardia Civil, e rimase solo polizia urbana.\nL'istituzione fu riorganizzata durante la transizione democratica spagnola e nel 1978 fu sostituita dal nuovo Cuerpo Nacional de Polic\u00eda."}
{"id": "1288968", "revid": "92723", "url": "https://it.wikipedia.org/wiki?curid=1288968", "title": "Disordini di San Firmino del 1978", "text": "La Festa di San Firmino del 1978, a Pamplona, fu macchiata da tragici eventi che accaddero l'8 luglio, in piena fase di transizione democratica. Successivamente tali eventi si estesero alle vicine regioni di \u00c1lava, Guip\u00fazcoa, Vizcaya e nel resto di Navarra. Segn\u00f2 chiaramente l'evoluzione della transizione politica in Navarra. Questi eventi non furono mai giudicati.\nTutto ebbe inizio con l'irruzione della Polizia Armata nella plaza de toros di Pamplona, che utilizz\u00f2 le sue armi da fuoco in un luogo occupato da circa 20.000 persone. Gli incidenti si estesero rapidamente in tutta la citt\u00e0 convertendosi in una vera e propria guerriglia urbana. A seguito di spari della polizia mor\u00ec per un colpo ricevuto alla testa Germ\u00e1n Rodr\u00edguez. Tra i pi\u00f9 di 150 feriti ce n'erano 10 per colpi d'arma da fuoco. Secondo Rodolfo Mart\u00edn Villa, ministro dell'interno in quel momento, in sole 6 ore nella zona del centro di Pamplona si contarono 7.000 colpi di materiale antisommossa e 130 colpi di proiettili..\nRiguardo all'inizio degli incidenti, questa \u00e8 la relazione della commissione investigativa che venne creata poco dopo:\nIl grado di violenza impiegato rimase impresso negli ordini che venivano impartiti dalla centrale alla polizia via radio, e che furono registrati: \nLe immagini che TVE registr\u00f2 nella plaza de toros furono trasmesse in una sola occasione, il 9 di luglio, e posteriormente sparirono dagli archivi. Queste immagini sono state recuperate da un'emittente francofona dagli autori del documentario \"Sanfermines 78\", Juan Gautier e Jos\u00e9 \u00c1ngel Jim\u00e9nez nell'anno 2005.\nGli incidenti si estesero per tutto il sud dei paesi baschi i giorni seguenti, e mor\u00ec di morte violenta a San Sebasti\u00e1n Jos\u00e9 Ignacio Barandiaran, ucciso dalle polizia l'11 luglio.\nLe autorit\u00e0 spagnole hanno sempre sostenuto che fu un errore, per il quale il governatore civile fu destituito e i capi della polizia (comandante \u00c1vila e commissario Miguel Rubio) furono trasferiti. D'altra parte la commissione investigativa delle pe\u00f1as ritiene che fu un evento calcolato e premeditato.\nNel 1978, la regione Navarra era divenuta una \"questione di stato\". Si stava negoziando il testo della Costituzione Spagnola che includeva la definizione attuale del modello autonomico. Il Partito Socialista di Navarra che faceva parte del Partito Socialista dei paesi baschi, era a favore dell'integrazione della regione di Navarra in Euskadi e della Autodeterminazione Questo partito, molto importante nella transizione della Navarra, a partire da allora cambi\u00f2 la sua strategia. Nella costituzione, che venne approvata nel dicembre di quell'anno, venne inclusa la quarta disposizione transitoria per la quale la regione poteva integrarsi nella futura regione basca, ma senza ottenere una piena integrazione fin dal principio.\nRicordo dell'avvenimento.\nNel luogo dove cadde ferito mortalmente Germ\u00e1n Rodr\u00edguez, venne collocata una stele commemorativa, per iniziativa popolare. In occasione di alcuni lavori essa fu rimossa nel 2006. Il governo del municipio di Pamplona decise, contro il parere degli altri partiti, di non ricollocarla. Al suo posto venne collocato, nel febbraio 2007, un monumento all'Encierro di grandi dimensioni realizzato dallo scultore Rafael Huerta. Lo stesso autore dell'opera \u00e8 stato critico al riguardo della sua ubicazione."}
{"id": "1288973", "revid": "94810983", "url": "https://it.wikipedia.org/wiki?curid=1288973", "title": "Gerasimo di San Lorenzo", "text": "Biografia.\nGerasimo nacque attorno al 1100 in Calabria. Di lui si hanno poche notizie storiche, perch\u00e9 il passaggio dal rito greco a quello latino, attorno al 1500, ha fatto cadere nel dimenticatoio molta storia, distruggendo tanta documentazione esistente sugli insediamenti basiliani e sul santo\nLa sua vita \u00e8 stata caratterizzata dal grande spirito di mortificazione e di preghiera, che contraddistinse gli asceti basiliani di quel tempo. Egli visse nella solitudine in grande umilt\u00e0 e purezza. Poich\u00e9 molti giovani si misero sotto la sua protezione, si decise a fondare un monastero, dedicato a Sant'Angelo di Valletuccio, nel casale di San Lorenzo.\nDopo un secolo Gerasimo fu proclamato santo e la gente di queste contrade e di tutta la Vallata del Tuccio lo ha venerato e festeggiato per molti secoli.\nCulto.\nSan Gerasimo si commemorava non il 25 aprile data della sua morte, forse perch\u00e9 coincideva con la festa di San Marco Evangelista, ma il 14 giugno.\nIn seguito venne scelto il 24 giugno e nel 1603 fu anticipata al 5 marzo, lo stesso giorno in cui si celebrava un altro san Gerasimo, monaco palestinese. Forse questa coincidenza gener\u00f2 il sospetto che il nostro Santo fosse una fantasia, per cui fu trascurata la memoria, col tempo dimenticata, fino alla scomparsa definitiva.\nLe reliquie del santo sono custodite nella chiesa di Sant'Angelo in Valle Tuccio.\nInoltre, a ricordo di questo santo, ci resta una icona del XV secolo di fattura locale, che raffigura san Gerasimo con la Madonna e Ges\u00f9 Bambino conservata nel Piccolo Museo San Paolo a Reggio Calabria."}
{"id": "1288974", "revid": "1305772", "url": "https://it.wikipedia.org/wiki?curid=1288974", "title": "San Gerasimo (disambigua)", "text": ""}
{"id": "1288975", "revid": "22475", "url": "https://it.wikipedia.org/wiki?curid=1288975", "title": "I.e.", "text": ""}
{"id": "1288982", "revid": "124348783", "url": "https://it.wikipedia.org/wiki?curid=1288982", "title": "Tony Musante", "text": "Biografia.\nNato in una famiglia di italoamericani del Connecticut, da Natalie Anne Salerno, insegnante, e Anthony Peter Musante Sr., contabile, si diplom\u00f2 all'Oberlin College e lavor\u00f2 per qualche anno come insegnante. Nel 1960 esord\u00ec sui palcoscenici dell'off-Broadway e tre anni pi\u00f9 tardi venne notato dal produttore David Susskind, che lo scelse per il ruolo del giovane delinquente nello sceneggiato televisivo \"Ride With Terror\". A questa fecero seguito altre interpretazioni in telefilm, tra cui uno della celebre serie \"Alfred Hitchcock presenta\".\nMusante interpret\u00f2 diversi ruoli da teppista o da personaggio poco raccomandabile. Nel 1967 port\u00f2 sul grande schermo quello che era stato il suo primo ruolo televisivo, nella riduzione cinematografica di \"Ride with Terror\", intitolata \"\", guadagnando subito premi, visibilit\u00e0 e successo. Dopo altri polizieschi, fu chiamato in Italia per lo spaghetti-western \"Il mercenario\" (1968), ma il film che lo fece conoscere al pubblico italiano \u00e8 \"L'uccello dalle piume di cristallo\" (1970), pellicola di esordio di Dario Argento. Nello stesso periodo apparve in due film di grande successo commerciale, \"Metti, una sera a cena\" (1969) e \"Anonimo veneziano\" (1970), entrambi al fianco di Florinda Bolkan, partner che reincontrer\u00e0 quindici anni dopo in \"La gabbia\" (1985).\nNel 1973 torn\u00f2 sul piccolo schermo con la serie di telefilm \"Toma\", in cui imperson\u00f2 l'omonimo poliziotto italoamericano del New Jersey. La serie durer\u00e0 una sola stagione, e il fortunato ruolo sar\u00e0 ereditato da Robert Blake con il nome \"Baretta\". Sempre nel 1973 interpret\u00f2 in Italia \"Il caso Pisciotta\" di Eriprando Visconti, al quale fecero seguito \"Goodbye &amp; Amen\" (1977) e \"Eutanasia di un amore\" (1978). Non trascur\u00f2 comunque l'attivit\u00e0 negli Stati Uniti, dove si dedic\u00f2 a pellicole di genere poliziesco, quali \"Ancora tu, maledetto sbirro\" (1974), \"Uno sbirro dalla faccia d'angelo\" (1976), \"Squadra Antidroga\" (1978), in cui torn\u00f2 a interpretare il detective Toma.\nNegli anni ottanta solo due i suoi ruoli significativi, nel gi\u00e0 citato \"La gabbia\" (1985) di Giuseppe Patroni Griffi e ne \"Il pentito\" (1985) di Pasquale Squitieri. Verso la fine degli anni novanta, partecip\u00f2 alla serie televisiva della HBO \"Oz\", nel ruolo del temutissimo boss italoamericano Nino Schibetta. Nel 2003 recit\u00f2 nel film \"La vita come viene\", per la regia di Stefano Incerti, e nel 2007 interpret\u00f2 un poliziotto nel film \"I padroni della notte\". A fine carriera apparve in alcuni lavori televisivi, tra cui \"Pupetta - Il coraggio e la passione\" (2013), per la regia di Luciano Odorisio, nel ruolo di Don Luigi Vitiello.\nMor\u00ec il 26 novembre 2013, all'et\u00e0 di 77 anni, per complicanze a seguito di un intervento chirurgico. \u00c8 sepolto nell\"'Island Cemetery\" di New Shoreham, Rhode Island."}
{"id": "1288993", "revid": "119277473", "url": "https://it.wikipedia.org/wiki?curid=1288993", "title": "Diaclone", "text": "Diaclone \u00e8 una linea di giocattoli prodotta dall'azienda giapponese Takara nella prima met\u00e0 degli anni ottanta, produttrice di veicoli fantascientifici e robot (alcuni dei quali trasformabili e/o unibili tra di loro, a volte dotati di sistemi a molla) corredata da piccole figure umanoidi (alti 3\u00a0cm, scala 1/60 circa), rappresentanti i piloti umani (i \"\"dianauti\" nell'edizione italiana, \"Diaclone drivers\" in quella anglosassone) e gli alieni insettoidi Waruder (\"Warda\" nell'edizione italiana), dotate di magneti ai piedi, ispirate alla precedente linea Microman. Molti dei modelli avevano parti in metallo, a cui potevano essere attaccati i piloti.\nIn Italia la serie \u00e8 stata distribuita dalla GiG all'incirca negli stessi anni in cui distribuiva anche i giocattoli della serie Microman/Micronauti, sempre della Takara (in alcune delle prime pubblicit\u00e0 le due serie venivano accomunate).\nLa storia.\nAllegati ai giocattoli vi erano i d\u00e9pliant che illustravano brevemente la storia che avrebbe dovuto esserci dietro agli stessi: nel 198x viene scoperta una nuova fonte di energia, chiamata \"Frizon\", \"cento volte pi\u00f9 forte dell'energia atomica\". Un decennio dopo circa (data indicata 199x) le nazioni della terra si sono unificate in cinque blocchi, coordinati da quello europeo (chiamato \"Rand-Masters\"), ma in questo periodo la terra viene attaccata dagli alieni a forma d'insetto Warda, alla ricerca di nuove fonti di energia per il loro pianeta. Alla minaccia i terrestri rispondono con i mezzi e i robot pilotati dal gruppo dei Dianauti.\nI modelli della Revell.\nLa Revell, azienda specializzata nella produzione di modellini in kit di montaggio, nel 1984 commercializz\u00f2 su licenza Takara alcuni dei giocattoli di Diaclone come modellini assemblabili in plastica.\nLa nascita dei Transformers.\nNel 1982 fu introdotta nella serie Diaclone una linea di auto trasformabili, chiamata \"Car Robots\", da cui poi deriveranno i Transformers: al contrario dei mezzi precedenti, di ispirazione puramente fantascientifica, questi giocattoli nella forma veicolare rappresentavano auto e mezzi di trasporto realmente esistenti.\nLa Hasbro nel 1984 acquis\u00ec la licenza per commercializzare sia la serie di Diaclone, sia i Microman di tipo \"Micro-Change\", fondendo le due linee di giocattoli nella serie Transformers (in cui per\u00f2 non erano pi\u00f9 presenti le miniature magnetiche). Oltre alle auto trasformabili, che divennero i primi Autorobot, si aggiunsero anche i dinosauri trasformabili, che diverranno poi il gruppo dei Dinobot, gli Insecticon (originariamente facenti parte dei mezzi degli alieni Waruder), i caccia militari F-15, che diverranno i Distructor \"Starscream\" (\"Astrum\" nell'edizione italiana, \"Acrobat type\" in quella anglosassone) e \"Thundercracker\" (\"Vampiro\" nell'edizione italiana, \"Super-high-speed fighter type\" in quella anglosassone). Alcuni modelli della linea di Diaclone, come i 6 \"TrainRobo\", vennero riutilizzati solo nei Transformers commercializzati in Giappone.\nLa Takara cess\u00f2 la produzione di prodotti delle linee Diaclone e Microman nel 1985, continuando a vendere i modelli (e svilupparne di nuovi) nella neonata linea Transformers.\nLa commercializzazione in Italia.\nIn Italia i modelli vennero importati dalla Gig, dal 1980 al 1983. Sempre la Gig import\u00f2 quelli che sarebbero divenuti i primi Transformers (e derivati della serie Diaclone) con il nome di \"Trasformer\" (senza la \"n\" e senza la \"s\"), con ancora i piloti in miniatura (almeno nel caso dei 4 dinosauro robot, il camion convoy ed i primi due jet) e riferimenti alla linea di Diaclone abbastanza celati come sui piccoli adesivi: questa linea comprendeva sia la serie \"Car Robots\" di Diaclone (ma quasi tutte nella colorazione che poi avranno nella versione Transformers), che alcuni Microchange dell'altra linea Takara, Microman. Non tutta la linea dei Diaclone fu commercializzata in Italia.\nNell'edizione italiana, Diaclone era anche il nome di uno dei giocattoli di dimensioni maggiori (\"Great Robot Base\" in quella anglosassone), un modello rappresentante un robot umanoide alto 43\u00a0cm trasformabile in forma di \"Robot-base\" (per farlo occorreva piegargli le gambe e aprirgli il torace), graficamente somigliante al modello \"Punch Robo\" della serie Microman, messo in commercio sul mercato nipponico circa un anno prima dei prodotti legati alla linea Diaclone.\nLa commercializzazione negli Stati Uniti.\nNegli Stati Uniti un numero ridotto di Diaclone fu commercializzato solo per alcuni mesi tra il 1983 e il 1984, con il nome di \"Diakron\". Successivamente, quando la Hasbro si accord\u00f2 con la Takara, vennero sostituiti dai Transformers, anche se la Takara commercializz\u00f2 negli USA una seconda linea, chiamata \"Kronoform\"\", comprendente, oltre ad alcuni dei Diaclone non ancora inclusi nei Transformers, anche dei Microman e degli orologi digitali (funzionanti) trasformabili, venduti in Giappone come \"Watch-Q\" (commercializzati anche in Italia dalla Gig nella linea \"Trasformer\").\nLa commercializzazione in Francia.\nIn Francia la JOUSTRA (Jouets de Strasbourg) della Groupe CEJI, import\u00f2 sia alcuni modelli della serie Diaclone, sia alcuni della serie Microman, commercializzandoli come \"Diaclone\". Ogni giocattolo era accompagnato da un fumetto, in cui si spiegava che i mezzi erano robot intelligenti (come i Transformers, ma al contrario dei Diaclone giapponesi), anche se i \"buoni\" e i \"cattivi\" non rispettavano sempre la suddivisione originale. In questa serie ad essere chiamato \"Diaclone\" era il modello di Commander/Optimus Prime."}
{"id": "1288997", "revid": "122470769", "url": "https://it.wikipedia.org/wiki?curid=1288997", "title": "Sciabecco", "text": "Lo sciabecco \u00e8 un'imbarcazione di origine araba con tre alberi a vela latina del peso variabile fra le 150 e le 200 tonnellate. Armata generalmente con 12 o 20 cannoni, fu tuttavia usata spesso come nave da carico. \nIn origine veniva presumibilmente usata come imbarcazione per la pesca con le reti. Lontano discendente del dromone bizantino, pi\u00f9 corto ma pi\u00f9 capiente della galea, era dotato di un buon sistema velico su 3 alberi con vele latine e fiocco latino teso tra albero di bompresso e albero di trinchetto e di un certo numero di remi (da otto a dodici) che permetteva di viaggiare anche in condizioni di vento sfavorevole. Per le sue caratteristiche venne usato quasi esclusivamente nelle acque chiuse del Mediterraneo.\nFu usato dalle marine europee a partire dal XIV secolo ma il suo massimo periodo di diffusione fu il Settecento. Venne infatti impiegato dalla marina spagnola per contrastare i corsari barbareschi.\nIn questo secolo conobbe una notevole evoluzione, infatti in Francia, Spagna, Italia e nella barberia (Nord Africa) si diffuse lo sciabecco-fregata, una nave che poteva passare dalle vele quadre a quelle latine e che era armata con un numero variabile di cannoni (dai 14 ai 34 in genere). Si trattava di una nave pi\u00f9 veloce e boliniera della normale fregata (grazie alle linee pi\u00f9 affilate dello scafo), ma molto meno robusta; era utilizzata per la guerra di corsa e per contrastare la guerra di corsa nemica.\nLe fregate nel corso del '600 e del '700 aumentarono notevolmente sia il peso delle loro bordate (pi\u00f9 cannoni, con palle che passarono dalle 4/6 libbre del primo '600 alle 24 e oltre delle guerre napoleoniche) sia il loro pescaggio. Gli sciabecchi invece no, rimasero con cannoni leggeri (al massimo 8/9 libbre di palla, di solito 6/4), un numero di pezzi piuttosto ridotto (anche se esistevano sciabecchi con una trentina di cannoni, tipicamente lo scibecco da guerra di corsa ne portava tra o 12 e i 18), e con dislocamenti e pescaggio modesti, in modo da poter far porto facilmente anche in piccoli villaggi di pescatori e in localit\u00e0 di mare meno organizzate dei grandi porti militari. Questo li rese ottimi sia per la guerra corsara (anche perch\u00e9 i cannoni leggeri costavano meno agli armatori), sia per il contrasto al contrabbando, alla corsa e il controllo del territorio. Nelle flotte potevano integrare le fregate come unit\u00e0 da pattugliamento e scorta, anche se erano meno adatti di queste.\nNello stesso periodo molte marinerie mediterranee (in particolar modo liguri e nord africane) utilizzarono degli sciabecchi, pi\u00f9 piccoli e leggeri, la chiglia bassa (per favorire la navigazione costiera) e con ancora la capacit\u00e0 di mettere in acqua dei remi, per il commercio veloce, il contrabbando e, all'occorrenza, la pirateria.\nSquadre estese di sciabecchi fecero parte delle marine militari della Repubblica Veneziana (fino alla sua fine) della Turchia ottomana, della Spagna, del regno di Napoli, ma varie tipologie di sciabecchi furono utilizzate da Francia, cavalieri di Malta, granducato di Toscana, regno di Sardegna, impero Russo (squadra del Mar Nero), Marocco, e (in piccolo numero e come preda bellica) dalla squadra del Mediterraneo della Royal Navy."}
{"id": "1289003", "revid": "13945", "url": "https://it.wikipedia.org/wiki?curid=1289003", "title": "Action figures", "text": ""}
{"id": "1289008", "revid": "17654", "url": "https://it.wikipedia.org/wiki?curid=1289008", "title": "Tra breve io ti scorder\u00f2 mio caro", "text": ""}
{"id": "1289010", "revid": "17654", "url": "https://it.wikipedia.org/wiki?curid=1289010", "title": "Pesce balestra titano", "text": ""}
{"id": "1289012", "revid": "17654", "url": "https://it.wikipedia.org/wiki?curid=1289012", "title": "Pesce balestra", "text": ""}
{"id": "1289019", "revid": "1576011", "url": "https://it.wikipedia.org/wiki?curid=1289019", "title": "Premio Pasinetti", "text": "Il Premio Pasinetti \u00e8 uno dei premi collaterali della Mostra internazionale d'arte cinematografica di Venezia. \u00c8 dedicato a Francesco Pasinetti, regista, sceneggiatore, critico cinematografico e fotografo italiano. Il Premio \u00e8 assegnato dal Sindacato Nazionale Giornalisti Cinematografici Italiani (SNGCI).\nPremi collaterali.\nIl premio viene assegnato al miglior film, ai migliori interpreti maschili e femminili, ecc. scelti in tutte le sezioni della Mostra dai giornalisti accreditati del SNGCI (Sindacato Nazionale Giornalisti Cinematografici Italiani).\nVincitori del premio Pasinetti.\nalla pari con \"Mouchette - Tutta la vita in una notte\", Robert Bresson"}
{"id": "1289022", "revid": "16953", "url": "https://it.wikipedia.org/wiki?curid=1289022", "title": "Passifloracee", "text": ""}
{"id": "1289023", "revid": "16953", "url": "https://it.wikipedia.org/wiki?curid=1289023", "title": "Teacee", "text": ""}
{"id": "1289024", "revid": "17654", "url": "https://it.wikipedia.org/wiki?curid=1289024", "title": "Polmonati", "text": ""}
{"id": "1289026", "revid": "184755", "url": "https://it.wikipedia.org/wiki?curid=1289026", "title": "Florida International University", "text": "L'Universit\u00e0 internazionale della Florida (\"Florida International University\") \u00e8 un'universit\u00e0 statunitense fondata nel 1965 a Miami, in Florida.\nSport.\nI Golden Panthers, fanno parte della NCAA Division I, e sono affiliati alla Conference USA. Il football americano e il basket sono gli sport principali."}
{"id": "1289029", "revid": "289247", "url": "https://it.wikipedia.org/wiki?curid=1289029", "title": "Smorrn", "text": ""}
{"id": "1289056", "revid": "2110845", "url": "https://it.wikipedia.org/wiki?curid=1289056", "title": "Jean-Louis Bouquet", "text": "Le sue opere riguardano soprattutto la cosiddetta \"narrativa fantastica\"; conobbe buona fama nel secondo dopoguerra."}
{"id": "1289058", "revid": "767487", "url": "https://it.wikipedia.org/wiki?curid=1289058", "title": "Brett Reed", "text": ""}
{"id": "1289062", "revid": "106908", "url": "https://it.wikipedia.org/wiki?curid=1289062", "title": "Maurya", "text": ""}
{"id": "1289090", "revid": "1645873", "url": "https://it.wikipedia.org/wiki?curid=1289090", "title": "Bud\u00ebnnovsk", "text": "Bud\u00ebnnovsk (anche come \"Budennovsk\", \"Budyonnovsk\" o \"Budjonnovsk\") \u00e8 una citt\u00e0 della Russia meridionale (kraj di Stavropol'), situata sul fiume Kuma, 220 chilometri a sud-est del capoluogo Stavropol'; \u00e8 il capoluogo amministrativo del distretto omonimo.\nFondata nel 1769, divenne citt\u00e0 trent'anni pi\u00f9 tardi; la citt\u00e0 sub\u00ec diversi cambi di nome in un lasso di tempo relativamente breve:\nIl nome attuale le venne dato in onore di Sem\u00ebn Michajlovi\u010d Bud\u00ebnnyj, comandante militare sovietico.\nFatti storici.\nOccupazione nazista.\nDurante la seconda guerra mondiale la citt\u00e0 sub\u00ec l'occupazione nazista da parte della Wehrmacht per un periodo di circa cinque mesi, dall'agosto 1942 al gennaio 1943.\nSequestro nell'ospedale da parte di separatisti ceceni.\nIl 14 giugno 1995 la citt\u00e0 \u00e8 stata teatro d'un attacco da parte di alcuni separatisti ceceni guidati da \u0160amil Basaev, i quali presero in ostaggio circa 1600 persone all'interno di un ospedale cittadino e chiesero il ritiro delle truppe russe dal Caucaso. Le forze speciali russe hanno cercato ripetutamente di intervenire con la forza, ma i terroristi sono riusciti a fuggire servendosi di scudi umani, e sono comunque riusciti a negoziare un cessate il fuoco in Cecenia e l'inizio di colloqui di pace, poi falliti. Le vittime totali sono state 129, oltre a diverse centinaia di feriti.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1289100", "revid": "287204", "url": "https://it.wikipedia.org/wiki?curid=1289100", "title": "Budennovsk", "text": ""}
{"id": "1289101", "revid": "80339", "url": "https://it.wikipedia.org/wiki?curid=1289101", "title": "Budyonnovsk", "text": ""}
{"id": "1289103", "revid": "461603", "url": "https://it.wikipedia.org/wiki?curid=1289103", "title": "AEK Atenes FC", "text": ""}
{"id": "1289104", "revid": "33888", "url": "https://it.wikipedia.org/wiki?curid=1289104", "title": "Meltemi Editore", "text": "La Meltemi Editore S.r.l. \u00e8 una casa editrice italiana specializzata nella pubblicazione di saggi dedicati ai pi\u00f9 recenti sviluppi della ricerca antropologica, agli studi culturali e postcoloniali, al pensiero filosofico e politico contemporaneo, alle scienze sociali e della comunicazione, alla teoria della letteratura, alla semiotica, all'architettura e all'urbanistica, alle teorie della moda, all'arte e ai nuovi media.\nGli inizi.\nLa Meltemi nasce a Roma nel 1994, pubblicando il primo libro gi\u00e0 nel settembre dello stesso anno, per iniziativa di Luisa Capelli e Marco Della Lena. I due fondatori, provenienti da esperienze diverse nell'editoria, decisero di dar vita a una casa editrice che desse la parola a una saggistica di qualit\u00e0 emergendo dal \u201csilenzio\u201d che, dopo la caduta del Muro di Berlino, sembrava essere sceso nelle scienze umane e sociali. I primi libri costituirono dei \u201ctesti/sonda\u201d nel mercato editoriale italiano, poi, nel gennaio del '96, la casa editrice entr\u00f2 nella promozione e distribuzione nazionale. Con il volume \"Scrivere le culture\" (1997), curato dagli antropologi James Clifford e George E. Marcus, la Meltemi comp\u00ec un salto di qualit\u00e0 rendendo riconoscibile il suo percorso culturale.\nNell'aprile 2010 conclude la sua attivit\u00e0.\nLa rinascita.\nDopo alcuni anni di assenza, nel luglio 2016 Meltemi viene rilevata dal Gruppo Mimesis e rilanciata come nuova S.r.l. da Pierre Dalla Vigna, Luca Taddio e Roberto Revello che acquisiscono il marchio storico. A partire dall'autunno del 2016, i titoli e gli autori della casa editrice della Melusina vengono riproposti al fianco di nuove uscite che si concentrano sulle scienze umane: l'antropologia, la sociologia, i \"cultural studies\" e le arti visuali. A oggi il catalogo storico della casa editrice conta circa 800 titoli.\nLe nuove collane.\nDopo la rinascita del 2016 Meltemi unisce intorno a una maxi collana, \u00abBiblioteca\u00bb, tre sottocollane: \u00abSociologia\u00bb diretta da Massimiliano Guareschi, \u00abAntropologia\u00bb diretta da Andrea Staid e \u00abCulture Visuali\u00bb diretta da Maurizio Guerri. Continua a vivere la storica collana \u00abMelusine\u00bb. Tra le nuove collane anche la neonata \u00abPlexus\u00bb dedicata al cinema e \u00abCulture Radicali\u00bb diretta dal Gruppo di Ricerca Ippolita.\nIl logo.\nIl logo rappresenta la Melusina, la sirena a due code protagonista di un racconto mitico francese. La Melusina simboleggia l'incontro e il confronto, i conflitti e l'amore che stanno alla base di tutte le pubblicazioni della casa editrice.\nLe collane e le riviste storiche.\nDalla sua fondazione fino ai primi anni del 2000, la Meltemi ha pubblicato collane tematiche, tra le quali: quella antropologica \u00abGli Argonauti\u00bb, diretta da Luigi Lombardi Satriani; quella mediologica \u00abNautilus\u00bb, diretta da Alberto Abruzzese; quella semiotica \u00abSemiosfera\u00bb, diretta da Gian Paolo Caprettini e Guido Ferraro; quella mito-semiologica \u00abSegnature\u00bb, diretta da Paolo Fabbri e Gianfranco Marrone; quella urbanistica \u00abBabele\u00bb, diretta da Rosario Pavia e Mos\u00e9 Ricci.\nDai primi anni del 2000, la Meltemi ha suddiviso la sua produzione in collane editoriali e non pi\u00f9 disciplinari, fatta esclusa \u00abBabele\u00bb. \u00abMelusine\u00bb, la prima a partire nel 2002, raccoglie saggi che intervengono sui punti pi\u00f9 vivi di torsione del sapere; \u00abUniversale\u00bb propone, o ripropone in nuove edizioni, monografie, saggi e biografie; \u00abMeltemi.edu\u00bb \u00e8 l'erede della vecchia collana \u00abRicerche\u00bb e rappresenta la \u201ccassetta degli attrezzi\u201d per chi studia e insegna; \u00abMeltemi Express\u00bb comprende dei testi \u201cad hoc\u201d che accompagnano la struttura modulare dell'insegnamento universitario di base; \u00abBiblioteca\u00bb raccoglie i classici della contemporaneit\u00e0. Il catalogo conta a fine 2008 circa 750 titoli, distribuiti per lo pi\u00f9 nelle collane maggiori.\nHanno fatto capo alla Meltemi diverse riviste scientifiche di qualit\u00e0: \u00ab\u00c1galma\u00bb (fino al 2007), diretta da Mario Perniola e Giuseppe Patella; \u00abAntropologia\u00bb, diretta da Ugo Fabietti; \u00abAthanor\u00bb, diretta da Augusto Ponzio; \u00abAvatar\u00bb, diretta da Massimo Canevacci; \u00abCor\u00e9graphie\u00bb, diretta da Flavia Pappacena e Nadia Scafidi; \u00abGomorra\u00bb, diretta da Massimo Ilardi; \u00abParol\u00bb, diretta da Luciano Nanni; \u00abQuaderno di comunicazione\u00bb, diretta da Angelo Semeraro."}
{"id": "1289105", "revid": "339392", "url": "https://it.wikipedia.org/wiki?curid=1289105", "title": "Mucopolisaccaride", "text": ""}
{"id": "1289109", "revid": "287204", "url": "https://it.wikipedia.org/wiki?curid=1289109", "title": "Convocazioni per il campionato mondiale di calcio 1994", "text": "Elenco dei giocatori convocati da ciascuna Nazionale partecipante ai Mondiali di calcio 1994.\n\"L'et\u00e0 dei giocatori \u00e8 relativa al 17 giugno 1994, data di inizio della manifestazione.\"\nGruppo A.\nCommissario tecnico: Francisco Maturana\nCommissario tecnico: Anghel Iord\u0103nescu\nCommissario tecnico: Bora Milutinovi\u0107\nCommissario tecnico: Roy Hodgson\nGruppo B.\nCommissario tecnico: Carlos Alberto Parreira\nCommissario tecnico: Henri Michel\nCommissario tecnico: Pavel Sadyrin\nCommissario tecnico: Tommy Svensson\nGruppo C.\nCommissario tecnico: Xabier Azkargorta\nCommissario tecnico: Kim Ho\nCommissario tecnico: Berti Vogts\nCommissario tecnico: Javier Clemente\nGruppo D.\nCommissario tecnico: Alfio Basile\nCommissario tecnico: Dimit\u0103r Penev\nCommissario tecnico: Alketas Panagoulias\nCommissario tecnico: Clemens Westerhof\nGruppo E.\nCommissario tecnico: Jack Charlton\nCommissario tecnico: Arrigo Sacchi\nCommissario tecnico: Miguel Mej\u00eda Bar\u00f3n\nCommissario tecnico: Egil Olsen\nGruppo F.\nCommissario tecnico: Jorge Solari\nCommissario tecnico: Paul Van Himst\nCommissario tecnico: Abdellah Blinda\nCommissario tecnico: Dick Advocaat"}
{"id": "1289114", "revid": "2039709", "url": "https://it.wikipedia.org/wiki?curid=1289114", "title": "Impero Maurya", "text": "L'Impero Maurya (325 \u2013 185 a.C.), governato dalla dinastia Maurya proveniente dalla regione del Bengala, fu il pi\u00f9 grande e potente impero politico e militare dell'antica India. Si estendeva su una superficie di 5.000.000\u00a0km\u00b2 nel 250 a.C. e nel III secolo a.C. fu lo stato pi\u00f9 vasto del suo tempo. Dopo la morte di Asoka e la scissione della parte occidentale questo impero continu\u00f2 ad essere dominante, controllando la regione del fiume Gange. Nel III secolo a.C. l'impero unito Maurya governava dal 33,3% al 40% della popolazione mondiale, pari a 50 o 60 milioni di individui.\nStoria.\nLa dinastia fu fondata da Chandragupta usurpando il regno del Magadha o Behar meridionale all'ultimo sovrano Nanda. A Chandragupta segu\u00ec Bindusara, che ebbe l'epiteto \"Amitrakh\u0101da\" (lett. \"sterminatore di nemici\"), e poi suo nipote Ashoka, il quale, forse nel 272 a.C., sal\u00ec al trono. Egli esord\u00ec con una guerra di conquista, detta \"di Kalinga\" (odierna Orissa), che era allora forse il pi\u00f9 potente degli stati indiani indipendenti. Gli orrori della guerra, si dice, spinsero il re alla conversione al Buddhismo (la tradizione dei principi convertiti a dei mistici risale molto addietro, esemplari sono i casi dello stesso Siddartha e di Giosafat, ed \u00e8 probabile che tale informazione sia frutto di leggende posteriori). Egli si sarebbe convinto che l'unica conquista fosse quella degli animi per mezzo del dharma; prese allora il nome di \"Piyadassi\" (in pali, mentre in sanscrito \"Priyadarshin\"), \"colui che osserva con compassione\", e con questo nome si chiam\u00f2 nei suoi editti. Egli regn\u00f2 per ben quarantun'anni, dal 272 al 231 a.C., sino alla sua morte, e fu tra i pi\u00f9 celebri sovrani dell'India. Sono pervenute anche parecchie sue iscrizioni. Tra di esse vi sono proclami commemorativi di visite fatte da lui allo Stupa (tempietto eretto sull'urna funebre).\nDa alcune fonti latine e greche, sappiamo che intorno al 305 a.C. Seleuco Nicatore, uno dei generali di Alessandro Magno, invase l'India con l'intento di rivendicare i territori conquistati da Alessandro durante le sue campagne. Seleuco e Chandragupta pervennero ad un accordo in base al quale le province appartenute precedentemente ai greci sarebbero entrate ufficialmente a far parte del nuovo impero indiano, in cambio di 500 elefanti da guerra, che si riveleranno decisivi nella battaglia di Ipso del 301 a.C.. Con il regno di Ashoka la dinastia raggiunse il suo apice dominando un vasto impero che riusc\u00ec ad unificare tutto il subcontinente indiano e l'altopiano iranico. Ma fu una costruzione effimera, retta su basi fragili, tanto che l'assenza di una vera struttura statale port\u00f2 al progressivo crollo dell'impero dopo Ashoka, alla cui morte si restrinse all'area gangeica.\nI sovrani Maurya, di bassa estrazione sociale, per sottrarsi all'influenza br\u0101hma\u1e47a si convertirono alle nuove fedi: Chandragupta, fondatore della dinastia, si convert\u00ec al giainismo; suo nipote, Ashoka, si proclam\u00f2 \"cakravartin\", favorevole al buddhismo. Sotto i sovrani Maurya si assistette al momento pi\u00f9 alto di diffusione del buddhismo indiano che, restando per lo pi\u00f9 un fenomeno legato alle \u00e9lite e al romitaggio, fu estraneo alle grandi masse popolari, tanto che decadde (II secolo a.C.) con la fine della dinastia.\nLa prima unione indiana dur\u00f2 50 anni: conquistata da Candragupta e Bindusara, consolidata sotto il paternalismo imperiale di Ashoka, la cui tolleranza verso le genti di ogni credo, lingua o livello di sviluppo seppe fare proprie le realt\u00e0 del pluralismo del subcontinente indiano. La disintegrazione avvenne sull'onda delle invasioni da nord, le defezioni da sud e le dispute per la successione. L'ultimo re della dinastia, Brihadratha, fu assassinato per mano del generale Pushyamitra Shunga intorno al 185 a.C.\nOrganizzazione statale.\nIl regno era diviso in quattro vicereami suddivisi a loro volta in province rette da funzionari (\"pradeshika\"), che amministravano le province, raccoglievano i dazi ed amministravano la giustizia locale attraverso un proprio apparato burocratico. La figura pi\u00f9 importante dello Stato era pur sempre il re, che controllava direttamente il centro del Magadha attraverso funzionari di fiducia. Il regno Maurya si avvaleva di forze militari molto numerose ed anche ben organizzate ed addestrate. Il Magadha (attuale Bihar) era la regione pi\u00f9 ricca e avanzata, direttamente amministrata dal sovrano nella capitale Pataliputra. Nella regione rifluivano le risorse del resto dell'impero.\nEconomia.\nLa forza motrice dell'economia maurya erano i commerci e la monetazione. Anche l'agricoltura era ben sviluppata, favorita dal suolo fertile e dal clima tropicale dell'India.\nArte.\nDal punto di vista culturale l'Impero Maurya port\u00f2 a una grande produzione artistica, specialmente durante il regno di Asoka. Tra i maggiori esempi dell'architettura di questo periodo abbiamo senza dubbio il nucleo in mattoni del primo stupa di Sanchi. Importanti opere rupestri sono i santuari scavati nelle colline di Barabar la cosiddetta grotta di Lomas-Rsi. Infine sono ancora abbastanza diffuse in varie localit\u00e0 dell'India settentrionale le colonne fatte erigere da Asoka dopo la sua conversione al buddhismo che recano epigrafi religioso-propagandistico e sono sormontate da capitelli zoomorfi dal complesso significato simbolico tra cui il capitello dei Leoni, attuale emblema dell'Unione indiana.\nVarie testimonianze dell'arte maurya sono presenti nell'Indian Museum di Calcutta e nel Museo nazionale di Nuova Delhi."}
{"id": "1289116", "revid": "113469728", "url": "https://it.wikipedia.org/wiki?curid=1289116", "title": "Facel Vega HK 500", "text": "La HK 500 \u00e8 un'autovettura di lusso prodotta dal 1958 al 1961 dalla casa automobilistica francese Facel Vega.\nStoria e profilo.\nNel mese di maggio del 1958 la Facel Vega introdusse il modello che avrebbe sostituito la FV, ossia la HK 500. Tale vettura deriv\u00f2 direttamente dalla FV3B, con la quale condivideva il telaio, che fu solamente appena allungato di 3 cm.\nL'aspetto esteriore era simile a quello della vettura che and\u00f2 a sostituire, ma se ne differiva sostanzialmente per il frontale, che acquis\u00ec i tipici fari tondi sdoppiati e sovrapposti uno sull'altro, una chicca estetica introdotta per la prima volta proprio dalla Facel Vega.\nLa HK 500 era equipaggiata con V8 Chrysler da 5907 cm\u00b3; tale motore aveva la distribuzione a valvole in testa, con aste e bilancieri. La potenza massima era di 360 CV a 5200 giri/min. Il cambio poteva essere manuale a 4 marce Pont-\u00e0-Mousson o automatico Torqueflite a due. In quest'ultimo caso, per\u00f2, la potenza scendeva a 335 CV. Sempre a proposito della trasmissione, erano previste due varianti di coppia conica, una pi\u00f9 corta e l'altra pi\u00f9 lunga.Nel primo caso, la velocit\u00e0 massima della vettura era di 205\u00a0km/h, mentre nel secondo arrivava a ben 235\u00a0km/h, un valore superlativo, che all'epoca valse alla HK 500 il titolo di coup\u00e9 a 4 posti pi\u00f9 veloce al mondo.\nLa sigla HK 500, tra l'altro, indicava il rapporto potenza-peso di 1 CV a 5 kg, un valore anch'esso molto significativo.\nDopo pochi mesi dal lancio, la HK 500 benefici\u00f2 di un motore pi\u00f9 grande e potente, un V8 da 6286\u00a0cm\u00b3 in grado di erogare 390 CV.\nA partire dal febbraio 1960, poi, l'impianto frenante pass\u00f2 dalla meno convincente configurazione a quattro tamburi alettati alla pi\u00f9 efficace soluzione a quattro dischi. Per l'occasione, anche la gi\u00e0 opulenta dotazione si arricch\u00ec con l'aggiunta dell'aria condizionata, della radio e dell'antenna elettrica.\nNel marzo 1961, la HK 500 fu tolta di produzione e sostituita dalla Facel II."}
{"id": "1289117", "revid": "106990", "url": "https://it.wikipedia.org/wiki?curid=1289117", "title": "Geronimo di Colloredo", "text": ""}
{"id": "1289119", "revid": "1371684", "url": "https://it.wikipedia.org/wiki?curid=1289119", "title": "Blagodarnyj", "text": "Blagodarnyj (in russo \u0411\u043b\u0430\u0433\u043e\u0434\u0430\u0440\u043d\u044b\u0439) \u00e8 una citt\u00e0 del Kraj di Stavropol', in Russia, sul fiume \"Mokraja Bujvola\" (affluente del Kuma), 150 chilometri a est dal capoluogo del territorio, Stavropol'; \u00e8 il capoluogo amministrativo del distretto omonimo.\nLa citt\u00e0 fu fondata nel 1782 con il nome di \"Blagodarnoe\" (\u0411\u043b\u0430\u0433\u043e\u0434\u0430\u0440\u043d\u043e\u0435); ricevette lo \"status\" di citt\u00e0 nel 1971.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1289131", "revid": "767487", "url": "https://it.wikipedia.org/wiki?curid=1289131", "title": "Reazione PAS", "text": "La reazione PAS (acido periodico - reattivo di Schiff) \u00e8 una reazione istochimica, che evidenzia, colorandoli in rosso magenta, componenti tissutali contraddistinti da gruppi glicolici o aminoidrossilici adiacenti.\nI componenti maggiormente evidenziati da questa tecnica sono quelli glucidici del glicocalice, della membrana basale, della mucina e dell'eparina.\nTuttavia alcuni glucidi (in particolare alcuni GAG acidi o solforati) non vengono evidenziati, poich\u00e9 la presenza di gruppi carbossilici o solforici pu\u00f2 bloccare la reattivit\u00e0 dei gruppi glicolici nella reazione PAS (per evidenziare questi composti \u00e8 in genere utilizzato l'Alcian blu al posto della reazione PAS).\nPrincipio.\nL'acido periodico ossida selettivamente il legame1,2-glicolico ed i gruppi: aminico primario (o 1-idrossi-2-aminico); aminico secondario o (1-idrossi-2-alchilaminico); 1-idrossi-2-chetonico. Durante il processo vengono inoltre ossidati alcuni derivati metossilici e alfa-chetonici, che per\u00f2 non vengono trasformati in gruppi aldeidici. La scelta dell'acido periodico \u00e8 dovuta inoltre al fatto che esso non fa proseguire l'ossidazione a gruppo carbossilico dei gruppi ossidrilici, ma blocca l'ossidazione a livello di aldeide.\nDurante questa ossidazione avviene anche la rottura del legame tra gli atomi di carbonio situati in posizione 1,2 con conseguente formazione di gruppi aldeidici strettamente contigui.\nIl reattivo di Schiff (costituito da fucsina basica solforata, nota anche come \"fucsina bianca\" o \"leucofucsina\" e da acido bis-N-aminosolfonico) reagisce con due gruppi aldeidici strettamente contigui (10-11 Angstrom), formando quella che \u00e8 una leucobase di Schiff (lo stesso principio \u00e8 utilizzato dalla reazione di Feulgen).\nLe leucobasi di Schiff cos\u00ec formate mostrano un colore magenta intenso, a differenza del reattivo di Schiff che era incolore (la fucsina basica in seguito alla solforazione perde il suo colore)."}
{"id": "1289134", "revid": "729019", "url": "https://it.wikipedia.org/wiki?curid=1289134", "title": "Principes", "text": "I principi (latino: \"principes\") formavano la seconda linea dell'esercito della Roma repubblicana. Erano soldati di esperienza che formavano la seconda linea da battaglia nelle legioni manipolari della Roma repubblicana, dietro la prima degli \"hastati\" e davanti alla terza dei \"Triari\".\nArmamento.\nI \"principes\" (come gli \"hastati\" ed i \"triarii\") avevano l'obbligo di portare un'armatura completa (detta panoplia), che era costituita da:\nUtilizzo tattico.\nSecondi nello scontro \"corpo a corpo\" con il nemico, essi lanciavano dapprima l'asta (da 15-20 passi dal nemico) e poi si avventavano, serrando le file, con la spada in pugno. Ecco come descrive il primo scontro Tito Livio:\nVi \u00e8, infine, da aggiungere che mentre \"hastati\" e \"principes\", per le loro caratteristiche legate all'armamento ed alle modalit\u00e0 di combattimento, erano votati all'attacco, al contrario i \"triarii\", seppur veterani dotati di grande esperienza anche individuale, erano destinati alla difesa. A loro era affidata l'ultima resistenza per sopravvivere.\nClasse sociale ed et\u00e0.\nIn quel periodo la coscrizione era regolata sul censo e ogni soldato doveva procurarsi a proprie spese l'equipaggiamento. I \"principes\", fra le tre linee di fanteria pesante, avevano possibilit\u00e0 economiche medie rispetto agli \"hastati\" ed ai \"triarii\". Erano i pi\u00f9 maturi rispetto alla prima linea.\nStoria.\nL'esercito liviano durante la prima guerra sannitica e quella latina (341-338 a.C.).\nAttorno alla met\u00e0 del IV secolo a.C., durante la guerra latina, era utilizzata all'interno della legione, la formazione a manipolare (dal latino \"manipulus\"). La legione a sua volta era divisa in tre differenti schiere:\nQueste prime due schiere (formate da 30 manipoli) erano chiamate \"antepilani\".\nL'esercito polibiano prima della seconda guerra punica (fine III secolo a.C.).\nLa nuova organizzazione interna dell'esercito romano descritta da Polibio \u00e8 da datarsi al principio della seconda guerra punica (218-202 a.C.). I fanti erano ora suddivisi in quattro differenti categorie, sulla base della classe sociale/equipaggiamento ed et\u00e0:\nLa riforma di Gaio Mario.\nGaio Mario abol\u00ec la differenza fra \"hastati\", \"principes\" e \"triarii\" riformando la legione manipolare nella coorte legionaria e a tutti i soldati diede lo stesso equipaggiamento e per tutti la stessa arma da lancio, il pilum."}
{"id": "1289135", "revid": "123112182", "url": "https://it.wikipedia.org/wiki?curid=1289135", "title": "Sarabanda (film)", "text": "Sarabanda \u00e8 un film per la televisione realizzato da Ingmar Bergman nel 2003. Venne finanziato (e girato con tecniche digitali) da varie reti televisive europee, tra cui la Rai. \u00c8 il sequel di \"Scene da un matrimonio\" (1973) dello stesso Bergman, del quale riprende i protagonisti a distanza di trent'anni esatti.\n\u00c8 l'ultimo film del regista, come affermato da lui stesso sul set durante le riprese.\nTrama.\nA trent'anni dal loro ultimo incontro, Marianne fa visita all'ex marito Johan. Il figlio di Johan, Henrik, \u00e8 morbosamente legato a sua figlia Karin, giovane e promettente violoncellista.\nRiprese.\n\"Sarabanda\" fu girato interamente in digitale ad alta definizione con telecamere Thomson 6000 HDTV, da settembre a ottobre 2002: le riprese durarono 40 giorni.\nTitolo.\nIl titolo del film si riferisce a un movimento di danza che costituisce, fisicamente ed emotivamente, il cuore delle sei suite di violoncelli di Bach. In questo caso \u00e8 la sarabanda della \"Quinta sonata per violoncello\" di Bach. Il film in effetti segue la struttura di una sarabanda: ci sono sempre due persone che si incontrano.\nStruttura.\nIl film si compone di dieci capitoli, un prologo e un epilogo:\nMusica.\nAltri brani oltre a quello che d\u00e0 il titolo del film:\nDistribuzione italiana.\nIl film, coprodotto dalla Rai, \u00e8 stato trasmesso in Italia in orario notturno da Rai3 (nella trasmissione \"Fuori Orario\") l'11 settembre 2004, seguito da \"Scene da un matrimonio\", ed in seguito sul canale satellitare Raisat Premium."}
{"id": "1289147", "revid": "1573940", "url": "https://it.wikipedia.org/wiki?curid=1289147", "title": "Ipatovo", "text": "Ipatovo (in lingua russa \u0418\u043f\u0430\u0301\u0442\u043e\u0432\u043e) \u00e8 una citt\u00e0 della Russia, situata nel Kraj di Stavropol', sul fiume Kalaus, 120 chilometri a nordest di Stavropol', il capoluogo del territorio.\nStoria.\nLa citt\u00e0 fu fondata nel 1860 con il nome di \"\u010cemrek\" (in russo \u0427\u0435\u043c\u0440\u0435\u043a); successivamente il villaggio fu rinominato \"Vinodel'noe\" (in russo \u0412\u0438\u043d\u043e\u0434\u0435\u043b\u044c\u043d\u043e\u0435, letteralmente \"villaggio dei vinai\"). Questo nome \u00e8 dovuto alla produzione di vino, molto diffusa nei dintorni della citt\u00e0.\nNel 1935, la citt\u00e0 fu rinominata Ipatovo in onore di un eroe di guerra, morto qui nel 1918; lo \"status\" di citt\u00e0 arriv\u00f2 nel 1979.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1289149", "revid": "28592", "url": "https://it.wikipedia.org/wiki?curid=1289149", "title": "Aleksander Romanovic Lurija", "text": ""}
{"id": "1289150", "revid": "125346558", "url": "https://it.wikipedia.org/wiki?curid=1289150", "title": "Rivolta dalmato-pannonica del 6-9", "text": "La rivolta dalmato-pannonica, scoppiata nel 6, dur\u00f2 per 4 lunghi anni, dopo durissimi scontri tra le popolazioni indigene di Dalmazia e Pannonia (area a quel tempo facente parte dell'Illirico romano), ed i conquistatori romani, che avevano sottomesso l'area 15 anni prima e che riuscirono ad assoggettare nuovamente queste genti.\nContesto storico.\nLa rivolta dalmato-pannonica scoppiava nel 6 dopo un quindicennio di occupazione romana e di apparente tranquillit\u00e0. Area strategica che era stata occupata dopo numerose campagne volute fortemente da Augusto, sotto l'alto comando del figliastro, Tiberio Claudio Nerone (12-9 a.C.). La rivolta fu la naturale conseguenza del grave malcontento che si era creato per la cattiva amministrazione dei governanti, che avevano oppresso la popolazione con tributi troppo gravosi. In una situazione tanto drammatica, Augusto fu costretto anche ad arruolare liberti, come ci racconta lo stesso Svetonio:\nForze in campo.\nVelleio stima in una forza complessiva degli insorti Dalmati e Pannoni pari a 200.000 fanti e 9.000 cavalieri (\"Storia romana\", II.110.3).\nLe legioni impegnate inizialmente furono ben otto, cinque delle quali erano posizionate a Siscia (nell'Illirico) agli ordini di Tiberio (VIIII \"Hispana\", XIII \"Gemina\", XIIII \"Gemina\", XV \"Apollinaris\" e XX \"Valeria Victrix\"). In Macedonia-Moesia, sotto il comando di Aulo Cecina Severo, le altre tre (VII \"Claudia\", VIII \"Augusta\" e XI \"Claudia\").\nAl termine della rivolta si parla di un esercito romano enorme, composto da:\nCampagne.\n6 d.C.: primo anno di guerra.\nL'insurrezione ebbe inizio nella zona sudorientale fra i dalmati Desiziati, comandati da un certo Batone. Poco dopo si estese anche ai pannoni Breuci, sotto il comando di un certo Pinnes e di un secondo Batone. Essi erano comandati da uomini che, come Arminio e Maroboduo, avevano servito nell'esercito romano come ufficiali di truppe alleate, e quindi ottimi conoscitori di metodi e disciplina dei loro avversari.\nSospesa l'azione marcomannica, Tiberio dovette impiegare tutta la sua abilit\u00e0 militare, tre lunghi anni di guerra, oltre a numerosi ed esperti generali (come Marco Valerio Messalla Messallino sostituito in seguito da Marco Emilio Lepido, Aulo Cecina Severo, Marco Plauzio Silvano o Gaio Vibio Postumo).\nTiberio, che ancora stava trattando le condizioni di pace con Maroboduo, inviava prontamente sul teatro della rivolta il governatore dell'Illirico, Messalla Messallino, per sbarrare loro la strada nel caso avessero deciso di invadere l'Italia. Quest'ultimo riusciva a battere un loro esercito di 20.000 armati ed a rifugiarsi nella roccaforte di \"Siscia\", in attesa dell'arrivo di Tiberio.\nLungo il fronte orientale, Batone il Pannone (della trib\u00f9 dei Breuci), piombava su \"Sirmium\" e la sua guarnigione romana, ma Cecina Severo, legato di Mesia, lo sorprendeva presso il fiume Drava e lo batteva appena in tempo per scongiurare la perdita di una fortezza tanto importante per i Romani da un punto di vista strategico, non senza gravi perdite romane. E se Batone il Dalmata fosse stato cos\u00ec intelligente da allearsi con il suo omonimo Pannone, i due eserciti insieme avrebbero avuto la meglio sull'esercito di Mesia, che a quel tempo era composto di \"sole\" tre legioni, estendendo la rivolta all'intera regione balcanica.\nI Romani avevano, ora, in mano le roccaforti di Siscia e Sirmio, ma tutto il territorio che si trovava fra tali localit\u00e0 e a sud di esse, fino al mare Adriatico, era in mano ai ribelli, mentre Tiberio faceva ritorno sul finire dell'anno.\nI ribelli pannoni e dalmati si unirono ed occuparono il \"mons Almus\" (il monte Fruskagora) a nord della citt\u00e0 di Sirmio e, sebbene sconfitti in una scaramuccia dal re tracio Remetalce I, che Cecina aveva inviato contro di loro, poterono mantenere la loro posizione. Frattanto scorrerie di Daci e Sarmati (Iazigi dell'Oltenia) costrinsero Cecina a ritirarsi ed a proteggere la sua provincia di Mesia. Lasciava, per\u00f2, che il re trace, Remetalce I, evitasse agli insorti di occupare Sirmio durante l'inverno, e di fermare una possibile invasione della Macedonia, come infatti avvenne. Remetalce I ed il fratello Rescuporide riuscivano, di l\u00ec a poco, a respingere una loro nuova invasione della Macedonia.\n7 d.C.: secondo anno di guerra.\nAugusto, sospettando che Tiberio potesse avere ragione dei Dalmati in breve tempo, ma indugiasse, invi\u00f2 sul teatro delle operazioni il nipote Germanico Giulio Cesare, che all'epoca era solamente questore, per controllare e farsi le ossa a fianco del padre adottivo.\nLa strategia di Tiberio era evidente. Si doveva procedere ricongiungendo l'esercito illirico con quello macedonico, lungo l'asse Siscia-Sirmio, dividendo i Pannoni, a nord della Sava, dai Dalmati dell'area montuosa ed interna dell'attuale Bosnia. Erano necessari, per\u00f2, nuovi rinforzi. Non solo si procedette ad arruolare nuove coorti di \"voluntariorum\", ma due nuove legioni si aggiunsero all'esercito macedonico dal fronte orientale. Queste legioni (IIII \"Scythica\" e V \"Macedonica\"), sotto il comando di Marco Plauzio Silvano, governatore di Galazia e Panfilia, aggiunte alle tre di Cecina Severo, costituivano un esercito di ben cinque legioni, pari a quello di Tiberio concentrato a Siscia, sul fronte occidentale. Ora Tiberio poteva disporre degli aiuti necessari per sferrare la sua controffensiva, ed occupare l'intera valle della Sava, da Siscia e Sirmio, procedendo in seguito ad un'occupazione lenta ma meticolosa che non lasciasse scampo al nemico.\nLe prime operazioni di quell'anno, riguardarono il settore orientale dello schieramento romano, che avanz\u00f2 verso occidente, sotto il comando congiunto di Cecina Severo e Plauzio Silvano. Il nemico, per\u00f2, che si era concentrato in forze sotto il comando dei due Batoni, attendeva l'esercito romano per bloccargli la strada e batterlo, prima che si ricongiungesse a Tiberio. E cos\u00ec, mentre l'avanguardia dell'esercito romano cercava di accamparsi e la restante parte era ancora in marcia, il nemico gli piomb\u00f2 addosso all'improvviso e per poco non riusc\u00ec a schiacciarlo, seguendo una tattica simile a quella usata da Annibale nella battaglia del Trasimeno. L'esercito romano ondeggi\u00f2, ma alla fine prevalse la ferrea disciplina e la tenacia delle legioni romane, e da una possibile sconfitta e distruzione, emerse la vittoria. Questa fu la battaglia della paludi \"Volcee\": uno dei pi\u00f9 grandi disastri mancati negli annali della storia di Roma. Finalmente Cecina e Silvano poterono condurre le loro truppe a Siscia ed unirsi a Tiberio.\nTiberio aveva ora in pugno la valle della Sava, doveva solo rinforzarla con roccaforti, per evitare che i ribelli potessero unirsi di nuovo, e quindi batterli separatamente. Nella seconda parte di quell'anno Tiberio, infatti, dispose diverse colonne militari, che attaccassero simultaneamente in pi\u00f9 punti il nemico. Tra queste anche Germanico partecip\u00f2, battendo e sottomettendo la trib\u00f9 dalmata dei Mazei.\nAl termine di queste operazioni, in vista dell'imminente inverno, Tiberio disponeva che:\n8 d.C.: terzo anno di guerra.\nL'esercito intorno a Siscia, mosse rapidamente verso est, riuscendo a battere un nuovo esercito pannone (in localit\u00e0 sconosciuta, forse lungo il fiume Bosna). Era il 3 agosto.\nLa carestia e la paziente strategia di Tiberio li avevano logorati, i tradimenti fecero il resto. Batone il Pannone trad\u00ec Pinnes e lo consegn\u00f2 ai Romani, in ricompensa divenne capo dei Breuci. L'altro Batone, il Dalmata, venuto a conoscenza del tradimento, lo cattur\u00f2 e lo uccise, persuadendo i Pannoni a riprendere le armi. Ancora una volta vennero sconfitti da Plauzio Silvano, sopraggiunto da Sirmio.\nBatone il Dalmata decideva, allora, di ritirarsi pi\u00f9 a sud tra i monti. Blocc\u00f2 gli stretti passi che conducono nella Bosnia, mentre Silvano, pi\u00f9 a nord, riusciva a sottomettere definitivamente i Breuci.\nLa penetrazione in questa difficile regione e la sua sottomissione, il cosiddetto \"bellum dalmaticum\", come pi\u00f9 tardi venne chiamato, fu preparato meticolosamente da Tiberio nel corso dell'inverno, lasciando a Siscia, Marco Emilio Lepido, Silvano a Sirmio, Germanico a sud delle Alpi Dinariche e Cecina ancora in Mesia, mentre egli stesso faceva ritorno a Roma per l'inverno. Tiberio era, ormai, sicuro che l'anno seguente sarebbe stato l'anno del successo definitivo e della capitolazione degli insorti.\n9 d.c.: fine delle ostilit\u00e0.\nLe ostilit\u00e0 ripresero con l'inizio dell'anno, e Germanico, ancora una volta si distinse per coraggio e senso del comando, portando a termine alcune azioni militari di valore, come la conquista delle roccaforti dalmate di \"Splono\" (che alcuni studiosi moderni identificano con l'odierna Plevlje) e \"Raetinum\". Anche gli altri generali, come Marco Plauzio Silvano e Marco Emilio Lepido si erano distinti in battaglia, sottomettendo l'importante citt\u00e0 fortificata di \"Seretium\" e numerose altre localit\u00e0, ma non tutte le popolazioni dimostravano di sottomettersi, come sarebbe stato necessario.\nFu cos\u00ec che Augusto decise di inviare nuovamente in Dalmazia, Tiberio per dare nuovo impeto alla guerra e portarla definitivamente a termine. Tiberio, per prima cosa, divise l'esercito in tre colonne: \nUn quarto esercito, sotto il comando del governatore di Dalmazia, un certo Gaio Vibio Postumo, ripuliva le coste adriatiche dei rivoltosi.\nE dopo un lungo inseguimento, durante il quale numerose citt\u00e0 dalmate caddero sotto gli insistenti colpi delle armate romane, Tiberio giungeva nei pressi di \"Andretium\", cingendola d'assedio. Qui si ricongiungeva con Lepido, e dopo una lunga e sanguinosa battaglia sotto le sue mura, anche Batone capitolava e chiedeva la resa. Cassio Dione Cocceiano racconta che alla richiesta di Tiberio dei motivi che lo avevano spinto alla rivolta, Batone rispose:\nNel medesimo periodo, l'esercito che avanzava da Sirmio, sottometteva le trib\u00f9 di Pirusti e Desiziati.\nLa guerra si concluse in questo modo. Augusto e Tiberio ricevettero l'ennesima acclamazione ad \"Imperator\", mentre Germanico, Vibio Postumo, Lepido, Plauzio Silvano e Cecina Severo, gli \"ornamenta triumphalia\".\nConseguenze.\nAl termine della rivolta, l'area dell'Illirico e balcanica fu suddivisa in tre nuove province romane: di Dalmazia (o \"Illyricum Superior\"), di Pannonia (o \"Illyricum Inferior\") e di Mesia, sottratta al proconsole di Macedonia."}
{"id": "1289151", "revid": "773636", "url": "https://it.wikipedia.org/wiki?curid=1289151", "title": "Chiesa di San Donato a Chiesanuova", "text": "La chiesa di San Donato si trova a Chiesanuova, una frazione del comune di San Casciano in Val di Pesa.\nStoria.\nSi ha notizia di un luogo chiamato San Donato a Faltignano in un documento del 1291.\nNasce come oratorio annesso alla chiesa di S.Bartolomeo a Faltignano ed era di patronato dei frati Carmelitani, successivamente fu ridotta a cappella gentilizia di varie famiglie della zona.\nNel 1974 dopo la soppressione di Faltignano e alla accresciuta popolazione di Chiesanuova \u00e8 stata promossa chiesa parrocchiale.\nDescrizione.\nRisale al tardo settecento. La facciata presenta una finestra semicircolare sovrastata da un timpano. L'abside presenta una muratura di grosse pietre grezze, probabilmente risalenti alla costruzione del 1291.\nAll'interno sono custodite due tavole:\"Sant'Andrea\" di Giovanni del Biondo e Jacopo di Cione ed una \"Madonna col Bambino e Santi\" del Maestro di Marradi."}
{"id": "1289154", "revid": "729019", "url": "https://it.wikipedia.org/wiki?curid=1289154", "title": "Castello Brown", "text": "Il castello Brown, precedentemente denominato castello di San Giorgio, \u00e8 un edificio difensivo e dimora nobiliare sita in salita al Castello a Portofino, nel Tigullio.\nStoria.\nDurante alcuni scavi nella zona dove oggi sorge la fortezza militare furono rinvenute tracce di un'antica torre di avvistamento di epoca romana che gli storici hanno fissato tra il II e il III secolo la sua datazione.\nLe prime notizie ufficiali sull'odierna struttura risalgono invece al 1425 quando Tomaso Fregoso, doge della Repubblica di Genova fino al 1421, occup\u00f2 il borgo di Portofino e la sua fortezza in opposizione a Filippo Maria Visconti duca di Milano. Nel 1430 ritorn\u00f2 ad essere dominio di Genova grazie a Francesco Spinola di Ottobono. Il castello, situato in una posizione strategica poich\u00e9 si poteva avere un'ampia visuale sul borgo e del Golfo tigullino, fu pi\u00f9 volte oggetto di continui tentativi di occupazione e assedi fino ai primi anni del XIV secolo.\nDivenuto infine possedimento militare della repubblica genovese, quest'ultima avvi\u00f2 nel XVI secolo diversi lavori di restauro e ampliamento per una maggiore difesa del borgo marinaro e dello specchio acqueo antistante. Fra il 1554 e il 1557, su progetto dell'ingegnere Giovanni Maria Olgiato (progettista di fiducia del re Carlo V di Spagna), il castello fu allungato mediante una nuova piattaforma verso il porto e per costituire una maggiore difesa militare in caso di improvvisi attacchi pirateschi saraceni - frequenti in Liguria e gi\u00e0 avvenuti negli anni precedenti a Camogli, Recco e Rapallo - fu munito di munizioni e armi nonch\u00e9 nuovi alloggi per il presidio.\nLe nuove opere difensive permisero, negli anni a seguire, di sventare diversi attacchi per la conquista del borgo tra cui quelli effettuati dall'ammiraglio di Oneglia Andrea Doria; l'ammiraglio, che avr\u00e0 poi il controllo dell'intera Repubblica di Genova, riusc\u00ec infatti a conquistare e sottomettere quasi tutti i forti della Riviera di Levante tranne appunto la fortezza di Portofino ben difesa e armata dalla stessa repubblica anni prima.\nNuovi lavori nel 1624 rafforzarono ancora il castello, detto \"di San Giorgio\", riuscendo cos\u00ec a sventare nel 1664 un nuovo attacco; altri lavori furono eseguiti nel 1728 arricchendo l'armamento e sistemando gli interni della fortezza, entrata 120 anni prima (1608) nei territori del Capitaneato di Rapallo (Sestiere di Pescino nella quale fu compresa anche Santa Margherita Ligure e frazioni) sotto la repubblica genovese.\nLa fortezza pass\u00f2 sotto il dominio francese dal 1797 quando Napoleone Bonaparte conquist\u00f2 la Liguria e la sua Repubblica, compiendo altri lavori nel castello e del porto sottostante. Caduto Napoleone e dopo il passaggio della Repubblica Ligure nei territori del Regno di Sardegna dapprima e nel neo costituito Regno d'Italia, la fortezza militare venne completamente dismessa e disarmata a partire dal 1867.\nNello stesso anno, fu acquistata dal console del Regno Unito a Genova sir Montague Yeats Brown e nuovi lavori di ampliamento, affidati all'architetto Alfredo d'Andrade, modificarono l'originale struttura secondo i canoni architettonici e il corredo interno di quell'epoca; tra le modifiche pi\u00f9 significative, oltrech\u00e9 l'innalzamento delle torri, la trasformazione dell'antica piazza d'armi in un giardino pensile: \u00e8 in questo periodo che furono piantati i due pini marittimi (in occasione delle nozze del proprietario). Gli ultimi proprietari inglesi dell'ex fortezza militare furono John e Jocelyn Baber che raccolsero nei loro anni di residenza le notizie storiche ad oggi pervenute.\nDal 1961 \u00e8 di propriet\u00e0 del Comune di Portofino che utilizza il castello come sede di esposizioni culturali."}
{"id": "1289159", "revid": "121061483", "url": "https://it.wikipedia.org/wiki?curid=1289159", "title": "Filtro dell'aria", "text": "Il filtro dell'aria \u00e8 un dispositivo atto a depurare l'aria dalle particelle solide in sospensione, come le polveri, e viene impiegato dove si renda necessario avere un flusso d'aria esente da impurit\u00e0, ad esempio nei motori, nei compressori e nelle mascherine (maschera antigas); questo componente fa parte dell'impianto d'alimentazione dei motori termici.\nDescrizione.\nIl filtro dell'aria \u00e8 molto importante nell'uso quotidiano dei mezzi di trasporto, per la carburazione del motore e per ottimizzare le sue doti, ed \u00e8 solitamente posizionato in una scatola filtro (Air-box); inoltre \u00e8 altrettanto importante nelle competizioni motociclistiche o automobilistiche dove, quando utilizzato, \u00e8 di alta efficienza. In particolari applicazioni, come nei mezzi fuoristrada, pu\u00f2 essere preceduto da un prefiltro ad azione ciclonica, che ha il compito di introdurre una forma di purificazione dell'aria a monte del filtro principale, in modo da evitarne una saturazione prematura.\nGli autoveicoli sono solitamente muniti anche di una seconda tipologia di filtro d'aria, posizionato all'interno della cassetta di distribuzione dell'aria dell'abitacolo e comunque a monte dell'evaporatore, del ventilatore e del radiatore di riscaldamento dell'abitacolo. Tale filtro ha il compito di filtrare l'aria esterna o interna circolante nei condotti dell'impianto di climatizzazione. Il filtro in questione, al fine di incrementare ulteriormente il potere filtrante in modo da ridurre anche l'ingresso di odori molesti nell'abitacolo quando il ricircolo dell'aria interna non \u00e8 attivo, pu\u00f2 essere, nel corso del processo di fabbricazione, impregnato con il carbone attivo, dando origine a un filtro che, all'inizio del suo ciclo di vita, \u00e8 riconoscibile per gli elementi di filtraggio pi\u00f9 scuri rispetto a quelli del corrispondente filtro non impregnato di carbone attivo. Esistono quindi varie applicazioni di filtri dell'aria che ne vincolano la forma e anche diversi materiali che dividono i filtri in vari tipi.\nMateriali.\nPer la realizzazione dei filtri aria possono essere utilizzati differenti materiali, i quali hanno diverse caratteristiche e prestazioni:\nForme.\nLa forma dei filtri pu\u00f2 essere di vario tipo anche in base al materiale dello stesso:\nPotere filtrante e permeabilit\u00e0.\nLa capacit\u00e0 di bloccare le impurit\u00e0 \u00e8 estremamente variabile, questo dipende sia dal materiale, sia dalla sua realizzazione in base alla destinazione d'uso, generalmente i filtri che riescono a bloccare meglio le impurit\u00e0 sono quelli di carta e poliestere, a seguire ci sono quelli in schiuma di poliuretano e cotone e per finire quelli in maglie metalliche.\nLa permeabilit\u00e0 all'aria \u00e8 anch'essa dipendente dal materiale e dal tipo di realizzazione, generalmente i filtri pi\u00f9 permeabili sono quelli in maglia metallica e poliestere, a seguire quelli in cotone e schiuma di poliuretano e infine quelli di carta.\nPulizia del filtro.\nLa pulizia del filtro varia a seconda del tipo di filtro:\nDanni.\nI danni che questi organi possono subire sono:\nAccorgimenti.\nPer poter massimizzare le prestazioni dei filtri e della loro funzionalit\u00e0 sono stati attuati vari accorgimenti:"}
{"id": "1289162", "revid": "641453", "url": "https://it.wikipedia.org/wiki?curid=1289162", "title": "J\u00falio C\u00e9sar", "text": ""}
{"id": "1289170", "revid": "28406", "url": "https://it.wikipedia.org/wiki?curid=1289170", "title": "Demetrio II Paleologo", "text": ""}
{"id": "1289173", "revid": "1429175", "url": "https://it.wikipedia.org/wiki?curid=1289173", "title": "Un capitano di quindici anni", "text": "Un capitano di quindici anni \u00e8 un romanzo d'avventura scritto da Jules Verne nel 1878.\nTrama.\nDick Sand \u00e8 un quindicenne dalle qualit\u00e0 di marinaio, e dall'intelligenza, sagacia e maturit\u00e0 superiori alla media dei suoi coetanei. Queste qualit\u00e0 vengono notate da molti lupi di mare che iniziano ad imbarcarlo come mozzo sulle loro navi dove Dick far\u00e0 una grande esperienza: \u00e8 riempito di complimenti da molti marinai e molti di essi sono convinti che possa diventare uno dei pi\u00f9 grandi capitani della storia. Il ragazzo (orfano) \u00e8 statunitense ma vive dal suo ultimo viaggio in Nuova Zelanda e qui incontra un giorno il capitano Hull che lo imbarca nel suo brick (imbarcazione), il \"Pilgrim\": Hull lavora per un importante commerciante americano, lord Weldon. Il \"Pilgrim\" \u00e8 una nave di 400 tonnellate progettata per la caccia della balena e al commercio dell'olio ricavato dall'animale stesso.\nPer una casualit\u00e0, la moglie e il figlioletto di lord Weldon, Jack, si trovano in Nuova Zelanda dove il marito ha fatto scalo e li ha lasciati a causa di un viaggio. La moglie conosce il capitano Hull e questi accetta gentilmente di imbarcare lei e il figlio sulla nave per riportarli a casa. Cos\u00ec ha inizio il viaggio: sulla nave Dick impara presto molte nuove nozioni e inizia ad essere amico del piccolo Jack, finch\u00e9 un giorno accade un fatto da cui presto ne deriveranno molti altri conseguenti e tragici: il Pilgrim s'imbatte in un legno abbandonato alla deriva: qui vengono trovati come superstiti un grosso cane, Dingo, e cinque africani svenuti, di nome Tom, Bat (figlio di Tom), Hercule, Acteon e Austin, che vengono accolti felicemente nell'equipaggio, ma poco tempo dopo disgraziatamente il capitano Hull muore e una serie di fatti inspiegabili provoca il naufragio della nave su una terra sconosciuta. Essa non \u00e8, come i membri dell'equipaggio credono, il Per\u00f9, luogo in cui secondo i calcoli di Dick Sand si sarebbe dovuti naufragare. Tornare per mare \u00e8 impossibile e l'equipaggio \u00e8 confinato in quella terra che presto si riveler\u00e0 il peggiore degli incubi: si tratta infatti dell'Africa nera, l'Africa delle belve feroci, ma soprattutto l'Africa della tratta degli schiavi."}
{"id": "1289175", "revid": "28406", "url": "https://it.wikipedia.org/wiki?curid=1289175", "title": "Despotato della Morea", "text": ""}
{"id": "1289176", "revid": "773636", "url": "https://it.wikipedia.org/wiki?curid=1289176", "title": "Pieve dei Santi Giusto e Donato", "text": "L'ex pieve dei Santi Giusto e Donato si trova a Monteroni d'Arbia.\nDescrizione.\nLa vecchia chiesa, oggi sostituita da una costruzione degli anni settanta del XX secolo, rivela la sua antica origine nella romanica facciata a capanna; trasformata in sala per conferenze, all'interno non serba tracce della precedente destinazione.\nSono state spostate nella nuova chiesa una \"Madonna col Bambino\", oggetto di grande devozione da parte dei fedeli, inserita in un'elegante cornice neogotica a forma di tempietto, opera di Dionisio Burbarini, pittore senese attivo tra la fine del Seicento e l'inizio del Settecento; il \"Martirio di Santa Caterina d'Alessandria\", opera coeva della precedente; e un \"Crocifisso\" di alta qualit\u00e0 artistica, collegato all'elegante tradizione plastica senese del Quattrocento."}
{"id": "1289178", "revid": "773636", "url": "https://it.wikipedia.org/wiki?curid=1289178", "title": "Chiesa di San Giacomo Apostolo (Monteroni d'Arbia)", "text": "La chiesa di San Giacomo Apostolo si trova a Mugnano, nel comune di Monteroni d'Arbia.\nStoria e descrizione.\nLa chiesa, oggi impoverita per le molte alterazioni, fu creata dal beato Colombini che aveva fondato in quel luogo un monastero.\n\u00c8 citata nel 1302-1303, ma la sua condizione non fu mai florida, tanto che nel Settecento l'edificio, in stato di degrado, fu completamente ristrutturato.\nSe l'interno, ad aula unica, fu rinnovato con la costruzione di tre altari barocchi, l'esterno mantenne il profilo medievale, col coronamento a tre fasce di dentelli in cotto che racchiudono mattoni posti per spigolo; il campanile a vela, con le due monofore a sesto acuto, \u00e8 un probabile rifacimento in stile neogotico."}
{"id": "1289181", "revid": "773636", "url": "https://it.wikipedia.org/wiki?curid=1289181", "title": "Chiesa di Sant'Angelo (Monteroni d'Arbia)", "text": "La chiesa di Sant'Angelo si trova in localit\u00e0 Ponzano, nel comune di Monteroni d'Arbia.\nDescrizione.\nI resti della chiesa originaria, oggi sconsacrata, sono inseriti nel complesso rurale che prende il nome di Ponzano, gi\u00e0 esistente alla fine del Duecento.\nLa struttura in conci di pietra, misti a mattoni, testimoniano l'antica origine dell'edificio."}
{"id": "1289188", "revid": "194571", "url": "https://it.wikipedia.org/wiki?curid=1289188", "title": "Basi di Schiff", "text": ""}
{"id": "1289190", "revid": "287204", "url": "https://it.wikipedia.org/wiki?curid=1289190", "title": "Bimbisara", "text": ""}
{"id": "1289195", "revid": "773636", "url": "https://it.wikipedia.org/wiki?curid=1289195", "title": "Cappella Pieri Nerli", "text": "La cappella Pieri Nerli \u00e8 un edificio religioso situato a Quinciano, nel comune di Monteroni d'Arbia. \nStoria e descrizione.\nFu eretta su commissione del marchese Ferdinando Pieri Nerli che nel 1859 affid\u00f2 il progetto all'architetto Giulio Rossi. A seguito della morte di quest'ultimo (ottobre 1861) fu portata a termine da Giuseppe Partini. Costituisce una sorta di antologia della neogotica cultura purista senese della seconda met\u00e0 dell'Ottocento.\nScrive il committente:\nL'edificio, a pianta ottagonale, con paramento esterno in mattoni, \u00e8 coperto da una volta ottagonale a costoloni illuminata da quattro oculi circolari che si aprono sulle pareti esposte ai punti cardinali. I costoloni si dipartono dai capitelli corinzi di altrettante semicolonne addossate agli otto angoli degli spartiti murari sui quali \u00e8 ancora in gran parte leggibile la finitura a fasce orizzontali bianche e nere a mimare l'interno delle grandi cattedrali dell'Italia centrale, prime fra tutte Siena e Orvieto. Lo completano, ad occidente, il portale d'accesso, preceduto da un nartece con cuspide e pinnacoli in pietra arenaria grigia, e sui rimanenti lati cardinali, tre scarselle (cappelle a pianta rettangolare) illuminate da altrettante finestre ad ogiva. Da quella meridionale (sulla destra entrando) si ha accesso ad una scaletta che conduce alla cripta interrata, sempre a pianta ottagonale e con un possente pilastro centrale che sorregge il pesante pavimento della cappella. All'interno di alcuni dei loculi in essa previsti ebbero sepoltura il committente e i suoi genitori.\nNella scarsella principale, quella orientale, i migliori allievi del maestro Luigi Mussini dipinsero le loro opere. Cesare Maccari affresc\u00f2 i \"Quattro evangelisti\" sul soffitto della volta a crociera e, sulle tre lunette cuspidate, Alessandro Franchi dipinse \"a buon fresco\" le \"Virt\u00f9 cardinali\". Di quest'ultimi affreschi rimangono leggibili solamente quello della \"Fede\" e della \"Carit\u00e0\", essendo la \"Speranza\" andata persa per danni da incuria.\nLo stesso Luigi Mussini, noto pittore e in quegli anni direttore dell'Accademia di Belle Arti di Siena, fu incaricato dalla stessa committenza di realizzare due tavole a fondo oro rappresentanti il Beato Franco e la Beata Bonizzella, completate nel 1864 ma forse mai esposte negli arredi previsti all'interno della cappella.\nAddossato alla parete di sud-est si erge il monumento dedicato al padre del committente, il marchese Girolamo Ballati Nerli effigiato in alto sulla cuspide. Eseguito da Tito Sarrocchi in marmo statuario, raffigura la \"Desolazione consolata dalla Fede\".\nCompletano l'opera le decorazioni parietali e altre figure dipinte con grande maestria da Giorgio Bandini nonch\u00e9 il pavimento a tarsie marmoree policrome attribuito al senese Leopoldo Maccari. Da notare anche un piccolo busto commemorativo, scolpito in marmo da ignoto, raffigurante l'architetto Giulio Rossi e posto sopra la finestra della scarsella settentrionale. \nLa cappella, sebbene elemento originale e primario, fa parte di un pi\u00f9 ampio progetto di riconfigurazione di tutta la porzione orientale dell'abitato di Quinciano che si snoda attorno all'antica chiesa canonica di Sant'Albano Martire. Attraverso l'erezione di un'alta muratura a retta in mattoni e paraste in pietra calcarea coeva alla cappella, fu infatti traslato il ciglio della scarpata meridionale e orientale, parte della sommit\u00e0 del colle su cui sorge l'abitato. Un'ampia scalinata, sempre in pietra e mattoni, che permette di raggiungere il piano su cui sorge la cappella, marca l'asse centrale di tale composizione che avrebbe dovuto completarsi con il fronte monumentale del palazzo padronale a firma dello stesso Giuseppe Partini, progetto documentato ma mai portato a termine."}
{"id": "1289198", "revid": "773636", "url": "https://it.wikipedia.org/wiki?curid=1289198", "title": "Chiesa di Sant'Albano", "text": "La chiesa di Sant'Albano \u00e8 un edificio religioso situato a Quinciano, nel comune di Monteroni d'Arbia nella provincia di Siena.\nDescrizione.\nOrmai completamente spoglia, conservava fino a pochi anni fa due importanti testimonianze della sua storia: la lunetta di Sano di Pietro con l\"Incoronazione della Vergine e Angeli\" e l\"Immacolata Concezione coi Santi Albano e Pietro\" di Rutilio Manetti (1608), oggi conservate al Museo di Buonconvento.\nNell'interno a navata unica si conservano un bassorilievo in stucco policromo della fine del XVI secolo con la \"Madonna col Bambino e Angeli\" cui era riservata la devozione delle popolazioni locali, come attestano gli ex voto che la circondano, e un \"Salvator Mundi\", affresco del XVII secolo; ai lati della pittura erano collocate due statue in legno policromato raffiguranti la \"Vergine Annunciata e San Giuseppe\", oggi esposte al Museo di Buonconvento."}
{"id": "1289200", "revid": "52253115", "url": "https://it.wikipedia.org/wiki?curid=1289200", "title": "Caratteri", "text": ""}
{"id": "1289204", "revid": "115941501", "url": "https://it.wikipedia.org/wiki?curid=1289204", "title": "Abd al-Malik al-Muzaffar", "text": "Origine.\nFiglio di Almanzor, discendente dalla famiglia dei Banu Abi Amir, che aveva ricevuto dei territori, conosciuti come \u00abTurrush\u00bb (e non a Torrox, Malaga, come erroneamente sostenuto da alcuni storici) nella zona di Algeciras da \u1e6c\u0101riq ibn Ziy\u0101d, dopo la conquista degli anni 711 e 712.\nBiografia.\nNel 1002, alla morte del padre, gli succedette sia come hajib (ciambellano) o primo ministro, sia come comandante dell'esercito, mentre il califfo Hish\u0101m II ibn al-\u1e24akam, in pratica non aveva alcun potere.\nContinu\u00f2 la politica paterna, riportando numerose vittorie sui reami cristiani e mantenne su di essi l'egemonia, obbligando i loro sovrani a rispettare le tregue e ad accettarlo come arbitro nelle loro dispute.\nIn politica interna dovette affrontare alcune rivolte che represse rapidamente, con energia.\nMor\u00ec nei pressi di Cordova, nel 1008, probabilmente avvelenato dal proprio fratellastro, Abd al-Rahman Sanchuelo, che gli succedette.\nLa sua morte fu la causa della caduta della dinastia degli Amiridi ed innesc\u00f2 la guerra civile in al-Andalus, che in due decenni port\u00f2 alla caduta del califfato ed allo smembramento dello stato."}
{"id": "1289205", "revid": "36426", "url": "https://it.wikipedia.org/wiki?curid=1289205", "title": "Chiesa di San Pietro Apostolo (Monteroni d'Arbia)", "text": "La chiesa di San Pietro Apostolo \u00e8 un edificio religioso situato a Radi, nel comune di Monteroni d'Arbia.\nStoria e descrizione.\nLe prime menzioni della chiesa risalgono al XIII-XIV secolo.\nOggi \u00e8 costituita da un piccolo edificio a navata unica con abside semicircolare, con facciata in mattoni ricostruita in stile neoromanico nel XIX secolo; \u00e8 invece originale il campanile a vela.\nLa testimonianza pi\u00f9 antica, all'interno, \u00e8 l'altare laterale settecentesco in stucco. Dalla chiesa provengono una tavola trecentesca, ora nel Museo di Buonconvento, raffigurante il \"Matrimonio mistico di Santa Caterina d'Alessandria e i Santi Giacomo e Antonio Abate\", attribuita al Maestro di Sant'Ivo; e la \"Madonna della Stella\", dipinta da Amos Cassioli nel 1868 su commissione del marchese Alessandro Bichi Ruspoli, proprietario della fattoria di Radi, ora al Museo Cassioli di Asciano."}
{"id": "1289206", "revid": "287204", "url": "https://it.wikipedia.org/wiki?curid=1289206", "title": "Angolo aureo", "text": "In geometria langolo aureo (in inglese \"golden angle\") \u00e8 l'angolo sotteso dall'arco di circonferenza pi\u00f9 piccolo (l'arco formula_1 in rosso della figura accanto) che si ottiene dividendo la circonferenza stessa in due archi formula_2 e formula_1 che stanno tra loro nello stesso rapporto che si ha nella sezione aurea.\nDati una circonferenza formula_4 e due archi di circonferenza formula_2 e formula_1 in cui essa \u00e8 divisa, l'angolo aureo \u00e8 quindi definito come l'angolo al centro sotteso dall'arco formula_1 (quello minore) a condizione che:\nIl valore numerico.\nDall'equivalenza\nsi ricava che il rapporto aureo formula_10 \u00e8 uguale al rapporto tra formula_11 e formula_1:\nChiamiamo ora formula_14 il rapporto tra l'intera circonferenza formula_4 e l'arco minore formula_1:\nCome si deduce dalla definizione di rapporto aureo, risulta:\nSostituiamo quindi il valore di formula_11 e semplifichiamo:\nDato che per le propriet\u00e0 del rapporto aureo \u00e8:\nsi ricava infine che\nCi\u00f2 significa che in un cerchio si possono inserire formula_23 angoli aurei, ossia che un angolo aureo occupa formula_24 di circonferenza. Essendo formula_10 un numero irrazionale dato dalla seguente formula:\ndopo alcuni semplici passaggi si ottiene che l'angolo aureo formula_27 risulta essere, in gradi e radianti:\nPer determinare il valore numerico approssimato dell'angolo aureo, basta ricordare che, per le propriet\u00e0 di formula_10, \u00e8:\nRisulta quindi:\nSu \u00e8 possibile trovare, oltre al valore di formula_10 (), i valori numerici dell'angolo aureo sia in gradi () sia in radianti () approssimati con pi\u00f9 di 100 cifre decimali.\nL'angolo aureo in natura.\nL'angolo aureo si ritrova nella fillotassi. Ad esempio nel girasole i piccoli fiori che formano il capolino sono disposti secondo una struttura spiraliforme, con angoli di valore sostanzialmente simile a quello dell'angolo aureo. Ci\u00f2 sembra permettere ai piccoli fiori di non farsi ombra fra di loro e quindi di ricevere la maggior quantit\u00e0 di luce solare possibile. Analogamente in alcune piante le foglie si dispongono sul fusto secondo una spirale vegetativa in cui l'angolo tra due foglie successive \u00e8 pressoch\u00e9 costante ed \u00e8 pari all'angolo aureo, anche in questo caso per garantire un utilizzo ottimale della luce solare."}
{"id": "1289208", "revid": "533647", "url": "https://it.wikipedia.org/wiki?curid=1289208", "title": "Mezzojuso", "text": "Mezzojuso (\"Munxifsi\" in albanese, \"Menzijusu\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nSituato sul declivio orientale di Rocca Busambra nell'entroterra del capoluogo, da cui dista 41\u00a0km, \u00e8 adagiato ai piedi della boscosa montagna \"Brinja\" a 560 metri sul mare.\nColonia di origine albanese (\"arb\u00ebreshe\") del XV secolo, \u00e8 stata fondata il 1444 circa da milizie stradiote albanesi comandate da Demetrio Reres e spedite da Giorgio Castriota Scanderbeg in soccorso del re Alfonso V d'Aragona per la ribellione delle Calabrie e per le scorrerie degli Angioini pretendenti al trono di Napoli e Sicilia. Da li a poco, quando la penisola balcanica fu invasa dai turchi-ottomani, numerosi altri albanesi profughi dall'Albania raggiunsero il casale. Pur avendo perso la lingua madre, i costumi e spesso la coscienza identitaria d\u2019origine, appartiene all'Eparchia di Piana degli Albanesi e buona parte della sua popolazione conserva il rito bizantino (o rito greco) dei padri fondatori albanesi. Venuta meno la diversit\u00e0 linguistica a Mezzojuso l\u2019identit\u00e0 etnica albanese \u00e8 percepita nella diversit\u00e0 liturgica. La storia del suo popolo ha lasciato segni tangibili nei monumenti e nelle opere d\u2019arte che ornano il centro, nelle tradizionali manifestazioni religiose, nella letteratura albanese, tant'\u00e8 che questo fece assurgere a Mezzojuso l'appellativo ad \"Atene delle colonie albanesi\". Oggi vi \u00e8 la compresenza di due popoli, il siciliano (detto \"latino\", litiri in albanese) e l\u2019albanese (detto \"greco\", ovvero di rito greco, arb\u00ebreshi in albanese) che convivono pacificamente, seppur fino anche a tempi recentissimi ha portato ad aspri scontri etnico-religiosi.\nDivenne sede organizzativa dei movimenti insurrezionali contro i Borboni nel 1856 e ospit\u00f2 anche Garibaldi e i Mille, cos\u00ec come si ricorda nel noto Carnevale \"Mastro di Campo\".\nL'amministrazione comunale, nel caso lo richiedesse, pu\u00f2 utilizzare nei documenti ufficiali e nella segnaletica stradale anche la lingua albanese, ai sensi della vigente legislazione che tutela le minoranze etno-linguistiche. Il comune montano appartiene all'Unione dei Comuni Albanesi di Sicilia \"Besa\" (\"Lidhja e Bashkivet \"Besa\"\"). Le attivit\u00e0 economiche prevalenti sono il terziario, l'agricoltura, la pastorizia, l'artigianato e il turismo.\nGeografia fisica.\nPosto nell'entroterra del capoluogo di provincia, \u00e8 adagiato sulla montagna \"Brinja\" (dall'albanese costola), sul declivio orientale della Rocca Busambra. Il paese si trova ad una altitudine compresa tra 510 e 610\u00a0m s.l.m e il suo territorio ricade nella Riserva naturale orientata Bosco della Ficuzza, Rocca Busambra, Bosco del Cappelliere e Gorgo del Drago.\nIl territorio \u00e8 caratterizzato da molti rilievi, i pi\u00f9 importanti sono: le Serre di Rullo (962 m), il Pizzo Lacca (1080\u00a0m), il Cozzo mole (920\u00a0m), le due colline Brigna (toponimo albanese \"Brinja\", \u00abCostola\u00bb) e Dirrasco (top. della citt\u00e0 albanese di Durazzo, in passato sede arcivescovile che amministrava l\u2019Epiro) che sovrastano l\u2019abitato (700\u00a0m), il Marabito (1178\u00a0m) e il Pizzo di casi (1211\u00a0m), sovrastati tutti dall\u2019imponente Rocca Busambra (1615 m)\nFlora e fauna.\nLa vegetazione \u00e8 formata soprattutto da boschi di castagni e querce ma anche di pini.\nLa fauna \u00e8 composta da mammiferi come la volpe rossa, il cinghiale, il daino, il coniglio europeo, la lepre europea, il gatto selvatico europeo, la martora la donnola, l'istrice e il riccio europeo, l'avifauna \u00e8 composta da uccelli rapaci come il gheppio, la poiana, l'aquila del Bonelli, la rara aquila reale, il nibbio bruno, il nibbio reale, il capovaccaio, lo sparviero, mentre di notte si possono vedere rapaci come il gufo comune, l'allocco, il barbagianni, l\u2019assiolo e la civetta e da altri uccelli non rapaci come la ghiandaia, il picchio rosso maggiore, il corvo imperiale, la cornacchia grigia, il passero, il fringuello, il cardellino, il cuculo, il piccione, il colombaccio, la tortora, la tortora dal collare orientale, la cinciarella, la cinciallegra, l'upupa, la gazza ladra, la taccola, il codirosso, la ballerina bianca, la ballerina gialla, l'allodola, il verzellino, il verdone, lo zigolo giallo, il martin pescatore e il merlo.\nIn primavera e in estate \u00e8 molto comune il rondone, la rondine comune,il balestruccio e il gruccione, mentre in inverno \u00e8 molto comune il pettirosso, lo storno e l\u2019airone cenerino che arrivano con l'arrivo del freddo, durante le migrazioni nei laghi e negli stagni si possono osservare uccelli come il cormorano e la gru. Raramente si pu\u00f2 osservare qualche gabbiano ma pi\u00f9 comuni negli stagni sono la folaga e la gallinella d'acqua, di rettili possiamo osservare la lucertola siciliana, la lucertola campestre, la tartaruga di terra, la testuggine palustre europea, la vipera, la biscia dal collare, il biacco, il saettone e il comunissimo rospo comune, alcune specie di rane e il ramarro.\nClima.\nMezzojuso \u00e8 caratterizzato da un clima mediterraneo continentale. Il mese pi\u00f9 freddo \u00e8 gennaio con una media di 7\u00a0\u00b0C, il mese pi\u00f9 caldo \u00e8 invece agosto con una media di 26\u00a0\u00b0C. Le estati sono molto calde e con scarse precipitazioni, gli inverni sono freddi e con molte precipitazioni a volte anche a carattere nevoso.\nOrigini del nome.\nSi ritiene comunemente che \"Mezzojuso\" (anche \"Mezzoiuso\") debba il suo nome alla posizione che occupa sul declivio di un erto colle, cos\u00ec che una buona met\u00e0 dei suoi abitanti viene a collocarsi \u201c\"in gi\u00f9\"\u201d rispetto alla piazza, che si trova nel centro dell'abitato. . .\nIn siciliano il toponimo \"Menzijusu\" si spiega da s\u00e9 attraverso la combinazione di \"menzu\" (\"mezzo\") e di \"jusu\" (\"gi\u00f9\")\n\u00c8 il caso anche di sottolineare come anche l'italiano medievale mantenesse invalsa la forma estesa \u201c\"giuso\"\u201d al posto di quella prevalente oggi di \u201cgi\u00f9\u201d. In siciliano \"jusu\" (\"gi\u00f9\") e \"susu\" (\"su\") sono ancora diffusi nel parlato.\nIn questo caso \u00e8 degno di nota come l'italianizzazione del toponimo non abbia subito la variazione della semiconsonante [j] in [d\u0361\u0292] come \u00e8 invece accaduto a luoghi come Geraci (\"Jiraci\" in siciliano).\nUn'altra ipotesi suggerirebbe che il toponimo derivi invece dall'espressione araba \"manzil Y\u016bsuf\", che starebbe per \"il casale di Giuseppe\", cos\u00ec come riportato da Edrisi. \u00c8 per questo che si potrebbe presumere l'esistenza di una piccola comunit\u00e0 sin dai tempi in cui i Saraceni dominavano la Sicilia, intorno al X secolo. Il casale saraceno sarebbe stato costituito da villani sottoposti alla signoria ecclesiastica e obbligati alla \"gehzia\".\nNel XV secolo, con la costruzione ex novo del preesistente casale abbandonato da parte degli esuli albanesi, il toponimo venne riadattato dai suoi nuovi abitanti in \"Munxifsi\".\nStoria.\nLa zona era stata abitata in passato, si deduce, dai saraceni in lotta con i cristiani per la conquista della Sicilia, \"Manzil Y\u016bsuf-Residenza di Y\u016bsuf\" era il probabile nome del casato secondo alcuni studiosi. Il feudo, essendo accanto ad un nodo stradale in cui non manca la vegetazione e l'acqua, in passato aveva conosciuto la presenza umana, prima di cadere nell'abbandono. Sorge infatti in un luogo di sosta, da cui prende nome il feudo in cui sorge. Ruggero II il Normanno, scacciati i Saraceni, lo dona, intorno al 1132, a dei monaci. Si ha notizia del monastero sino alla guerra del Vespro, per poi andare in totale abbandono e spopolamento. Il nome del villaggio, Manzil Y\u016bsuf (Residenza di Y\u016bsuf), dopo molte variazioni grafiche e fonetiche, diventa l'odierno Mezzojuso.\nMezzojuso fu costruito nel XV secolo dagli Albanesi (inizialmente circa 1200), che si definiscono nella loro lingua \"Arb\u00ebresh\u00eb\", principalmente militari, poco prima dell'avvio della grande diaspora albanese in Italia. Essi provenivano dall'Albania e avevano portato con s\u00e9 lingua, usi e il rito ortodosso.\nI primi Albanesi stabilitisi, prima del 1490, nel casale di Mezzojuso, non lo trovano certo in floride condizioni, in quanto casale abbandonato, e sono essi a farlo risorgere a nuova vita. Nel 1501, stipulati i Capitoli di fondazione, gli Albanesi stabilizzarono la loro posizione ed hanno modo di ripopolare il casale e bonificare il feudo. Presto seguiti dalle loro famiglie, profughi albanesi in lotta contro il turco musulmano che aveva conquistato l'Albania, l'Epiro e i territori dei Balcani, diedero vita al nuovo nucleo abitativo.\nCon la quinta migrazione agli anni 1533-1534, quando i turchi conquistarono la fortezza di Corone, citt\u00e0 prevalentemente albanese della Morea, attuale Peloponneso, nuovi arrivi di albanesi esuli, che si stabilizzarono a Mezzojuso. Questa fu l'ultima migrazione massiccia dall'Albania verso l'Italia.\nIl nobile pisano Giovanni Corvini ottiene in enfiteusi, nel 1527, il feudo di Mezzojuso, che divenuto baronia, passa, nel 1587, allo spagnolo don Blasco Isfar Corlglies. Don Giuseppe Groppo Scotto, nel 1619, viene fatto Marchese di Mezzojuso, e, infine, nel 1639, don Blasco Corvino Sabea viene elevato alla dignit\u00e0 di Principe di Mezzojuso, la cui feudalit\u00e0 si estingue con la morte, nel 1832, di don Francesco Paolo Corvino Filingeri.\nNella rivolta contro i Borboni (1848-1860) Mezzojuso \u00e8 fra i principali centri organizzativi. Qui viene fucilato il patriota Francesco Bentivegna il 21 dicembre 1856. Dal 2 al 4 agosto 1862 Mezzojuso accoglie Garibaldi. Gli abitanti del luogo si chiamano mezzojusari.\nEtnicamente, a causa della peste del XVII sec., della mancata autonomia politica-amministrativa, dell'arrivo di nuovi abitanti dai centri attigui e quindi di matrimoni misti (\"greci\"-\u201clatini\u201d), a lungo andare il paese perse progressivamente la sua connotazione originaria, con la sostituzione della cultura \u2018\u2019arb\u00ebreshe\u2019\u2019 con quella siciliana del circondario.\nSociet\u00e0.\nEtnie e minoranze straniere.\nQuesti sono i numeri riguardanti la presenza di cittadini d'etnie e minoranze straniere a Mezzojuso nell'anno 2019 secondo i dati ISTAT, divisi per nazionalit\u00e0:\nNegli anni passati la comunit\u00e0 albanese, molto in contatto con la realt\u00e0 religiosa, specialmente quella delle monache basiliane, era la pi\u00f9 numerosa e florida, ma con le recenti naturalizzazioni questa non viene pi\u00f9 valutata come straniera.\nLingue e dialetti.\nFino al XVIII secolo a Mezzojuso la lingua parlata era l'albanese, cos\u00ec come ancora oggi in alcune colonie di queste diffuse nella provincia di Palermo. A causa di matrimoni misti e alla non curanza delle \"cose patrie\" la lingua venne persa, e gi\u00e0 ai tempi di Giuseppe Schir\u00f2 (1865-1927), il pi\u00f9 illustre raccoglitore delle tradizioni poetiche albanesi di Sicilia, Mezzojuso aveva perso l'uso attivo dell\"'arb\u00ebresh\".\nLa classe religiosa, formandosi al Seminario Italo-Albanese di Palermo e successivamente in Piana degli Albanesi, parla l'albanese. Pap\u00e0s Francesco Masi (1938 \u2013 2010), sacerdote di rito bizantino e arciprete della Chiesa di San Nicol\u00f2 di Mira, fu tra gli ultimi albanofoni di Mezzojuso.\nLetteratura.\nMezzojuso \u00e8 stato un importante centro propulsore della cultura letteraria e linguistica albanese.\nTra i suoi pi\u00f9 illustri concittadini, che hanno contribuito alla causa albanese, si ricordano: Mons. Nilo Catalano (1637 \u2013 1694), siciliano di adozione albanese, monaco basiliano e arcivescovo di Durazzo, che scrisse un lessico manoscritto albanese\u2013italiano e un saggio di grammatica albanese, preceduto da due pagine scritte con alfabeto greco, di cui alcune lettere fornite di segni diacritici e contenenti la traduzione che si legge nel \"Cuneus\" di Pjet\u00ebr Bogdani abbastanza modificata ed il canto tradizionale \"K\u00ebnka e Pal Golemit\", tutte opere andate perdute; Pap\u00e0s Nicol\u00f2 Figlia (1693 \u2013 1769), sacerdote di rito bizantino e scrittore, che lasci\u00f2 importanti testi prevalentemente in lingua albanese, esempi letterari scritti con la parlata albanese di Mezzojuso; Pap\u00e0s Andrea Cuccia (1788 \u2013 1875), parroco della chiesa di rito greco-bizantino dei Apostoli Pietro e Paolo a Napoli, rettore del Seminario Italo-Albanese di Palermo; Atanasio Schir\u00f2 (1893 \u2013 1927), studioso di cose albanesi.\nReligione.\nRito bizantino.\nL'aspetto identitario ancora caratterizzante di Mezzojuso, avendo perso nel tempo lingua e costumi albanesi, \u00e8 il rito bizantino, talvolta detto greco. In esso la comunit\u00e0 ritrova le proprie origini e la propria identit\u00e0. Mezzojuso \u00e8 parte dell'Eparchia di Piana degli Albanesi e nei secoli scorsi i pap\u00e0s, i sacerdoti di rito orientale, e monaci basiliani si sono distinti nella poesia colta albanese e hanno rivestito ruolo di arcivescovi in Albania e vescovi ordinanti per le comunit\u00e0 albanesi d'Italia di rito orientale.\nSono operanti a Mezzojuso le Suore basiliane figlie di Santa Macrina, le cui suore provengono dalle comunit\u00e0 italo-albanesi e albanesi d'Albania e Cossovo.\nDa Mezzojuso furono vescovi ordinanti per gli albanesi di rito greco di Sicilia: Agostino Franco \u2020 (1860 - 1877 deceduto) gi\u00e0 ordinante per gli albanesi di rito greco di Calabria (1858 - 1859), titolare di Ermopoli Maggiore nell'odierno Egitto, e Giuseppe Masi \u2020 (29 gennaio 1878 - 11 aprile 1903 deceduto), titolare di Tempe in Tessaglia. Il primo vescovo dell'Eparchia di Piana degli Albanesi fu Giuseppe Perniciaro \u2020 (12 luglio 1967 - 31 maggio 1981 dimesso), dal 1937 al 1967 ausiliare e vicario generale, titolare della Diocesi di Albania.\nMonumenti e luoghi d'interesse.\nArchitetture religiose.\nNella piazza principale del paese sorgono le due matrici: la Chiesa di San Nicol\u00f2 di Mira, di rito bizantino, fondata nel 1516 dagli esuli albanesi, e la Chiesa dell'Annunziata, oggi di rito latino, ma inizialmente di rito bizantino, costruita anch'essa dagli esuli albanesi nel 1572 ed in seguito rimaneggiata.\nParticolare \u00e8 la decorazione neogotica della facciata principale e del campanile della Chiesa di San Nicol\u00f2 di Mira, progettati dall'architetto Francesco Paolo Palazzotto nel 1915, ma solo parzialmente messi in opera dall'architetto Tommaso Zangari per la morte del progettista. Nel 1934-1935 l'architetto Pietro Scibilia diresse i lavori di completamento sulla base del vecchio progetto. All'interno si trova, all'altare maggiore, un pregevole crocifisso d'avorio bizantino del XVIII secolo, icone e l'iconostasi bizantina. La lunetta sovrastante la porta principale \u00e8 stata recentemente arricchita da un mosaico bizantino rappresentante San Nicola in trono.\nAll'estremit\u00e0 del paese sorge il Monastero basiliano, eretto nel 1609 da Andrea Reres, figlio del nobile Demetrio Reres, importante centro religioso e culturale degli albanesi in Sicilia, dove operarono monaci iconografi.\nNel monastero vi \u00e8 la Chiesa di Santa Maria delle Grazie, eretta nel 1501 e alterata nel '700 su progetto di Nilo Gizza, padre basiliano. L'interno \u00e8 ricco di icone in stile tardo-bizantino, le cui due tavole maggiori raffigurano il \"Redentore Cristo Re dei Re e Sommo Sacerdote\" e la \"Vergine\". Sulle pareti della navata vi sono sei medaglioni con affreschi di santi e vescovi: Partenio, Gregorio il Teologo, Spiridione, Epifanio, Cirillo, Nicola e Atanasio. Nella chiesa si conserva il sarcofago dell'albanese Andrea Reres, fondatore del Monastero, affinch\u00e9 vi abitassero monaci e chierici professanti il rito orientale e fosse assicurato al suo popolo esule il tramandarsi e la conservazione immacolata delle usanze orientali.\nIl Monastero Basiliano ospita una biblioteca con rarissimi codici greci e cinquecentine. Il Cenobio Basiliano, che per un periodo fece assurgere Mezzojuso ad \"Atene delle colonie albanesi\" per la qualit\u00e0 e quantit\u00e0 dei libri custoditi, \u00e8 sede di un laboratorio del restauro del Libro Antico. Riaperto nel 1966 dai monaci basiliani italo-albanesi di Grottaferrata, viene curato da Pap\u00e0s Gjergji Caruso e gestito da Matteo Cuttitta, abilitato dall'Istituto Centrale di Patologia del Libro di Roma.Dal 2017 \u00e8 sede di una scuola Agiografica.\nChiese.\nLa chiesa parrocchiale venne costruita dal 1516 al 1520 e le vennero trasferiti tutti i diritti e le prerogative della prima chiesa di Santa Maria di tutte le Grazie, costruita dai profughi albanesi in forza delle Capitolazioni del 3 dicembre 1501 tra loro e il Commendatario del Monastero di San Giovanni degli Eremiti di Palermo.\nPer il permesso ottenuto il 26 marzo 1537 dall'Arcidiocesi di Palermo, la chiesa venne abbattuta e nel medesimo sito ne venne costruita una pi\u00f9 grande, secondo le esigenze del rito bizantino-greco degli albanesi.\nCi\u00f2 \u00e8 testimoniato, tra l\u2019altro, dalle visite pastorali eseguite dagli arcivescovi di Palermo, sotto la cui giurisdizione cadeva la chiesa; un esempio \u00e8 la visita fatta dall'arcivescovo Palafox e Cardona nel 1684.\nLa chiesa fu pi\u00f9 volte restaurata: furono eseguiti importanti lavori nel 1732, nel 1850 e nel 1933-1934. La parrocchia \u00e8 provvista di Casa parrocchiale, costruita nel 1938.\nSituata a monte della Piazza Umberto I, tra l\u2019annesso \u201cCastello\u201d che fu in passato dimora dei Corvino e la Matrice Greca. La chiesa originaria, di piccole proporzioni, fu costruita dopo l\u2019espulsione dei saraceni, durante la prima met\u00e0 del sec. XI, cos\u00ec testimoniano le ricerche effettuate dal Pirri e dal Raccuglia e riproposte da Ignazio Gattuso. Si presume che la chiesa originaria fosse ad unica navata senza abside e che tra il 1527 e il 1572 venne attuato un primo intervento di ampliamento per adeguarla all\u2019aumento della popolazione, avvenuto proprio in quegli anni; in seguito, venne riaperta al culto e intitolata alla S.S. Annunziata. Nel 1680 la chiesa venne ampliata definitivamente in direzione opposta all\u2019ingresso, occupando parte del giardino del \u201cCastello\u201d e alcuni lotti di terreno su cui insistevano delle vecchie abitazioni abbattute in quel periodo per far posto alla nuova costruzione.\nL\u2019impianto attuale presenta una pianta a croce latina, suddivisa in tre navate con transetto, mentre la nuova configurazione della facciata esterna (intervento del 1924) presenta tre portali sovrastati da archi a sesto acuto, due rosoni e una scultura marmorea, disposta nel timpano, contenente l\u2019effige dell\u2019Annunziata.All\u2019interno della chiesa si trovano sulle pareti, una scultura del Crocifisso, in legno policromo del 1693 di ignoto scultore siciliano e due dipinti settecenteschi, due grandi tele raffiguranti la Comunione di Santa Rosalia, la Vergine che appare a San Vincenzo Ferreri e l\u2019Annunciazione; pregevole inoltre, la suppellettile sacra (Trittico in oro - Pisside donata dal Marchese di Rudin\u00ec - due crocifissi in avorio) e le numerose statue lignee presenti all\u2019interno delle cappelle poste a ridosso delle navate laterali.\nCollocata a ridosso del Monastero Basiliano, si dispone su un ampio piazzale su cui si innesta l\u2019attuale via Andrea Reres. La chiesa, gi\u00e0 esistente, fu affidata, in virt\u00f9 delle \u201cCapitolazioni del 1501\u201d, ai greco - albanesi arrivati a Mezzojuso alla fine del XV sec., con l\u2019obbligo di riparala e ripristinarvi il culto. Da quel momento la chiesa prese il nome attuale e vi si cominci\u00f2 ad officiare il rito greco - bizantino e com\u2019era uso in tutte le chiese, venne fondata una confraternita intitolata a Santa Maria di tutte le Grazie, che ebbe il compito di curare e governare la chiesa fino al 1650.Dopo il 1650 la chiesa, con tutti i suoi diritti e rendite, venne ceduta al monastero basiliano sorto accanto ad essa. Ampliata nel \u2018700, attualmente presenta un impianto a navata unica, con un portale laterale in marmo, decorato con aquila bicipite in campo rosso. All\u2019interno si trovano: il mausoleo di Andrea Reres, nobile albanese a cui si deve la costruzione del monastero basiliano; l\u2019iconostasi che contiene delle preziose icone del XVI sec.; una Platyt\u00e8ra di origine cretese; una crocetta athonita di bosso finemente scolpita; medaglioni dipinti sulle pareti laterali della navata da Olivio Sozzi.\nLa chiesa del SS. Crocifisso \u00e8 ubicata in un quartiere che porta il suo nome, del resto \u00e8 consuetudine di Mezzojuso, data l\u2019esistenza di numerose chiese, identificare i quartieri con i nomi delle chiese in essi ubicati, infatti abbiamo i quartieri di San Rocco, Santa Maria, Madonna dei Miracoli, Convento ecc. Si sconosce la data precisa di costruzione della chiesa, inizialmente di dimensioni modeste dedicata a Santa Venera, tuttavia si pensa che sia esistita prima del 1618 poich\u00e9, da un registro ritrovato si rileva che, in tale data, in questa chiesa venivano seppelliti i fedeli defunti. A partire dalla seconda met\u00e0 del \u2018600 si avviarono, per volere della confraternita, i lavori di ampliamento della chiesa che, inizialmente, fu lasciata in rustico e soltanto nella seconda met\u00e0 del \u2018700 furono realizzate, sulle superfici della navata della volta a botte, le decorazioni attuali con stucchi e decori in oro.All\u2019interno della chiesa si pu\u00f2 ammirare l\u2019artistica \u201cVara\u201d del 1648 con il Crocifisso del XV sec., collocata in una cappella sopra l\u2019altare maggiore, chiusa da una porta lignea che reca ventiquattro pannelli dipinti raffiguranti episodi della vita di Ges\u00f9 e Maria.Nel 1934 accanto alla chiesa venne edificata la Casa Madre della Congregazione Basiliana delle Figlie di S. Macrina, ancora oggi esistente.\nEdificato nella prima met\u00e0 del \u2018600, accanto alla chiesa di Santa Maria di tutte le Grazie, per volont\u00e0 della stessa Confraternita che nel 1601 tenne \u201cuna pubblica adunanza, in cui fu proposto e solennemente approvato il progetto di erigere un monastero da cedere a Monaci Greci o Albanesi ai quali fosse ingiunto di professarvi integralmente il rito e la disciplina orientale\u201d. La costruzione del monastero si deve ad Andrea Reres, presente all\u2019adunanza del 1601, in qualit\u00e0 di socio della Compagnia e di Rettore della Chiesa di Santa Maria di tutte le Grazie, che pochi anni dopo l\u2019adunanza, devolse una parte del suo cospicuo patrimonio alla Compagnia di S. Maria, al fine di costituire una rendita da impiegare per la fabbrica del monastero e poi per il sostentamento di almeno dodici monaci Greci o Albanesi, professanti rito e disciplina orientale. Il fabbricato originariamente composto da due piani fuori terra, presenta ancora oggi un impianto di forma quadrangolare; interessante al piano terra il maestoso portico ad ampie arcate a tutto sesto sorrette da robuste colonne di marmo biancastro a venature rosse. Il Monastero, oltre a contenere una ricca biblioteca con rari codici greci e pregevoli cinquecentine, \u00e8 sede di un importante laboratorio di restauro del libro antico.\nArchitetture civili.\nIl Castello.\nLa sua costruzione risale all\u2019epoca della fondazione. Non si tratta di un \u201ccastello\u201d nel senso classico della parola, ma fu sicuramente in passato il riparo dei militari albanesi e una comoda e sicura dimora per il proprietario delle terre di Mezzojuso, dotata di stanze adibite ad alloggi, stalle, magazzini per il deposito di frumento, vino.\nNel 1132 il feudo di Mezzojuso veniva assegnato da Ruggero II ai monaci di San Giovanni degli Eremiti. Questi, che avevano concesso in affitto tutte le terre ricevute in assegnazione, quando si recavano a far visita a Mezzojuso, usufruivano di questa casa che veniva chiamata \u201clu castello\u201d come dimora per abitarci.\nNel 1527 quando i monaci concedettero in enfiteusi la Terra di Mezzojuso alla nobile famiglia dei Corvino, \u201clu castello\u201d divenne anche per questi una nobile dimora dove trascorre i soggiorni durante le loro visite in paese. Durante tutto il periodo feudale, ed in particolare tra la fine del \u2018500 e gli inizi del \u2018600 si effettuarono dei lavori di ampliamento e di abbellimento che diedero un nuovo aspetto alla fabbrica e che nelle grandi linee \u00e8 rimasto invariato fino ad oggi.\nNel 1844 con l\u2019abolizione della feudalit\u00e0, la struttura cominci\u00f2 a perdere pian piano il suo ruolo di palazzo signorile e fin\u00ec per ricadere in uno stato di completo abbandono.\nDopo l\u2019acquisto nel 1984 da parte del Comune di Mezzojuso, la struttura \u00e8 stata completamente restaurata ed oggi \u00e8 divenuta sede della Biblioteca Comunale, della Pro Loco Mezzojuso e spesso viene utilizzata per ospitare conferenze e manifestazioni culturali.\nFontane.\nMerita particolare attenzione, in piazza \"Principe Corvino\", la Fontana Vecchia, ornata da cinque mascheroni di pietra.\nCultura.\nNumerose personalit\u00e0 di cultura di Mezzojuso, religiosi in particolar modo e laici, si sono distinte nella sua storia in diversi campi.\nTra le figure civili si ricorda Andrea Reres (? \u2013 1609), principe albanese, figlio del nobile Demetrio Reres, fondatore del monastero basiliano di Mezzojuso; Spiridione Franco (1828 \u2013 1914), patriota risorgimentale e capitano dei garibaldini; Simone Cuccia (1841 \u2013 1894) avvocato e giurista, deputato al Parlamento d'Italia dal 1882 per quattro legislature consecutive; Gabriele Buccola (1854 \u2013 1885), medico psichiatra e scrittore; Antonino Cuttitta (1893 \u2013 1978), militare e politico; Enrico Cuccia (1907 \u2013 2000), banchiere, uno dei pi\u00f9 importanti d'Italia della seconda met\u00e0 del Novecento.\nSi annovera una nutrita schiera di intellettuali religiosi legati ai riti orientali e alla lingua madre albanese: Mons. Filoteo Zassi (1654 \u2013 1726), arcivescovo di Durazzo, in missione in Ciamuria e continuatore di Mons. Calatano; P. Callinico Gran\u00e0 (1654 \u2013 1719), jeromonaco del monastero basiliano di Mezzojuso; Mons. Agostino Franco (1823 \u2013 1877), Vescovo di rito orientale per gli albanesi di Calabria, Sicilia e Vescovo titolare di Ermopoli Maggiore; Mons. Giuseppe Masi (1828 \u2013 1903), vescovo di rito orientale per gli albanesi di Sicilia e Vescovo titolare di Tempe; Madre Macrina Raparelli (1893 \u2013 1970), fondatrice, insieme a P Nilo Borgia, e prima superiora delle Suore basiliane italo-albanesi di Santa Macrina, dichiarata venerabile da Papa Francesco il 23 marzo 2017; Eparca Giuseppe Perniciaro (1907 \u2013 1981), vescovo della Chiesa Italo-Albanese di Sicilia, specializz\u00f2 in Scienze ecclesiastiche orientali presso il Pont. Istituto Orientale di Roma e propenso all'ecumenismo cristiano tra cattolici e ortodossi; Pap\u00e0s Giovanni Tommaso Barbacci (1742 \u2013 1791), sacerdote di rito bizantino e poeta in lingua albanese.\nFestivit\u00e0 e tradizioni.\nLa manifestazione non religiosa pi\u00f9 significativa \u00e8 quella del periodo prima di Pasqua, con il \"Mastru di Campu\", che si svolge l'ultima domenica di Carnevale. Vi partecipano un centinaio di personaggi indossanti costumi d'epoca, che impersonano il re, la regina, il barone, il segretario, la baronessa, il tamburinaio, il comandante dell'artiglieria, ed il personaggio principale del \"Maestro di Campo\", che lotta contro il re. Dopo svariati assalti al castello reale (ovviamente si tratta solo di un palco di legno) e dopo avere ricevuto una ferita, in conseguenza della quale fa la caratteristica \"caduta\", il Mastro di campo alla fine vince la sfida e conquista il cuore della regina. Dopo la visita a Mezzojuso nell'agosto del 1861, Giuseppe Garibaldi \u00e8 stato inserito come \"guest star\" nella manifestazione insieme ai Garibaldini.\nIl momento religioso pi\u00f9 significativo di Mezzojuso \u00e8 la Grande Settimana Santa, una volta chiama in lingua albanese \"Java e Madhe\", officiata secondo il rito bizantino e che segue la tradizione \"arb\u00ebresh\u00eb\". Rilevanti sono: la festa di S. Giuseppe (19 marzo e 27 agosto); la festa del SS. Crocifisso (la terza domenica di Maggio) o processione delle Torce; la festa della Madonna dei Miracoli (8 settembre) e il 6 dicembre ricorre la festa di San Nicola di Mira (\"Dita e Sh\u00ebn Kollit\").\nCarnevale.\nSi svolge ogni anno, nell'ultima domenica di Carnevale, \"Il Mastro di Campo\", nella pubblica piazza. Si tratta della festa pi\u00f9 importante per Mezzojuso, di una rara permanenza su quelle antiche rappresentazioni in forma pantomimica, che si usavano svolgere nelle piazze. Di questa pantomima tratt\u00f2 gi\u00e0 nel XVIII secolo, il Villabianca, ma la inquadra a Palermo, presso gli antichi quartieri del centro storico della citt\u00e0, si presume siano la Kalsa o l'Albergaria, dove era nota come \u201cAtto di Castello\u201d.\nIl Mastro di campo posto alla testa di una piccola armata, deve marciare verso il castello e prendere con s\u00e9 la Regina. Mentre il Re si prepara alla difesa, e le truppe si combattono tra loro, il Mastro di Campo, inerpicato su una scala deve tentare il rapimento della Regina, ma viene respinto dalle guardie che lo fanno cadere gi\u00f9.\nA Mezzojuso, questa antica tradizione presenta caratteristiche per certi versi analoghe a quelle dell'antica pantomima di Palermo, ma arricchita da elementi propri della tradizione locale. Appare infatti un figurante col volto coperto da una maschera rossa, che cerca di conquistare la sua amata regina, arroccata nel castello. Egli infine riesce a conquistare la sua amata.\nLa pantomima trae origine da un fatto veramente accaduto nel '400, quando la vedova di Martino il Giovane, Bianca di Navarra, rifiut\u00f2 di cedere la reggenza dell'isola a Bernardo Cabrera, conte di Modica e gran giustiziere del Regno. Bernardo Cabrera, diede quindi l'assalto al castello di Solanto, presso Palermo, dove si era rifugiata la regina. Il racconto tratto dal fatto storico, da cui trae origine la pantomima del \"Mastro di Campo\" avrebbe quindi nel tempo subito delle sostanziali modificazioni dettate dalla fantasia, che avrebbero portato la bella Regina ad essere innamorata del Mastro di Campo. In realt\u00e0 Bianca di Navarra, non voleva proprio sapere nulla di cedere alle lusinghe del Cabrera.\nL'evento si svolge nella pubblica piazza cittadina con la partecipazione di numerosi figuranti, \u00e8 molto atteso da tutta la cittadinanza, ed \u00e8 rappresentato sin dal XVII secolo. Si tramanda oralmente e propone dei personaggi abbigliati con costumi spagnoleggianti siciliani. Nel corso dei secoli, l'evento ha subito delle modifiche, come quelle relative all'intervento del personaggio storico \"Giuseppe Garibaldi\" e di alcuni suoi uomini garibaldini. Sembra che questa particolare innovazione abbia avuto origine alla fine dell'800, quando apparve un figurante vestito appunto da Garibaldi. Tale evento scosse lo spirito patriottico degli spettatori, che applaudirono tanto fragorosamente alla novit\u00e0, da far s\u00ec che nelle edizioni successive si riproponesse sempre la figura del condottiero dei due mondi, Garibaldi. La partecipazione dell'eroe nazionale, e dei suoi uomini, \u00e8 molto attiva: i garibaldini ingaggiano una bella battaglia con le guardie saracene del castello. Altri caratteristici personaggi di tale pantomima sono gli alleati del Mastro di Campo, i briganti ed i guerriglieri che vogliono sovvertire l'ordine rappresentato dalla Corte del Re e il \"Diavolo Pecoraio\", un figurante rivestito di pelli di pecora che rappresenta il reale avversario dell'eroe della pantomima. Nonostante le modificazioni suesposte, c'\u00e8 da dire che i caratteri dei protagonisti sono pressoch\u00e9 identici a quelli delle rappresentazioni originali, e il Mastro di Campo continua ad essere rappresentato come una figura grottesca, irreale, mentre la regina \u00e8 come una donna dolce e mite. Alla fine tutte le maschere scendono dal palco adibito a Castello e si cominciano a diffondere le note martellanti delle danze della Tubiana, che si rifanno a un antico ballo di Carnevale, tipicamente siciliano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Mezzojuso fa parte delle seguenti organizzazioni sovracomunali: unione di comuni \"Pizzo Marabito\"; Unione dei Comuni Albanesi \"BESA\".\nEconomia.\nL'economia di Mezzojuso si basa essenzialmente sulla coltivazione dei tradizionali seminativi come il grano duro, la sulla, i cereali, l'olio extra vergine, proveniente da vecchi e nuovi impianti di oliveti, e dall'allevamento di ovini, bovini e caprini."}
{"id": "1289219", "revid": "36426", "url": "https://it.wikipedia.org/wiki?curid=1289219", "title": "Chiesa di San Fabiano (Monteroni d'Arbia)", "text": "La chiesa di San Fabiano si trova nell'omonimo villaggio nel comune di Monteroni d'Arbia.\nStoria e descrizione.\nCollocata all'interno del castello omonimo, la chiesa \u00e8 ricordata gi\u00e0 nell'867; agli inizi del Trecento era suffraganea della pieve di Lucignano, quindi, data la scarsit\u00e0 delle rendite, venne unita alla parrocchia di Monteroni nel corso del Cinquecento.\nA navata unica, con abside semicircolare, la chiesa presenta il motivo di maggior interesse nell'antico parato esterno a mattoni; corredata da un campanile a vela, conserva alcuni elementi decorativi sulla facciata, come l'architrave del portale con lo stemma dei Forteguerri datato 1657. All'interno della chiesa \u00e8 conservata una reliquia indicata essere una falange di san Sebastiano. Alle pareti due dipinti di scuola del Nord Italia: la \"Madonna col Bambino e i santi Fabiano, Rocco e Barbara\" del trentino Lorenzo Fiorentini, e una \"Madonna delle Grazie\" di artista piemontese, datata 1501."}
{"id": "1289221", "revid": "773636", "url": "https://it.wikipedia.org/wiki?curid=1289221", "title": "Chiesa di Santo Stefano (Monteroni d'Arbia)", "text": "La chiesa di Santo Stefano si trova a Suvignano, nel comune di Monteroni d'Arbia.\nDescrizione.\nRicordata gi\u00e0 alla fine del XIII secolo, dipendeva in origine dalla parrocchia di Murlo, ed era dedicata a Santa Lucia. Il passaggio sotto il titolo di Santo Stefano avvenne nel corso del Settecento a seguito dei lavori di ripristino condotti per opera di Francesco Piccolomini, e proseguiti anche nel secolo successivo dalla stessa famiglia, che deteneva il patronato sulla chiesa.\nAd ambiente unico, e spogliata di tutte le suppellettili, trasferite dopo l'alienazione, l'edificio conserva la mensa in stucco a volute, unico ricordo delle trasformazioni operate nel XVIII secolo; nel paramento esterno compaiono tracce del filaretto romanico in bozze di pietra."}
{"id": "1289224", "revid": "28402", "url": "https://it.wikipedia.org/wiki?curid=1289224", "title": "Acquacultura", "text": ""}
{"id": "1289228", "revid": "767487", "url": "https://it.wikipedia.org/wiki?curid=1289228", "title": "Anthology 1", "text": "Anthology 1 \u00e8 una raccolta di incisioni del gruppo musicale britannico The Beatles ed \u00e8 il primo di una serie di tre volumi. \u00c8 stato pubblicato nel novembre del 1995, ed include tracce che vanno dal 1958 al 1964, comprese alcune audizioni del fallito provino alla Decca. Nell'album \u00e8 stata inoltre inclusa la canzone \"Free as a Bird\", prodotta da Jeff Lynne, che praticamente \u00e8 la prima vera nuova canzone dei Beatles prodotta a 25 anni di distanza.\nDescrizione.\n\"Anthology 1\" \u00e8 d'interesse storico per i fan dei Beatles, dato che contiene, tra l'altro, performance di Stuart Sutcliffe e di Pete Best. Sutcliffe, il bassista originale della band, lasci\u00f2 il posto e la fama a Paul McCartney. Di Best invece possiamo ascoltare le prestazioni, per le prove alla EMI, nelle tracce 10-12,15-19 e 21 del disco uno. La traccia 22, \"Love Me Do\", \u00e8 la versione originale della canzone con Best alla batteria, incisa quattro mesi prima di essere nuovamente registrata con Ringo Starr.\nL'album ebbe un enorme successo nel mondo intero. Fu inoltre il primo album dei Beatles, ad anni di distanza, a entrare nella tabella del Billboard 200 classificandosi subito al primo posto con 855.000 copie vendute nella prima settimana. Nella seconda settimana l'album continu\u00f2 a mantenere il primo posto della classifica con 453.000 copie vendute. I risultati si sono ripetuti nella terza settimana con 435.000 copie. Nella quarta settimana vennero vendute lo stesso numero di copie ma stavolta l'album slitt\u00f2 al secondo posto dietro a \"Daydream\" di Mariah Carey. La settimana seguente l'album scese al terzo posto ma vendendo 601.000 copie. Nei soli Stati Uniti e in sole sei settimane, l'album vendette pi\u00f9 di 3 milioni di copie, un risultato stupefacente per un gruppo scioltosi da ben 25 anni. In tutto l'album rimase per 29 settimane all'interno di Billboard 200. \nIn Australia arriva in prima posizione per due settimane. Il primo posto viene raggiunto anche in Canada, Francia, Germania, Paesi Bassi e Nuova Zelanda.\nIn Gran Bretagna il successo fu identico ma l'album raggiunse solo il secondo posto, essendo stato battuto dall'album di Robson &amp; Jerome. Anche in Belgio, Finlandia, Italia, Svezia e Svizzera arriva secondo, in Giappone terzo, in Austria quarto ed in Norvegia quinto."}
{"id": "1289229", "revid": "289247", "url": "https://it.wikipedia.org/wiki?curid=1289229", "title": "Fontana di Santa Sofia", "text": ""}
{"id": "1289235", "revid": "1272592", "url": "https://it.wikipedia.org/wiki?curid=1289235", "title": "Bonaventura da Potenza", "text": "Biografia.\nFiglio di \"povera gente ma ornata di singolare onest\u00e0 di costumi e d'insigne cristiana piet\u00e0\", entr\u00f2, all'et\u00e0 di 15 anni, come novizio nei Minori Conventuali di Nocera dei Pagani. Trascorso il periodo di preparazione tra Aversa, Maddaloni e l'Irpinia, nel 1675 infine, ad Amalfi, sotto la guida di padre Domenico Girardelli, venne ordinato sacerdote in cattedrale.\nFu quindi inviato in vari conventi, tra i quali quelli di Napoli, Ravello, Ischia, Sorrento e Nocera, dove divenne responsabile dei novizi.\nMor\u00ec nel 1711, nel convento di Ravello dove aveva passato gli ultimi due anni di vita, per i postumi di un'operazione resasi necessaria in seguito allo sviluppo di gangrena alla gamba.\nCulto.\nFu proclamato beato il 26 novembre 1775 da papa Pio VI in San Pietro.\nOrazio Soricelli, arcivescovo di Amalfi-Cava de' Tirreni, ha indetto nella sua arcidiocesi uno speciale anno giubilare dedicato al beato Bonaventura da Potenza. L'anno giubilare si \u00e8 aperto il 26 ottobre 2011, terzo centenario della morte del beato.\nNella citt\u00e0 natale gli sono stati intitolati una via, una piazza ed un vicolo."}
{"id": "1289236", "revid": "1613185", "url": "https://it.wikipedia.org/wiki?curid=1289236", "title": "Philippe Jaroussky", "text": "Biografia.\nPhilippe Jaroussky \u00e8 nato a Maisons-Laffitte il 13 febbraio 1978 da una famiglia di origini russe e fin dall'infanzia ricevette lezioni di musica presso collegio di Sartrouville.\nDall'et\u00e0 di undici anni studi\u00f2 violino, pianoforte e composizione al Conservatorio di Versailles e dal 1996 inizi\u00f2 la formazione vocale con il soprano Nicole Fallien, entrando al Dipartimento di Musica Antica del Conservatorio di Parigi l'anno successivo, continuando gli studi con Michel Laplenie, Kenneth Weiss e Sophie Boulin. \nEsord\u00ec nel 1999 al festival musicale di Royaumont e Ambronay come sopranista nell'oratorio inedito di Alessandro Scarlatti \"Sedecia, re di Gerusalemme\" diretto da Gerard Lesne. \nSi diplom\u00f2 in canto nel 2001. Dal 2003 il suo registro vocale cambi\u00f2 in quello di controtenore acuto \"mezzosopranile\" (estensione: sol3 - si5) riversando il suo interesse nel repertorio operistico e oratoriale barocco.\nNel 2002 ha costituito l'Ensemble Artaserse. Importantissima nel suo repertorio la musica barocca, in particolar modo Vivaldi e H\u00e4ndel.\nNel 2007 vince il premio Artista Lirico Francese dell'anno, cantando l'aria di Antonio Vivaldi \"Vedr\u00f2 con mio diletto\" (Atto I, Scena VII) dall'opera \"Giustino\" (1724).\nAll'Edinburgh International Festival nel 2007 fu Ruggiero in \"Orlando furioso\" con Sonia Prina, Jennifer Larmore e Ver\u00f3nica Cangemi.\nNel 2008 iniziarono le collaborazioni con Le Concert d\u2019Astr\u00e9e, diretto da Emmanuelle Ha\u00efm, l\u2019Ensemble Matheus diretto da Jean-Christophe Spinosi, L\u2019Arpeggiata diretto da Christina Pluhar.\nA Salisburgo nel 2009 e nel 2010 tenne un recital e nel 2012 interpret\u00f2 Sesto in \"Giulio Cesare in Egitto\" con Andreas Scholl, Cecilia Bartoli e Anne Sofie von Otter.\nNel 2011 si esib\u00ec in un recital al Gran Teatre del Liceu di Barcellona e nel 2012 interpret\u00f2 Michelange Merisi in \"Caravaggio\" di Suzanne Giraud a Metz, tenne un concerto con Marie-Nicole Lemieux a Halle (Saale) e rivest\u00ec il ruolo di Artaserse in \"Artaserse\" di Leonardo Vinci a Nancy, al Theater an der Wien, all'Op\u00e9ra di Losanna, al Th\u00e9\u00e2tre des Champs-\u00c9lys\u00e9es ed all'Opera di Colonia.\nNel 2013 present\u00f2 il suo ultimo album con musiche di Nicola Porpora al Festival d'Ambronay e tenne un recital al Th\u00e9\u00e2tre des Champs-Elys\u00e9es.\nNel 2017 cre\u00f2 l'Accademia Musicale Philippe Jaroussky, inaugurata nel settembre 2017 nell'ambito dell'apertura de La Seine Musicale, con il fine di consentire la scoperta e lo studio della musica classica per i ragazzi meno abbienti e supportare i giovani musicisti verso l'inserimento nel mondo professionale.\nJaroussky canta spaziando dal registro di soprano a quello di contralto, con un timbro sempre puro e morbido.\nDiscografia.\n3 March 2017, Em\u0151ke Bar\u00e1th, I Barocchisti, Diego Fasolis\nEmmanuelle Ha\u00efm, Concerto K\u00f6ln, Jean Tub\u00e9ry, Ensemble la Fenice"}
{"id": "1289237", "revid": "287204", "url": "https://it.wikipedia.org/wiki?curid=1289237", "title": "David Edward Martin", "text": "Carriera.\nFiglio dell'ex-difensore nonch\u00e9 leggenda del West Ham Alvin Martin, ha giocato nelle giovanili del Tottenham, del West Ham e del Wimbledon FC. Nel 2004 \u00e8 stato comprato dal MK Dons e nel 2006 dal Liverpool che lo ha successivamente dato in prestito all'Accrington Stanley e per due volte al Leicester City.\nHa giocato anche nelle Nazionali giovanili dell'Inghilterra.\nEsordisce in Premier League all'et\u00e0 di trentatr\u00e9 anni con la maglia del West Ham il 30 novembre 2019, nel derby giocato (e vinto) contro il Chelsea allo Stamford Bridge.\nStatistiche.\nPresenze e reti nei club.\n\"Statistiche aggiornate al 10 settembre 2016.\""}
{"id": "1289241", "revid": "4252", "url": "https://it.wikipedia.org/wiki?curid=1289241", "title": "Bimbis\u0101ra", "text": "Appartenente alla dinastia Shishunaga riusc\u00ec ad estendere il suo regno a buona parte del Bengala e a portarlo al massimo splendore. Conquist\u00f2 verso oriente la vicina janapada di Anga ponendovi suo figlio Aj\u0101ta\u015b\u0101tru come vicer\u00e9 nella capitale Champa. A lui si deve la fondazione della citt\u00e0 di Rajagriha (sanscrito, R\u0101jagaha, p\u0101li, \u00abCase del re\u00bb) in cui si svolsero i principali eventi della vita del Buddha di cui era contemporaneo. Di questo sovrano si hanno molte informazioni proprio grazie alla sua lunga associazione con il Buddha e con la sua comunit\u00e0 monastica, essendo stati tramandati numerosi dettagli della sua vita e opera e anche delle condizioni politico-sociali del suo stato nel canone buddhista.\nCelebre \u00e8 il suo ruolo, descritto nel canone buddhista, quale il primo e uno dei massimi patroni regali del Buddha Sakyamuni; lo incontr\u00f2 infatti a Giribbaja, il centro fortificato della citt\u00e0 di R\u0101jagaha, capitale del potente stato del Magadha, all'et\u00e0 di 24 anni ed essendo sovrano gi\u00e0 da nove, quando il principe Siddhattha praticava la vita ascetica ma non era ancora diventato un Buddha. Accett\u00f2 la dottrina del Buddha in seguito ad un incontro successivo e divenne uno dei pi\u00f9 devoti difensori e promotori della comunit\u00e0 monastica della nuova religione, provocandone cos\u00ec un'impetuosa diffusione nel suo regno e oltre fino alla sua morte trentasette anni dopo.\nFu legato da una profonda stima e amicizia personale con il Buddha, tanto dall'ordinare al proprio medico personale J\u012bvaka di prestare gratuitamente la sua opera a favore dei monaci buddhisti.\nSi riferisce che mor\u00ec di stenti e di fame dopo essere stato rinchiuso in una segreta dal figlio Aj\u0101tasattu, ambizioso e avido di potere, dopo aver abdicato in suo favore."}
{"id": "1289242", "revid": "78480", "url": "https://it.wikipedia.org/wiki?curid=1289242", "title": "Ospedale di San Giovanni alla Magione", "text": ""}
{"id": "1289249", "revid": "101175", "url": "https://it.wikipedia.org/wiki?curid=1289249", "title": "Jarno Saarinen", "text": "Biografia.\nGli inizi nello speedway.\nTerzo di quattro figli e presto orfano di padre, fin da giovanissimo dovette occuparsi dell'impresa di pompe funebri di famiglia, contemporaneamente impegnandosi negli studi di ingegneria ed esercitando la passione motociclistica con l'amico Teuvo L\u00e4nsivuori, anch'egli figlio di gestori di pompe funebri. I due iniziano a gareggiare nello speedway su ghiaccio nel 1963, diventando famosi in Finlandia perch\u00e9 raggiungevano i campi di gara caricando le moto sull'unico mezzo di trasporto a disposizione, ossia il carro funebre.\nNel 1965 Saarinen partecipa al campionato nazionale delle classe 175 e 250, in sella alle Puch-Tunturi preparate da lui stesso. L'anno seguente inizia a gareggiare nelle corse su strada, trasformando da solo la Puch-Tunturi 250 in una moto da GP. Nel 1967 partecipa nella classe 125 con la Puch-Tunturi e acquista una Yamaha YDS3 250 per concorrere nella \"250\", mettendosi subito in luce per gli ottimi risultati.\nL'esordio nel Motomondiale.\nIl 1\u00ba maggio 1968 tenta il grande salto in campo internazionale, debuttando come privato nella classe 250 del Gran Premio motociclistico d'Austria a Salisburgo e partecipando al successivo Gran Premio di Finlandia, gara valida per il Motomondiale, nella quale si piazza undicesimo. Nelle gare nazionali vince il campionato \"125\" con la Puch-Tunturi e \"250\" con la Yamaha. Con la stessa moto, riesce anche a qualificarsi al terzo posto nella classe \"350\".\nDurante la stagione successiva partecipa discontinuamente ad altre gare del Motomondiale, a bordo di Yamaha YDS5 usata, da Jarno radicalmente trasformata nel telaio e nel motore. I risultati non sono notabili, ma si fa molto apprezzare nell'ambiente del Continental Circus per la sua disponibilit\u00e0 nei confronti dei colleghi e, a dispetto della giovane et\u00e0, per la profonda competenza in campo meccanico.\nNel 1970 consegue la laurea in ingegneria meccanica, il 30 aprile, e con il frutto dei magri guadagni di campione nazionale, riesce finalmente a sostituire il carro funebre con un pi\u00f9 consono furgoncino \"VW T2 BAY\" e acquistare una Yamaha TD2 250, con la quale otterr\u00e0 i primi punti iridati, conquister\u00e0 il primo podio e si classificher\u00e0 al 4\u00ba posto nella classifica generale della \"quarto di litro\". Nella stessa stagione, gareggia anche nelle classi 50 e 125, rispettivamente con una Kreidler e una Puch-Tunturi. Diviene molto famoso anche tra gli spettatori delle gare, per il suo tipico stile di guida con la gamba aperta all'interno della curva percorsa, in seguito adottato anche per suo merito dalla maggior parte dei piloti. Il 31 dicembre sposa Soili, la graziosa fidanzata che da anni lo segue e lo sostiene in tutte le gare, svolgendo le mansioni di cuoca, infermiera, cronometrista, meccanico e manager. Insieme alla compagna di Jack Findlay, Nanou Lyonnard, anche Soili diverr\u00e0 in breve tempo una delle pochissime icone femminili del \"Circus\", celebrate sulla stampa sportiva di tutto il mondo.\nPer Motomondiale 1971 Saarinen riceve l'appoggio della \"Arwidson &amp; Co.\", importatrice finlandese della Yamaha, che gli mette a disposizione una \"250 TD2B\" e una \"350 TR2B\", con le quali arrivano le prime vittorie in \"250\" e \"350\", grazie anche al suo straordinario talento nel settaggio della moto. In ragione di tale rara virt\u00f9 e delle sue doti di pilota, fu contattato da Lino Tonti per partecipare al Bol d'or con la Moto Guzzi V7 Sport, che prov\u00f2 sulla pista di Modena durante l'estate. Il suo ingaggio fu per\u00f2 rifiutato dalla dirigenza Moto Guzzi, temendo che l'utilizzo di un pilota ormai osannato dagli sportivi, offuscasse i meriti del mezzo meccanico. In compenso si classifica 2\u00ba nella classe 350 del Motomondiale e 3\u00ba nella \"250\", conquistando la vittoria nei GP di Cecoslovacchia, Finlandia e Spagna.\nConteso da Benelli e Yamaha.\nIl primo e unico titolo iridato per Saarinen arriva nel Motomondiale 1972, in cui vince la classe 250 e arriva secondo nella \"350\". A met\u00e0 stagione suscita molte polemiche il suo rifiuto di partecipare al Tourist Trophy, giudicandolo troppo pericoloso e la stampa inglese pubblica con grande clamore la sua dichiarazione \u00ab\"Non voglio morire!\"\u00bb, trattandolo da pusillanime. Il successivo ritiro sul Circuito di Abbazia sembra compromettere l'intero campionato, ma nelle successive 5 gare Saarinen coglie 4 vittorie e un 2\u00ba posto che gli assicurano il titolo con una gara di anticipo.\nNell'agosto di quell'anno riceve la proposta di Alejandro de Tomaso per pilotare le nuove Benelli da GP a 4 cilindri, progettate da Prampolini e Bertocchi, le cui versioni precedenti furono sviluppate da Renzo Pasolini, passato nel frattempo all'Aermacchi. Dopo un rapido test, Jarno si presenta alla gara internazionale sul Circuito di Pesaro. Vince nella classe 250 con la sua Yamaha, e trionfa nelle classi 350 e 500 con le Benelli, battendo addirittura Giacomo Agostini e le sue MV Agusta, invitti da un quinquennio, dopo una gara combattutissima, davanti ad una folla in visibilio.\nLa tripletta pesarese solleva un grande entusiasmo nel mondo sportivo, ma l'incerto atteggiamento di De Tomaso circa l'impegno nel Motomondiale 1973, convince Jarno ad accettare la proposta della Yamaha che lo vuole come pilota ufficiale per il successivo biennio. L'offerta della casa giapponese \u00e8 perfetta per Jarno e Soili che hanno ormai deciso il ritiro dalle competizioni alla fine della stagione 1974, per dedicarsi alla famiglia e alla progettazione motoristica.\nAnnus horribilis.\nIl 1973 \u00e8 considerato \"annus horribilis\" del motociclismo mondiale a causa della contemporanea morte di Saarinen e Pasolini, due dei campioni pi\u00f9 conosciuti e stimati dagli appassionati e dalla stampa sportiva. Eppure, quella stagione era cominciata per Saarinen nel migliore dei modi, con il trionfo nella 200 miglia di Daytona, subito replicato dalla vittoria nella 200 miglia di Imola, entrambe ottenute con la nuova Yamaha TZ 350 raffreddata a liquido, contro moto di ben maggiore cilindrata e avversari di tutto rispetto. Anche l'inizio del motomondiale \u00e8 folgorante: Saarinen concorre nelle classi 250 e 500, in quest'ultima con la nuova Yamaha YZR 500 OW19 quadricilindrica, ottenendo 5 vittorie nei primi tre appuntamenti del calendario.\nDopo il buon inizio di stagione, il 20 maggio, sul circuito di Monza ebbe un gravissimo incidente: inizialmente si pens\u00f2 che la moto di Renzo Pasolini fosse scivolata su una chiazza d'olio (sparso nella precedente gara delle 350 dalla Benelli di Villa). Invece, la successiva perizia tecnica dimostr\u00f2 che la caduta fu dovuta al grippaggio del pistone destro della moto guidata da Pasolini, causando la successiva caduta di Saarinen e di altri piloti (in tutto, otto: oltre a Renzo e Jarno, caddero anche Villa, Kanaya, Giansanti, Jansson, Mortimer, Palomo). Pasolini e Saarinen persero la vita, mentre Walter Villa rimase in coma per circa un'ora, riprendendosi poi completamente, tanto che prese parte ad una corsa in Jugoslavia (a Skofja Loka) la settimana seguente, cadendo ancora..\nSaarinen, che \u00e8 sepolto nel cimitero di Turku, pur non essendo il primo pilota ad adottare lo stile di guida che fa sporgere il ginocchio all'interno della curva percorsa (Jim Redman infatti lo aveva adottato gi\u00e0 oltre dieci anni prima), tuttavia fu tra quelli a rendere realmente popolare tale innovativo stile. Lo stesso Kenny Roberts osserv\u00f2 e perfezion\u00f2 questo stile di guida che venne adottato poi universalmente nel mondo delle gare di velocit\u00e0.\nDetiene, assieme a Max Biaggi, il record di vittoria nella gara d'esordio assoluto nella classe 500."}
{"id": "1289250", "revid": "92723", "url": "https://it.wikipedia.org/wiki?curid=1289250", "title": "Chiesa di Santa Maria (Talciona)", "text": "La chiesa di Santa Maria \u00e8 un edificio religioso situato a Talciona, nel comune di Poggibonsi, in provincia di Siena, arcidiocesi di Siena-Colle di Val d'Elsa-Montalcino.\nStoria.\nLa localit\u00e0 Talciona \u00e8 conosciuta fin dall'XI secolo quale sede di un castello appartenente prima al contado senese e successivamente a quello fiorentino. \u00c8 citato per la prima volta in un atto di donazione nel 1089 mentre nel 1104 risulta rogato un lodo di demarcazione tra Firenze e Siena. Situata vicino all'incrocio tra la via Cassia e la via Francigena gi\u00e0 nel XII secolo divenne la sede di una comunit\u00e0 di canonici che edificarono una loro chiesa; in questa chiesa il 28 marzo 1156 il conte Guido Guerra II e l'abate di Mart\u00f9ri sottoscrissero una vendita di beni.\nIl controllo di Firenze sulla zona venne sancito in un atto dell'11 dicembre 1176 ma dal punto di vista ecclesiastico la chiesa dipendeva dalla diocesi di Siena ma poco dopo pass\u00f2 alle dirette dipendenze del papa visto che nel 1192 la \"Ecclesia sanctae Mariae de Calchon (ad Talcionem)\" vers\u00f2 alla curia romana 2 soldi lucchesi quale censo. Nel corso del XIII secolo il ruolo dei priori crebbe di importanza tanto che il 26 febbraio 1233 il priore di Talciona venne nominato delegato papale; l'importanza dei canonici port\u00f2 ad un ingrandimento dell'edificio ecclesiastico che venne concluso nel 1234 come risulta da un'iscrizione posta nell'architrave del portale occidentale. Dopo la fondazione del castello di Poggiobonizzio una parte del popolo di Talciona venne obbligato a risiedervi e dal 18 giugno 1188 il priore di Talciona ottenne la facolt\u00e0 di officiare per il suo popolo. Il popolo di Talciona l'8 giugno 1203 si sottomise al proposto di Mart\u00f9ri. Nel 1235 nel castello di Poggiobonizzio risultava una chiesa dedicata a Santo Stefano che viene descritta come \"Ecclesiam de novo edificatam in castro Podium Bonitii pro Ecclesia S.Agnetis, &amp; Priore de Tacione , &amp; Canonica Senensi\", Dopo la distruzione del castello di Poggiobonizzio la situazione economica della chiesa peggior\u00f2 notevolmente soprattutto a causa della flessione nelle rendite derivanti dalla produzione agricola ma sul finire del secolo la situazione era migliorata come si evince dalle decime pagate, infatti nel 1276 pag\u00f2 4 lire e 6 soldi senesi, nel 1277 pag\u00f2 8 lire e tale cifra rimase costante tra il 1296 e il 1303.\nNel 1508 la chiesa e i suoi beni vennero annessi allo Spedale di Santa Maria Nuova di Firenze. Nel XVIII secolo la chiesa divenne una prioria di patronato regio e in quel secolo l'interno venne adeguato alla moda del tempo con l'edificazione di alcuni altari barocchi. Alla fine del XIX secolo tutti gli interventi barocchi vennero rimossi riportando la chiesa allo stile romanico; in quell'occasione venne rifatto anche il campanile.\nDescrizione.\nLa chiesa presenta una aula rettangolare coperta a tetto e conclusa da un'abside.\nEsterno.\nIl paramento murario esterno \u00e8 costituito da vari materiali tra cui conci arenaria, di travertino e di calcare disposti a corsi paralleli orizzontali. Sono evidenti le varie fasi di costruzione dell'edificio.\nLa facciata \u00e8 a capanna e ha uno stile tipico delle chiese tardoromaniche della Val d'Elsa, presenta cio\u00e8 un'apertura circolare sopra al portale. Il portale \u00e8 ad arco crescente con l'estradosso ogivale, in stile fiorentino mentre l'intradosso \u00e8 a tutto sesto. Presenta inoltre una ghiera avvolgente in stile pisano ed in prossimit\u00e0 dell'archivolto \u00e8 visibile un'aquila simbolo probabilmente del partito imperiale che dominava a Poggibonsi e dintorni nel XII secolo. A coronamento del portale \u00e8 l'architrave datata 1234 che presenta una scena raffigurante l\"'Adorazione dei Magi\"; a sostegno dell'architrave sono due figure antropomorfe, probabilmente due cariatidi.\nSopra al portale come detto \u00e8 collocato un occhio decorato con inserzioni in laterizio. Tra il portale e la cuspide della facciata \u00e8 collocato uno stemma in ceramica in stile robbiano dello Spedale di santa Maria Nuova che deve essere stato realizzato dopo il 1508.\nIl fianco meridionale presenta una netta differenza nel paramento murario; la parte sinistra presenta uno stile identico alla facciata, quindi ante 1234 e in questa zona sono collocati un rosone decorato a motivi geometrici e circondato da una cornice modanata a gola; la parte destra \u00e8 la pi\u00f9 antica e appartiene alla chiesa originaria anche se non \u00e8 ben visibile a causa della presenza del campanile ottocentesco. Lungo tutta la fiancata corre il coronamento del tetto realizzato con mattoni disposti a dente di sega, quest'intervento \u00e8 frutto del restauro novecentesco della chiesa.\nIl muro esterno settentrionale presenta le stesse caratteristiche di quello meridionale; in questa parte si aprivano un portale ad arco crescente che era collegato alla canonica e anche una monofora architravata realizzata all'epoca della fondazione della comunit\u00e0 canonicale nel XII secolo.\nNella tribuna \u00e8 posta l'abside al cui centro si ape una monofora centinata: Il coronamento dell'abside presenta una cornice sgusciata e anche degli archetti pensili sostenuti da mensole.\nL'architrave.\nAl centro dell'architrave \u00e8 posta un'iscrizione riportante l'anno di realizzazione: \"A.D. M.CC.XXX.IIII\"\nLa miglior descrizione dell'architrave \u00e8 riportata nel volume realizzato da M.Salmi nel 1927 che qui riportiamo integralmente:\nInterno.\nL'interno si presenta completamente stonacato e sono visibili delle pesantissime stuccature sulle pietre. La copertura \u00e8 a capriate. Va segnalato il tabernacolo in terracotta invetriata policroma attribuito a Giovanni e Andrea della Robbia e, posta nell'arco della monofora, una scultura raffigurante una testa umana sopra due pavoni (XIII secolo)."}
{"id": "1289253", "revid": "339392", "url": "https://it.wikipedia.org/wiki?curid=1289253", "title": "Sholto Pinn", "text": ""}
{"id": "1289262", "revid": "339392", "url": "https://it.wikipedia.org/wiki?curid=1289262", "title": "Foliot", "text": ""}
{"id": "1289263", "revid": "124029570", "url": "https://it.wikipedia.org/wiki?curid=1289263", "title": "Trevor Murdoch", "text": "Mueller \u00e8 noto principalmente per i suoi trascorsi nella World Wrestling Entertainment. Qui, ha vinto per tre volte il World Tag Team Championship assieme a Lance Cade.\nCarriera.\nGli inizi.\nLa carriera di Mueller nel mondo del wrestling inizi\u00f2 nel 1997 in Missouri, alla Central States Wrestling Alliance. Successivamente il lottatore inizi\u00f2 a combattere per la World League Wrestling e per la Harley Race's Wrestling Academy. L'11 aprile 2000, Rhodes vinse il WLW Heavyweight Championship battendo Meng.\nSuccessivamente assunse il nome di Stan Dupp e form\u00f2, assieme al wrestler Bo Dupp, il tag team dei The Dupps (nella storyline, i due erano fratelli). Combatterono con questa identit\u00e0 sia in Ohio Valley Wrestling che nella Total Nonstop Action. Una volta arrivato in OVW, Mueller si alle\u00f2 con Lance Cade; i due insieme formarono un nuovo team, chiamato TNT. Nel giugno 2005 Mueller firm\u00f2 un contratto \"di sviluppo\" con la WWE.\nWorld Wrestling Entertainment (2005\u20132008).\nWorld Tag Team Champion (2005\u20132006).\nIl 22 agosto 2005 Mueller debutt\u00f2 come Trevor Murdoch durante un house show accanto al rientrante Cade (che era stato fermo per parecchio tempo a causa di un infortunio). I due adottarono una nuova gimmick, quella dei redneck vestiti da cowboy, facendosi chiamare Lance Cade e Trevor Murdoch.\nIl 5 settembre 2005 i due debuttarono insieme a \"Raw\", sconfiggendo gli allora campioni di coppia The Hurricane e Rosey in un match non titolato. Ad Unforgiven i due redneck riuscirono a vincere il World Tag Team Championship, ma li persero un mese dopo a Taboo Tuesday contro Kane e Big Show.\nIl 28 novembre 2005, durante un match che vedeva contrapposto Murdoch a Shelton Benjamin, il commentatore Joey Stiles annunci\u00f2 che Cade e Murdoch non avrebbero lottato pi\u00f9 insieme, poich\u00e9 il tag team si sciolse. Dopo la rottura con Cade, Murdoch inizi\u00f2 ad esibirsi in match singoli a \"Heat\", limitando le apparizioni a \"Raw\". Il cowboy ebbe un piccolo feud contro The Heart Throbs (Antonio e Romeo), che termin\u00f2 in uno spot alla Royal Rumble vinto dai Throbs.\nSuperate le rivalit\u00e0 contro Goldust e Snitsky, Cade torn\u00f2 a lottare assieme a Murdoch; successivamente i due redneck ebbero una breve rivalit\u00e0 con la D-Generation X (Shawn Michaels e Triple H), dove furono questi ultimi a trionfare in uno Street Fight Match.\nVarie faide (2007\u20132008).\nNell'aprile 2007 Cade e Murdoch iniziarono una rivalit\u00e0 contro gli allora Campioni di coppia Hardy Boyz, che sfidarono senza successo a Backlash in un incontro valido per il World Tag Team Championship. Ammirati dalle capacit\u00e0 sul ring degli Hardyz, Cade e Murdoch ne divennero amici e li sfidarono amichevolmente in un re-match a Judgment Day, perdendo nuovamente. Il 4 giugno a \"Raw\", i due redneck vinsero il titoli contro gli Hardyz, comportandosi in maniera non regolamentare. A Cade e Murdoch difesero i titoli contro gli Hardyz.\nTerminata la rivalit\u00e0 con gli Hardyz, Cade e Murdoch iniziarono un feud con i Cryme Tyme (Shad Gaspard e JTG).\nNel corso di un house show svoltosi il 5 settembre a Citt\u00e0 del Capo Cade e Murdoch hanno perso le cinture in favore di Paul London e Brian Kendrick, per poi riconquistarle l'8 settembre a Joberg, Sudafrica, sempre in un house show.\nDopo aver difeso il titolo per diversi mesi, Cade e Murdoch lo hanno perso contro Cody Rhodes e Hardcore Holly, in un match svoltosi durante la puntata speciale di \"Raw\" andata in onda il 10 dicembre 2007. Nel maggio 2008 il tag team si \u00e8 sciolto.\nCon il Meller \u00e8 passato al roster di \"SmackDown\" senza mai debuttare, perci\u00f2 il 3 luglio 2008 Mueller e la WWE hanno deciso di comune accordo di porre fine al contratto che legava il wrestler alla federazione. Attualmente combatte nelle indies del circuito della National Wrestling Alliance.\nTotal Nonstop Action Wrestling (2009).\nDebutta in TNA il 23 aprile 2009 come Jethro Holliday, formando un team con Eric Young per partecipare al Team 3D Invitional Tag Team Tournament battendo i No Limit ma perdendo il prossimo turno contro i Beer Money. Holiday turn\u00f2 heel e decide di avere un feud con Abyss che finir\u00e0 ad Hard Justice perdendo. Dopo di che viene usato come Jobber per essere alla fine licenziato.\nRitorno in WWE (2011).\nNel Maggio 2011 Murdoch torn\u00f2 in WWE facendo due dark match. Il Primo a \"Raw\" perde contro Evan Bourne e il secondo a \"SmackDown\" della stessa settimana contro Jey Uso perdendo sempre.\nRing Ka King (2011).\nMurdoch decide allora di partecipare al progetto Indiano della TNA usando il ring name di Roscoe Jackson. All'esordio vince un six-man tag team match.\nCircuito indipendente (2013-presente).\nDopo un periodo nel circuito indipendente Mueller annunci\u00f2 il suo ritiro dal mondo del wrestling dopo circa 20 anni di carriera per poi ritornare sui suoi passi nel 2019 quando annunci\u00f2 il ritorno nel business del wrestling firmando un contratto per la NWA. Egli,dopo la firma del contratto, comparse durante NWA Power dove affront\u00f2 e perse contro Ricky Starks con cui Mueller si congratul\u00f2 durante la sua intervista post-match stabilendosi nella fila dei face.Pi\u00f9 tardi,durante lo show,Mueller interruppe il promo di Starks per richiedere un contratto nella federazione che gli fu concesso.In seguito,egli vinse due match rispettivamente contro Jocephus e Caleb Konley per poi ottenere un match contro Nick Aldis, perdendo.Successivamente decise di partecipare al Torneo per decretare il primo NWA TV Champion in cui giunse alla finale per poi arrendersi contro Ricky Starks.\nIl giorno 29 agosto 2021, a NWA 73 sfida e sconfigge Nick Aldis e conquista il titolo NWA World Heavyweight Championship\nVita privata.\nMueller \u00e8 fidanzato con Amanda Busch, e insieme hanno avuto il primo bambino il 9 novembre del 2005. Insieme i tre vivono a Eldon, in Missouri.\nHa un tatuaggio di Taz dei \"Looney Tunes\" sul bicipite destro."}
{"id": "1289264", "revid": "125788255", "url": "https://it.wikipedia.org/wiki?curid=1289264", "title": "Infostrada", "text": "Infostrada S.p.A. \u00e8 stata un'azienda italiana di telecomunicazioni del gruppo Wind Telecomunicazioni S.p.A., che offriva servizi di telefonia fissa, xDSL e fibra ottica.\nStoria.\nInfostrada S.p.A. \u00e8 nata nel 1996 da un accordo tra Olivetti Telemedia e Bell Atlantic, con l'obiettivo di fare concorrenza a Telecom Italia nel settore della telefonia fissa.\nAlla fine del 1996 la societ\u00e0 ha 430 dipendenti e chiude il primo esercizio con un fatturato di 72 miliardi di lire. Nel 1997 subentra Mannesmann al socio americano, controllando Infostrada attraverso l'olandese Olivetti Mobile Telephony Services B.V., poi OliMan B.V. (50,1% Olivetti, 49,9% Mannesmann), che diventer\u00e0 anche azionista di Omnitel.\nNel 1998 Infostrada raggiunge un accordo con Ferrovie dello Stato che prevede l'acquisizione del diritto di accedere alla infrastruttura delle FS per la posa di cavi telefonici e il diritto di utilizzare parte dei cavi in fibra ottica della rete delle FS (circa 1770\u00a0km), per 30 anni.\nNel 1999 Olivetti cede Infostrada a Mannesmann e nel 2001 diventer\u00e0 propriet\u00e0 di Enel S.p.A., che la incorporer\u00e0 nel 2002 in Wind Telecomunicazioni S.p.A.\nDal 31 dicembre 2016, Infostrada S.p.A. viene incorporata nel gruppo Wind Tre S.p.A., joint-venture paritaria nata dalla fusione tra Wind Telecomunicazioni S.p.A. (controllata da VimpelCom Ltd.) e H3G S.p.A. (controllata da CK Hutchison Holdings Limited).\nDal 16 marzo 2020 le offerte sia di telefonia mobile che di telefonia fissa, vengono commercializzate con il nuovo marchio unico Wind Tre.\nAzionariato.\nInfostrada S.p.A. era posseduta al 100% da Wind Telecomunicazioni S.p.A., a sua volta controllata al 100% da VimpelCom Ltd."}
{"id": "1289265", "revid": "339392", "url": "https://it.wikipedia.org/wiki?curid=1289265", "title": "Gortyna (Iraklio)", "text": ""}
{"id": "1289268", "revid": "339392", "url": "https://it.wikipedia.org/wiki?curid=1289268", "title": "Simpkin", "text": ""}
{"id": "1289272", "revid": "767487", "url": "https://it.wikipedia.org/wiki?curid=1289272", "title": "Abd al-Rahman Sanchuelo", "text": "Origine.\nFiglio di Almanzor, discendente dalla famiglia dei Banu Abi-Amir, che aveva ricevuto dei territori, conosciuti come \u00abTurrush\u00bb (e non a Torrox, Malaga, come erroneamente sostenuto da alcuni storici) nella zona di Algeciras da \u1e6c\u0101riq ibn Ziy\u0101d, dopo la conquista degli anni 711 e 712. La madre era Abda, nata Urraca di Navarra, figlia del re di Navarra Sancho Garc\u00e9s II.\nBiografia.\nSin da piccolo venne chiamato Sanchuelo (in spagnolo \"piccolo Sancho\") anzich\u00e9 Abd al-Rahman, poich\u00e9 assomigliava al nonno, re di Navarra.\nNel 1008, alla morte del fratellastro, Abd al-Malik al-Muzaffar, probabilmente avvelenato da lui, gli succedette sia come hajib (ciambellano) o primo ministro, sia come comandante dell'esercito, mentre il califfo Hish\u0101m II ibn al-\u1e24akam, in pratica non aveva alcun potere. Riusc\u00ec dove il padre ed il fratello non erano arrivati: farsi nominare erede di Hisham II; questo fatto cre\u00f2 parecchio malcontento, ispirato dai fuqaha', nel popolo di Cordova che era molto affezionato agli omayyadi.\nNel 1009, approfittando che Sanchuelo era impegnato in una campagna militare in Le\u00f3n contro il re Alfonso V, una rivoluzione spodest\u00f2 Hisham II e pose sul trono un altro omayyade, Muhammad II ibn Hisham, che al rientro a Cordova di Sanchuelo lo fece imprigionare e nonostante quest'ultimo implorasse il perdono fu messo a morte il 4 marzo del 1009.\nCos\u00ec cadde la dinastia degli Amiridi che aveva avuto il potere assoluto in al-Andalus, per circa 30 anni e si innesc\u00f2 una guerra civile che in due decenni port\u00f2 alla caduta del califfato ed allo smembramento del califfato di Cordova."}
{"id": "1289277", "revid": "31455", "url": "https://it.wikipedia.org/wiki?curid=1289277", "title": "Magadha", "text": ""}
{"id": "1289278", "revid": "287204", "url": "https://it.wikipedia.org/wiki?curid=1289278", "title": "Regno Magadha", "text": "Il Regno Magadha (\u092e\u0917\u0927) \u00e8 un antico regno indiano situato nella pianura gangetica di cui si ha traccia fin dal VII secolo precedente la nostra era.\nEra uno dei 16 Stati chiamati Mahajanapada che sorgevano nell'India settentrionale nel VI secolo a.C. e che grazie a una serie di abili sovrani riusc\u00ec ad emergere e a diventare egemone.\nFu successivamente governato dalle dinastie Shishunaga (ca 642-425 a.C.), Nanda (ca 425-325 a.C.), Maurya (ca 325-184 a.C.) e Sunga (ca 184-175 a.C.) e dopo alcuni secoli di dominio straniero e divisione politica fu riunificato dalla dinastia Gupta (secoli IV-V d.C.). \nLa capitale del regno, Pataliputra, fu per vari secoli il centro urbano pi\u00f9 importante dell'India settentrionale.\nGeografia.\nIl regno del Magadha corrispondeva approssimativamente ai moderni distretti di Patna e di Gaya in Bihar del sud ed alle zone del Bengala nell'est. Era limitato a nord dal fiume Gange, a est dal fiume Champa, a sud dalle montagne del Vindhya e a ovest dal fiume Sona. Dal tempo del Buddha in poi in questa zona si include anche la zona di Anga.\nStoria.\nCi sono solo scarse informazioni riguardanti i primi governi che si stesero sella regione del Magadha. Le pi\u00f9 importanti fonti disponibili sono le \"Cronache Buddhiste\" dello Sri Lanka, i Pur\u0101\u1e47a, e una serie di altri testi giainisti e buddhisti. Sulla base di queste fonti sembrerebbe che il Magadha sia stato governato per circa 200 anni da una serie di dinastie (tra cui una delle principali fu la dinastia Shishunaga), dal 550 a.C. al 350 a.C.\nIl Re Bimbis\u0101ra (545-493 a.C.) della dinastia Hariyanka, fondatore del primo impero Magadha, fu tra i principali sovrani e condusse una politica espansionistica, conquistando Anga in quello che \u00e8 oggi il Bengala Occidentale.\nLa dinastia Shishunaga venne rovesciata nel 424 a.C. da Ugrasena Mah\u0101padma Nanda, il primo dei cosiddetti nove Nanda (\"Nava Nanda\").\nNel 326 a.C., l'esercito macedone di Alessandro Magno arriva fino ai confini dell'Impero Magadha. L'esercito macedone per\u00f2, stremato e spaventato dalla prospettiva di affrontare un altro grande esercito indiano presso il fiume Gange, si ammutina e si rifiuta di marciare ulteriormente verso Oriente. Alessandro si convince ad arrestare il suo cammino e devia verso Sud, aprendosi la strada verso l'Oceano Indiano.\nSuccessivamente il Magadha fu sede della potente dinastia vMaurya, fondata da Chandragupta, che estese i propri domini su buona parte dell'Asia Meridionale grazie soprattutto all'imperatore Asoka. La capitale dell'Impero Maurya, \"Pataliputra\" (la moderna Patna), inizialmente era soltanto una fortezza del Magadha. Chandragupta distrusse la dinastia Nanda intorno al 321 a.C., e divenne il primo sovrano del grande impero Maurya.\nRe del Magadha.\nDinastia Brihadratha.\nSovrani Semi-leggendari secondo i Pur\u0101\u1e47a.\nDinastia Pradyota.\nGovern\u00f2 tra il 799 e il 684 a.C. secondo le stime del V\u0101yu Pur\u0101\u1e47a.\nDinastia Kanva (73-26 a.C.).\nL'impero viene infine portato in dote da una principessa Lichchhavi al consorte Chandra Gupta I (305-335), fondatore dell'Impero Gupta"}
{"id": "1289285", "revid": "123396315", "url": "https://it.wikipedia.org/wiki?curid=1289285", "title": "Nasello", "text": "Il nome volgare nasello identifica varie specie di pesci ossei delle famiglie \"Merlucciidae\" e \"Phycidae\", all'interno dell'ordine \"Gadiformes\".\nI naselli appartengono quindi allo stesso ordine dei merluzzi (che sono i pesci del genere \"Gadus\") e dell'eglefino (\"Melanogrammus aeglefinus\"); gli stessi naselli della famiglia Merlucciidae (quindi esclusa la famiglia delle Phycidae come la mostella e la mostella bianca) vengono a volte commercializzati anche con il nome di merluzzi."}
{"id": "1289288", "revid": "124123", "url": "https://it.wikipedia.org/wiki?curid=1289288", "title": "Nati nel 1429", "text": ""}
{"id": "1289290", "revid": "486946", "url": "https://it.wikipedia.org/wiki?curid=1289290", "title": "Ohko", "text": ""}
{"id": "1289299", "revid": "59975", "url": "https://it.wikipedia.org/wiki?curid=1289299", "title": "Morte A 33 Giri", "text": ""}
{"id": "1289304", "revid": "112854491", "url": "https://it.wikipedia.org/wiki?curid=1289304", "title": "Sagra dei Osei", "text": "Il termine sagra dei osei pu\u00f2 riferirsi a differenti fiere popolari omonime, in differenti localit\u00e0, tra cui:"}
{"id": "1289306", "revid": "1793900", "url": "https://it.wikipedia.org/wiki?curid=1289306", "title": "Franklin Gothic", "text": "Franklin Gothic \u00e8 un tipo di carattere \"sans-serif\" disegnato da Morris Fuller Benton (1872-1948) nel 1903. \u00c8 uno degli oltre 200 tipi disegnati da Benton.\nSi presume che il nome sia un'attribuzione a Benjamin Franklin, mentre l'attributo \"gothic\" \u00e8 l'equivalente (anche se sempre meno usato) di \"sans-serif\" nei paesi anglofoni.\nL'intera famiglia di caratteri, che include anche le varianti condensata ed extra-condensata, fu pubblicata negli anni tra il 1902 ed il 1912. Include inoltre diversi spessori, in crescendo: book, medium, demi, heavy.\nSi distingue da molti altri caratteri \"sans-serif\" per la sua a tradizionale e particolarmente per la sua g a due anelli (cosa abbastanza rara per un carattere \"sans-serif\"). La coda della Q parte dal centro del fondo del corpo della lettera e curva verso destra mantenendo sempre lo stesso peso.\nNel 1980 il font designer Victor Caruso crea ITC Franklin Gothic\u2122.\nNel 1991 David Berlow implementa il carattere con il condensato e il compresso."}
{"id": "1289311", "revid": "54253", "url": "https://it.wikipedia.org/wiki?curid=1289311", "title": "Slivovica", "text": ""}
{"id": "1289312", "revid": "72396", "url": "https://it.wikipedia.org/wiki?curid=1289312", "title": "Ann Mather", "text": "Mather \u00e8 stata Vice presidente esecutivo, Capo Ufficio Finanziario e Segretaria della societ\u00e0 Pixar Animation Studios dal settembre 1999 all'aprile 2004. In seguito ha prestato servizio come direttore di CME dall'aprile 2004."}
{"id": "1289314", "revid": "194571", "url": "https://it.wikipedia.org/wiki?curid=1289314", "title": "Pas", "text": ""}
{"id": "1289319", "revid": "22475", "url": "https://it.wikipedia.org/wiki?curid=1289319", "title": "Google Inc", "text": ""}
{"id": "1289322", "revid": "152528", "url": "https://it.wikipedia.org/wiki?curid=1289322", "title": "Pixar Studios", "text": ""}
{"id": "1289324", "revid": "767487", "url": "https://it.wikipedia.org/wiki?curid=1289324", "title": "Flex-Able Leftovers", "text": "Flex-Able Leftovers \u00e8 un EP, pubblicato in edizione limitata, del compositore e chitarrista statunitense Steve Vai. Registrato tra il 1982 e il 1984 \u00e8 stato inizialmente pubblicato nel 1984 come vinile (in 2000 copie!) e solamente ordinabile tramite posta. Il 10 novembre 1998 la Sony Records pubblica una nuova edizione, contenente cinque tracce bonus non comprese nella versione originale.\nQuesto \u00e8 l'unico album di Steve Vai con il Parental Advisory, per via della prima traccia contenente oltre trenta espressioni volgari.\nTracce.\nTutte le tracce scritte da Steve Vai, eccetto dove indicato.\nIn Side\nOut Side\nIl 10 Novembre 1998 viene pubblicato un album con lo stesso nome contenente cinque tracce bonus, l'album appare molto\ndiverso e l'ordine delle tracce \u00e8 il seguente:"}
{"id": "1289326", "revid": "189296", "url": "https://it.wikipedia.org/wiki?curid=1289326", "title": "Flex-able Leftovers", "text": ""}
{"id": "1289332", "revid": "73997", "url": "https://it.wikipedia.org/wiki?curid=1289332", "title": "Ghost of the robot", "text": ""}
{"id": "1289334", "revid": "599013", "url": "https://it.wikipedia.org/wiki?curid=1289334", "title": "Leonid Ivanovy\u010d Stadnyk", "text": "Biografia.\nIn precedenza e poi di nuovo nell'edizione 2009 il record mondiale \u00e8 stato assegnato al cinese Xi Shun, per poi attribuirlo a Sultan K\u00f6sen, essendosi Stadnyk rifiutato di sottoporsi alle sei misurazioni previste dal nuovo regolamento per mantenere il record. L\u2019uomo entr\u00f2 nel Guinness World Record nel 2008 grazie all\u2019accurata misurazione da parte del Professor Micheal Besser (esperto endocrinologo). In quello stesso anno Stadnyk risultava essere alto 2,57 m.\nStadnyk ha cominciato a crescere in modo anomalo dall'et\u00e0 di 14 anni a causa di una disfunzione della ipofisi, causata probabilmente da un'operazione al cervello per togliere un tumore.\n\u00c8 morto nel 2014 all'et\u00e0 di 44 anni a seguito di un'emorragia cerebrale."}
{"id": "1289339", "revid": "767487", "url": "https://it.wikipedia.org/wiki?curid=1289339", "title": "Ci\u00f2 non accadrebbe qui", "text": "Ci\u00f2 non accadrebbe qui (\"S\u00e5nt h\u00e4nder inte h\u00e4r\") \u00e8 un film svedese del 1950 diretto da Ingmar Bergman.\nSi tratta di un film a tesi, di contenuto anticomunista. La vicenda \u00e8 ambientata in Svezia durante la Seconda guerra mondiale. Narra le traversie di una rifugiata che cerca di sfuggire alle spie comuniste.\nIl nome del personaggio Atk\u00e4 Natas, un essere malvagio, anagrammato (\u00c4kta Satan) in svedese significa \"vero satana\".\nProduzione.\nIl film fu prodotto dalla Svensk Filmindustri (SF). Venne girato allo Stadsg\u00e5rden di Stoccolma e negli studi della Svensk Filmindustri, Filmstaden, R\u00e5sunda.\nDistribuzione.\nUsc\u00ec nelle sale cinematografiche svedesi il 23 ottobre 1950. In Danimarca, venne distribuito il 4 giugno 1951 con il titolo \"S\u00e5dan noget sker ikke her\"."}
{"id": "1289351", "revid": "466539", "url": "https://it.wikipedia.org/wiki?curid=1289351", "title": "Jamie Walters", "text": "Biografia.\nLa carriera televisiva di Jamie \u00e8 nata nel 1988, per uno spot della Levi's. In seguito fece delle apparizioni speciali nella serie televisiva \"Quantum Leap - In viaggio nel tempo\" e un piccolo ruolo nella popolare telenovela \"General Hospital\". Il suo debutto nelle sale cinematografiche avvenne nel 1991, nel film \"Shout\", che contava anche attori del calibro di John Travolta, Heather Graham, e Gwyneth Paltrow.\nComunque, il motivo per il quale Jamie \u00e8 rimasto molto impresso nella mente del pubblico \u00e8 soprattutto per il ruolo di Ray Pruit, che ebbe nel telefilm \"Beverly Hills 90210\" e per un altro telefilm, \"The Heights \"; in entrambi ha suonato la sua nota canzone \"How Do You Talk to an Angel?\", nominata tra l'altro per un Emmy.\nJamie ha realizzato tre fortunati album, tra cui l'ultimo uscito nel 2002 ed intitolato \"Believed\", dopo di che si \u00e8 ritirato dalle scene, dal 2004 infatti risiede a Los Angeles, ha abbandonato sia la carriera da cantante sia da attore, dopo aver frequentato un corso ed essersi diplomato all'accademia nel 2004, lavora a tempo pieno come pompiere."}
{"id": "1289354", "revid": "83531", "url": "https://it.wikipedia.org/wiki?curid=1289354", "title": "Classica di Amburgo 2007", "text": "La Classica di Amburgo 2007 (ufficialmente \"Vattenfall Cyclassics\" per motivi di sponsorizzazione) dodicesima edizione della corsa, si svolse il 19 agosto 2007 su un percorso totale di 229,1\u00a0km. Fu vinta dall'italiano Alessandro Ballan che termin\u00f2 la gara in 5h21'05\", imponendosi in una volata di gruppo. A completare il podio il velocista spagnolo \u00d3scar Freire e il tedesco Gerald Ciolek.\nPercorso.\nLa Classica di Amburgo si corse su un circuito di 229,7\u00a0km attraverso la citt\u00e0 di Amburgo e la campagna circostante. Il percorso era prevalentemente pianeggiante e adatto ai velocisti.\nSquadre e corridori partecipanti.\nAl via si presentarono le venti squadre del circuito ProTour. Invitate fra le squadre continentali furono la tedesca Team Wiesenhof-Felt e l'olandese Skil-Shimano."}
{"id": "1289355", "revid": "125747228", "url": "https://it.wikipedia.org/wiki?curid=1289355", "title": "Domenico Scin\u00e0", "text": "Biografia.\nNato nel capoluogo siciliano da famiglia benestante, studi\u00f2 approfonditamente storia, scienze naturali e greco, ottenendo pure il titolo ecclesiastico di abate.\nFu il primo insegnante di fisica sperimentale all'Accademia degli Studi di Palermo della quale divenne in seguito anche presidente. Nei primi anni del XIX secolo venne nominato regio storiografo dal re Ferdinando di Borbone, nonch\u00e9 membro perpetuo della Commissione di pubblica istruzione ed educazione in Sicilia, anche partecipando alla stesura della Costituzione siciliana del 1812.\nDocente all'Universit\u00e0 di Palermo, si occup\u00f2 per tutta la sua vita di storia ed in particolare della storia della Sicilia, della quale venne riconosciuto dai suoi contemporanei come uno dei pi\u00f9 grandi conoscitori.\nMor\u00ec dopo aver contratto il colera che, nell'estate 1837, si era diffuso nella citt\u00e0 e nella provincia di Palermo, mietendo numerose vittime, interrompendo cos\u00ec la stesura del suo saggio sul \"Primo periodo della letteratura greco-sicula\" che, pur incompleto, venne pubblicato nel medesimo anno."}
{"id": "1289356", "revid": "339392", "url": "https://it.wikipedia.org/wiki?curid=1289356", "title": "FK Vilnius", "text": ""}
{"id": "1289359", "revid": "599013", "url": "https://it.wikipedia.org/wiki?curid=1289359", "title": "Porta San Zeno", "text": ""}
{"id": "1289360", "revid": "339392", "url": "https://it.wikipedia.org/wiki?curid=1289360", "title": "V\u0117tra Vilnius", "text": ""}
{"id": "1289361", "revid": "339392", "url": "https://it.wikipedia.org/wiki?curid=1289361", "title": "FK Siauliai", "text": ""}
{"id": "1289362", "revid": "226458", "url": "https://it.wikipedia.org/wiki?curid=1289362", "title": "Gabriele Cattani", "text": "Cattani ha coscoperto diversi asteroidi, insieme all'astronomo Luciano Tesi."}
{"id": "1289363", "revid": "339392", "url": "https://it.wikipedia.org/wiki?curid=1289363", "title": "Interas Visaginas", "text": ""}
{"id": "1289369", "revid": "599013", "url": "https://it.wikipedia.org/wiki?curid=1289369", "title": "Maciej \u017burawski", "text": "Carriera.\nClub.\nDopo 4 stagioni al Warta Pozna\u0144, nel gennaio 1998 venne acquistato dal Lech Poznan.\nNel gennaio 2000 passa a titolo definitivo al Wis\u0142a Cracovia, dove milita fino al 2005, vincendo 5 campionati polacchi e 2 Coppe di Polonia. Fu votato giocatore polacco dell'anno nel 2002.\nVenne acquistato dal Celtic nel 2005. Firma un contratto triennale, per una cifra vicina ai due milioni di sterline. Qui sceglie la maglia n\u00ba 7, appartenuta prima di lui al brasiliano Juninho Paulista, ma soprattutto a Henrik Larsson. Nella sua prima stagione in Scozia, va a segno 16 volte nella Scottish Premier League 2005-2006, guadagnandosi cos\u00ec le simpatie dei tifosi del Celtic che lo soprannominarono \"Magic\" \u017burawski.\nIl 19 febbraio 2006, \u017burawski segn\u00f2 4 gol quando il Celtic raggiunse un record nella Scottish Premier League, battendo il Dunfermline Athletic per 8-1. \u017burawski \u00e8 stato successivamente votato come il miglior calciatore della SPL.\nNell'inverno del 2008 Zurawski si trasferisce al Larissa squadra militante nella Souper Ligka Ellada. In questa stagione segna all'esordio e diventa il capocannoniere della squadra con 9 reti.\nA giugno del 2009 passa ai ciprioti dell'. Chiude la carriera nel 2011, dopo essere tornato al Wis\u0142a Cracovia.\nNazionale.\nVenne convocato per disputare i Mondiali di calcio Germania 2006. La si classific\u00f2 3\u00aa nel suo girone, comprendente , e . Nella competizione Zurawski non realizz\u00f2 nemmeno un gol.\n\u00c8 stato inoltre convocato dal commissario tecnico della Nazionale polacca Leo Beenhakker per partecipare al , alla prima partita dei quali, contro la , s'infortuna e, per questo motivo, salter\u00e0 le successive due partite del girone\nStatistiche.\nPresenze e reti nei club.\n\"Dati aggiornati al 1\u00ba gennaio 2012.\""}
{"id": "1289370", "revid": "21583", "url": "https://it.wikipedia.org/wiki?curid=1289370", "title": "Tavola domenicale", "text": "La tavola domenicale, dall'inglese \"sunday table\" o \"sunday page\", \u00e8 un fumetto a colori pubblicato settimanalmente sui giornali quotidiani costituito da una sola tavola.\nStoria.\nL\u2019editore Joseph Pulitzer decise di aggiungere nel 1895 ai quotidiani della domenica un supplemento illustrato a colori per l\u2019infanzia costituito da una tavola disegnata con le storie del personaggio immaginario di Yellow Kid, realizzate da Richard Felton Outcault. Il successo fu tale che ben presto si moltiplicarono i supplementi illustrati dei quotidiani anche di altri editori e questo port\u00f2 alla nascita di altri personaggi comici e alla nascita del fumetto con serie comiche come The Katzenjammer Kids (1897), Bringing up Father (1913) o Little Nemo (1905). Accanto alle tavole domenicali a colori, dal 1907 comparvero poco alla volta sui quotidiani le strisce giornaliere (\"daily strips\") in bianco e nero, con storie conclusive o a puntate di serie gi\u00e0 realizzate nel formato a tavola o nuove.\nCaratteristiche.\nIn una rivista la tavola si identifica con una pagina, mentre in un quotidiano la pagina pu\u00f2 essere molto pi\u00f9 grande e contenere due o pi\u00f9 tavole a fumetti anche di personaggi diversi, oppure una tavola e altre rubriche o articoli. Possono essere di genere umoristico, le quali in genere esauriscono le loro \"gag\" in una sola tavola, che viene detta auto-conclusiva, oppure di genere avventuroso, che proseguono le vicende da una tavola all'altra o dalla tavola alle strisce giornaliere; in questo caso la tavola domenicale pu\u00f2 fungere da riassunto degli accadimenti della settimana raccontati nelle strisce giornaliere. Fra gli innumerevoli esempi di una serie avventurosa con storie a continuazione fra strisce e tavole, \u00e8 quella incentrata sul personaggio di Steve Canyon ideato e realizzato da Milton Caniff. Nel suo libro Apocalittici e integrati Umberto Eco dedica un intero capitolo all'analisi semiotica della prima tavola domenicale di Steve Canyon.\nLe tavole, cos\u00ec come poi anche le strisce, venivano distribuite negli Stati Uniti, dove erano esordite, alle varie testate dai Syndicate, sorta di agenzia di distribuzione."}
{"id": "1289371", "revid": "339392", "url": "https://it.wikipedia.org/wiki?curid=1289371", "title": "Mucopolisaccaridi", "text": ""}
{"id": "1289372", "revid": "92723", "url": "https://it.wikipedia.org/wiki?curid=1289372", "title": "Heroic Age", "text": " \u00e8 un anime di genere mecha diretto da Toshimasa Suzuki. \u00c8 prodotto dallo studio Xebec e va in onda sulle reti televisive giapponesi TV Tokyo e TV Osaka. La serie \u00e8 andata in onda per la prima volta dal 1\u00ba aprile al 30 settembre 2007, per un totale di 26 episodi trasmessi.\nStoria.\nMolto lontano, in un tempo remoto esisteva un gruppo di persone che si facevano chiamare Trib\u00f9 Dorata. Questa trib\u00f9 aveva un dono eccezionale, ovvero quello della preveggenza. Un giorno chiamarono a raccolta alcune trib\u00f9 primitive provenienti da alcuni pianeti della galassia. In quel momento tre popoli risposero all'appello: la Trib\u00f9 d'Argento, la Trib\u00f9 di Bronzo e la Trib\u00f9 degli Eroi. In seguito, quando la Trib\u00f9 Dorata decise di abbandonare quell'universo, inaspettatamente, un altro popolo si un\u00ec all'appello. Questo popolo erano gli esseri umani, che la Trib\u00f9 Dorata chiam\u00f2 Trib\u00f9 del Ferro. Dopo poco tempo, il popolo umano si mise in viaggio alla ricerca del loro salvatore, guidati dalla Principessa Dianeira. Vagando per i pianeti della galassia, la Principessa percep\u00ec un flusso di energia pura, quel flusso apparteneva al Nodoss. Dianeira cos\u00ec riferisce al Capitano dell'Argonaut tramite un robottino elettronico di nome B-Navi che hanno trovato un flusso di energia proveniente da un punto dello spazio che potrebbe appartenere al Nodoss. Il Capitano e la squadra di Iolaus si dirigono nella stanza della Principessa dove B-Navi proietta l'immagine del pianeta Oron in cui si troverebbe il salvatore.\nAppena la squadra di Iolaus e quella di Dianeira raggiungono il pianeta, trovando dopo poco tempo il ragazzo, dallo spazio arrivano dei formicai della Trib\u00f9 di Bronzo comandati dalla Trib\u00f9 d'Argento che cercano di attaccare la squadra scesa sul pianeta e l'Argonaut. La minaccia verr\u00e0 fermata da Age, il ragazzo che dovrebbe salvare l'umanit\u00e0, trasformatosi nel Nodoss Bellcross che distrugger\u00e0 i formicai. Finita la carneficina Age decide di salire a bordo dell'Argonaut abbandonando il suo pianeta Oron e il suo amico polipo Fuut. Inizia cos\u00ec un viaggio alla lotta contro le Trib\u00f9 nemiche e alla salvezza dell'umanit\u00e0 intera.\nComandamenti.\nAd ogni Trib\u00f9 che possiede uno o pi\u00f9 Nodoss viene fatto firmare un contratto in cui si devono rispettare i 12 comandamenti della Trib\u00f9 a cui appartiene. Alcuni di questi comandamenti possono anche essere non rispettati.\nComandamenti della Trib\u00f9 di Ferro.\nI comandamenti della Trib\u00f9 di Ferro sono stati elencati nel 2\u00ba episodio della serie.\nComandamenti della Trib\u00f9 d'Argento.\nIl contenuto di alcuni contratti stilati dalla Trib\u00f9 d'Argento \u00e8 in parte ancora sconosciuto. La Trib\u00f9 d'Argento conta un totale di quattro Nodoss.\nPersonaggi.\nNodoss.\nNodoss \u00e8 il termine con cui sono indicati gli esseri viventi, appartenenti alle varie trib\u00f9, che racchiudono dentro di s\u00e9 il potere della Trib\u00f9 degli Eroi. Questo potere pu\u00f2 essere evocato dal portatore in situazioni di pericolo, grazie ad una pietra che si trova nel proprio corpo e che sprigionando energia attiva il potere del Nodoss. I Nodoss hanno poteri soprannaturali come agilit\u00e0 raddoppiata, resistenza aumentata, forza superiore, la possibilit\u00e0 di respirare nel vuoto dello spazio e la capacit\u00e0 di non bruciare al rientro nell'atmosfera di un pianeta. In un episodio viene svelato che Age in realt\u00e0 doveva servire la Trib\u00f9 d'Argento ed inoltre Yuti afferma anche che se un Nodoss non rispetta i comandamenti affidati a lui dalla Trib\u00f9 Dorata, la civilt\u00e0 che proteggerebbe verrebbe distrutta.\nTrib\u00f9 del Ferro.\nNella corsa contro il tempo per l'esplorazione dello spazio, la Trib\u00f9 del Ferro era quella pi\u00f9 arretrata per quanto riguarda i mezzi tecnologici. Appena iniziarono a vagare per lo spazio cominciarono ad essere attaccati dai formicai della Trib\u00f9 del Bronzo a sua volta comandati dalla Trib\u00f9 d'Argento, che si era sostituita a quella Dorata. Il Nodoss , Belcross, \u00e8 la loro unica speranza di riconquistare il proprio pianeta, invaso dalle trib\u00f9 nemiche.\nTrib\u00f9 d'Argento.\nLa Trib\u00f9 d'Argento \u00e8 composta da 3 guardiani che si sono auto-affermati padroni dell'Universo intero ed eredi della Trib\u00f9 Dorata credendosi anche superiori a loro.\nTrib\u00f9 del Bronzo.\nLa Trib\u00f9 del Bronzo \u00e8 il braccio destro della Trib\u00f9 d'Argento. La loro popolazione \u00e8 composta da insetti dal sangue color blu. La Trib\u00f9 del Bronzo usa come basi d'attacco degli asteroidi scavati ed adempiti a formicai. Tramite essi possono allo stesso tempo attaccare, rifugiarsi e proteggersi rendendosi quasi immuni dai nemici. Gli unici che riesce a sconfiggerli completamente \u00e8 il Nodoss della Trib\u00f9 del Ferro, Bellcross. Non sono conosciuti personaggi chiave di questa trib\u00f9.\nEpisodi.\nLa serie \u00e8 andata in onda per la prima volta in Giappone il 1\u00ba aprile 2007 su TV Tokyo e TV Osaka. In totale conta 26 episodi.\nMusiche.\nSigla Iniziale.\nLa sigla iniziale di Heroic Age, \"gravitation\", \u00e8 stata composta da angela ed \u00e8 stata messa in vendita il 9 maggio 2007 al prezzo di 1200 \uffe5. La Opening \u00e8 stata introdotta dal 2\u00ba episodio.\nIl CD messo in vendita conteneva i seguenti brani musicali:\nStaff:\nSigla Finale.\nLa sigla finale di Heroic Age, \"Azurite\", \u00e8 stata composta da Tae Urakabe ed \u00e8 stata messa in vendita il 23 maggio 2007 al prezzo di 1050 \uffe5. La finale \u00e8 stata introdotta dal 3\u00ba episodio.\nIl CD messo in vendita conteneva i seguenti brani musicali:\nStaff:\nColonna sonora.\nLa prima colonna sonora \"Star Way\" \u00e8 stata pubblicata l'11 luglio 2007. La confezione conteneva 2 CD, il primo con le originali colonne sonore mentre il secondo conteneva un Drama-cd.\nIl secondo disco parla della vita di Iolaus al di fuori della serie Heroic Age. Il disco contiene anche un pezzo di \"Azurite\" e alcuni tratti con la voce di Dianeira.\nStaff:\nSomiglianze.\nHeroic Age trae i nomi di alcuni personaggi e di alcuni oggetti, insieme a parti della storia, da una leggenda greca.\nLe storie e le ripartizioni delle parti sono molto simili a quelli del telefilm fantascientifico americano Stargate SG1.\nIl popolo Dorato \u00e8 simile agli Antichi; il popolo d'Argento \u00e8 assimilabile ai Tok'ra e ai Goa'uld; il popolo di Bronzo ai Jaffa, servi dei Goa'uld; e il popolo di Ferro \u00e8 come la popolazione umana, i Tau'ri, del telefilm, perch\u00e9 hanno la tecnologia pi\u00f9 arretrata di tutti."}
{"id": "1289379", "revid": "49022", "url": "https://it.wikipedia.org/wiki?curid=1289379", "title": "Maniplo", "text": ""}
{"id": "1289383", "revid": "287204", "url": "https://it.wikipedia.org/wiki?curid=1289383", "title": "Primeira Divis\u00e3o 1947-1948", "text": "L'edizione 1947-48 della Primeira Divis\u00e3o vide la vittoria finale dello Sporting.\nCapocannoniere del torneo fu Ant\u00f3nio Ara\u00fajo (), con 36 reti."}
{"id": "1289384", "revid": "73843", "url": "https://it.wikipedia.org/wiki?curid=1289384", "title": "Giro di Germania 2007", "text": "Il Giro di Germania 2007, trentunesima edizione della corsa, si svolse in nove tappe dal 10 al 18 agosto 2007, per un percorso totale di 1 292,5\u00a0km. Fu vinto dal tedesco Jens Voigt, che termin\u00f2 la gara in 30 ore, 57 minuti e 21 secondi alla media di 41,753 km/h, davanti allo statunitense Levi Leipheimer ed allo spagnolo David L\u00f3pez Garc\u00eda.\nLe classifiche minori furono appannaggio di Erik Zabel, Niki Terpstra e Robert Gesink, rispettivamente vincitori della classifica a punti, scalatori e giovani. \nVoigt riusc\u00ec a conquistare la corsa di casa, avvantaggiandosi nelle 2 cronometro presenti (sia a squadre, sia individuali entrambe conquistate dal corridore) mantenendo il primato dalla seconda tappa ininterrottamente; l'altro corridore che indoss\u00f2 la maglia di leader provvisorio fu appannaggio di un altro corridore tedesco: Robert Forster, vincitore della prima tappa a Saarbr\u00fccken.\nSquadre partecipanti.\nAlla manifestazione hanno partecipato 23 squadre: 19 del Pro-Tour (tutte tranne la Astana) pi\u00f9 quattro wild-card: Skil-Shimano, Team Volksbank, Team Wiesenhof-Felt e Elk Haus-Simplon."}
{"id": "1289386", "revid": "1602064", "url": "https://it.wikipedia.org/wiki?curid=1289386", "title": "Contradictio in adiecto", "text": "La locuzione latina contradictio in adiecto in italiano significa letteralmente \"contraddizione nell'attributo\", ovverosia \"contraddizione in termini\".Indica una formulazione di concetto di forma contraddittoria, in cui un attributo non sia compatibile in modo logico con il sostantivo che lo regge poich\u00e9 il concetto classicamente legato a questo (al sostantivo) contiene gi\u00e0 una chiara connotazione non coerente con la specificazione apportata dall'attributo.\nAd esempio, nelle locuzioni \"ferro ligneo\", \"fuoco umido\", o simili, la specificazione aggiunta dall'attributo collide con caratteri intrinseci del concetto che si lega al sostantivo."}
{"id": "1289387", "revid": "24989", "url": "https://it.wikipedia.org/wiki?curid=1289387", "title": "Kool and the Gang", "text": ""}
{"id": "1289388", "revid": "110157", "url": "https://it.wikipedia.org/wiki?curid=1289388", "title": "Jamie Walters (album)", "text": "Jamie Walters \u00e8 il primo album pubblicato dall'omonimo cantante e chitarrista statunitense.\nQuesto fortunato album di debutto \u00e8 stato prodotto da Steve Tyrell e pubblicato il 23 agosto del 1994."}
{"id": "1289396", "revid": "287204", "url": "https://it.wikipedia.org/wiki?curid=1289396", "title": "Primeira Divis\u00e3o 1948-1949", "text": "L'edizione 1948-49 della Primeira Divis\u00e3o vide la vittoria finale dello Sporting.\nCapocannoniere del torneo fu Fernando Peyroteo (Sporting CP), con 40 reti."}
{"id": "1289398", "revid": "767487", "url": "https://it.wikipedia.org/wiki?curid=1289398", "title": "Ride (Jamie Walters)", "text": "Ride \u00e8 il secondo album pubblicato dal cantante e chitarrista statunitense Jamie Walters.\nIl disco \u00e8 ritenuto da molti il migliore della sua discografia ed \u00e8 stato pubblicato il 17 giugno del 1997."}
{"id": "1289404", "revid": "80598", "url": "https://it.wikipedia.org/wiki?curid=1289404", "title": "Marisa Sacchetto", "text": "Come attrice ha avuto una breve esperienza interpretando \"Corri come il vento, Kiko\", di Sergio Bergonzelli del 1982, e \"Tenera \u00e8 la carne\", di Tinto Brass, film rimasto incompiuto.\nBiografia.\nInizia l'attivit\u00e0 di cantante nel 1968, esibendosi nella sua regione con il gruppo Gli Atridi (diretti dal maestro Steno Sandoli).\nNel periodo 1968/69 si esibisce come cantante nel gruppo \"The Pick Up\" nella provincia di Venezia, e partecipa, vincendoli, a quattro festival: Adria, Vicenza, Venezia e il \"Festival dei Due Mari\" di Caserta.\nNel 1970 vince il Festival di Castrocaro, dove viene notata da Giacomo Mazzini, padre di Mina, che le offre un contratto con la PDU, etichetta fondata tre anni prima dalla cantante cremonese e dal padre, appunto.\nIl primo 45 giri, \"Sono gi\u00e0 le sei\", \u00e8 una cover di \"Mean Mistreater\" dei Grand Funk Railroad.\nNel 1971 partecipa ad Un disco per l'estate con \"Tredici ragioni\", che ottiene una discreta notoriet\u00e0. Segue un altro singolo (\"Innamorata di te\"), presentato alla Mostra Internazionale di Musica Leggera di Venezia, e nel 1972 la sua unica partecipazione al Festival di Sanremo con \"La foresta selvaggia\" (canzone composta da Claudio Cavallaro con il testo di Paolo Limiti e Maurizio Seymandi); la critica la accusa di ricalcare eccessivamente lo stile di Rosanna Fratello, e il brano non riscuote molto successo.\nNell'estate del 1972 registra una puntata di Senza rete (programma televisivo), dove canta anche il suo nuovo 45 giri, \"Il mio amore per Mario\": il brano conquista parecchie simpatie da parte del pubblico, pur non trattandosi di un vero successo commerciale. \"Il mio amore per Mario\" \u00e8 anche il brano d'apertura del suo primo album (\"Primo incontro\", edito sempre nel 1972 dalla PDU).\nPartecipa a Canzonissima (edizione 1972-73), dove arriva in semifinale con \"E la domenica lui mi porta via\" scritta da Alberto Testa su musica di Gualtiero Malgoni.\nNel 1973 \u00e8 di nuovo in gara ad Un disco per l'estate con \"La citt\u00e0\" e registra una seconda puntata di Senza rete (programma televisivo), dov'\u00e8 protagonista assieme a Mino Reitano. In autunno pubblica \"Meravigliosa malattia\", che diventa un altro discreto successo, anticipando l'uscita del secondo suo album (\"Un papavero tra le rotaie\"). Nello stesso anno incide \"Ho paura ma non importa\" (musica di Gualtireo Malgoni con il testo Virginio Capitini e Alberto Testa.\nNel 1974 lascia la PDU per approdare alla Philips con due 45 giri in cui riprende brani come \"Tango delle rose\", \"Nilo blu\", o \"Abat-jour\" (nel 1975), seguendo la scia di Gigliola Cinquetti e Rosanna Fratello, che in quello stesso periodo riproponevano vecchi canti di vario genere. Ma Marisa Sacchetto passa totalmente inosservata.\nNel 1976 ritorna alla PDU con due incisioni tratte dalla colonna sonora del film \"\u00c8 nata una stella\", ma anche queste non lasciano traccia.\nNel 1977 posa nuda per Playboy e dopo un singolo dal titolo \"Honey Honey\", uscito nell'estate 1978 a cui fa seguito l'lp \"It's a Horse of a Different Color\", composto da sei brani cantati in inglese e altrettanti in italiano, tenta il genere \"disco\". Poco pi\u00f9 tardi uscir\u00e0 un altro singolo intitolato \"Un momento prima\", anch'esso parte del long-playing.\nNel 1979 insiste ancora sulla discomusic pubblicando \"Hunting for my heart\", l'ultimo singolo per la PDU: la Sacchetto si avvale della collaborazione di Beppe Cantarelli e Julie Scott, che nello stesso anno firmano \"Tiger Bay\" (sempre \"disco\") per uno degli album di maggior successo di Mina (\"Attila\").\nNel 1980 la cantante tenta nuovamente un restyling, cambiando look, genere (elettronico) e casa discografica: inoltre sar\u00e0 semplicemente \"Marisa\" sulla copertina del suo penultimo 45 giri, \"Regina del futuro\", brano composto da Pino Presti (autore e arrangiatore di importanti capitoli discografici della Mina anni settanta) con il testo di Ivan Cattaneo.\nNel 1982 partecipa al film \"Corri come il vento, Kiko\"; nel frattempo inizia a lavorare nelle prime tv commerciali.\nNel 1985 escono su 45 giri quelle che ad oggi rimangono le sue ultime incisioni discografiche: i brani \"Una donna\" e \"Solo tu, solo noi\", firmati da Francesco Delfino e Sandro Giacobbe."}
{"id": "1289405", "revid": "767487", "url": "https://it.wikipedia.org/wiki?curid=1289405", "title": "Believed", "text": "Believed \u00e8 il terzo e per ora ultimo album pubblicato dal cantante e chitarrista statunitense Jamie Walters, nel 2002"}
{"id": "1289406", "revid": "124759766", "url": "https://it.wikipedia.org/wiki?curid=1289406", "title": "Delia Gualtiero", "text": "Biografia.\nInizia la carriera giovanissima con il nome d'arte \"Delia\", da non confondere con l'omonima cantante Delia (Delia Corleto che incise \"Io protesto\", per l'etichetta Kansas, nel 1967).\nNel 1971 debutta in televisione nel programma \"Il suo nome per favore\", mentre nel 1972 partecipa al Festival di Sanremo con \"Per amore ricomincerei\".\nCon la stessa canzone, sempre nel 1972, Delia partecipa alla kermesse internazionale \"Golden Orpheus\" in Bulgaria, dove il brano viene pubblicato su disco.\nNello stesso anno \u00e8 in gara ad Un disco per l'estate con \"Una donna sola al mare\".\nDopo un periodo di inattivit\u00e0, torna ad incidere negli anni ottanta, quando pubblica quattro album con Polydor e Virgin.\nNel 1982 partecipa alla trasmissione televisiva \"Premiatissima\" con \"Occhi\", il suo brano pi\u00f9 noto.\nNell'estate del 1985 ottiene una discreta notoriet\u00e0 un altro suo brano, \"Di quale amore, di quanto amore\", tratto dall'album \"Io\".\n\u00c8 stata sposata fino al 1992 con Red Canzian, componente dei Pooh, che ha scritto e prodotto alcuni dei suoi lavori; dalla loro unione \u00e8 nata la figlia Chiara Canzian, anche lei cantante.\nNel 2019 torna alla ribalta delle scene discografiche musicali cantando nei brani: \"Prima o poi\" e \"Sono fragile\" dell\u2019album Hotel disamore di Miki Porru."}
{"id": "1289407", "revid": "1005847", "url": "https://it.wikipedia.org/wiki?curid=1289407", "title": "Giuseppe Ferrari (giurista)", "text": "Biografia.\nNel 1940 ottenne la libera docenza in diritto costituzionale. Nel 1945 divenne professore incaricato e, dal 1956, professore straordinario e, successivamente, ordinario di Diritto costituzionale, Diritto pubblico generale ed Istituzioni di diritto pubblico nelle universit\u00e0 di Messina, Parma, Pisa e Roma \"La Sapienza\". \nAllievo di Costantino Mortati, \u00e8 stato uno dei maggiori costituzionalisti italiani della seconda met\u00e0 del Novecento e maestro di brillanti giuristi, costituzionalisti e teorici del diritto di diverse generazioni, lasciando numerosi contributi, in particolare sugli organi dello Stato, le fonti del diritto, l'organizzazione della magistratura. Tra i suoi allievi sono da menzionare Pietro Giuseppe Grasso, Nicola Occhiocupo, Sergio Antonelli, Paolo Giocoli Nacci, Carla Romanelli Grimaldi. Ebbe numerosi incarichi di consulenza e ricopr\u00ec importanti cariche pubbliche. Nel 1945 fu nominato presidente della Commissione di epurazione dei segretari comunali e provinciali.\nNel 1972 fu eletto membro del CSM e nel 1980, nominato del Presidente della Repubblica Pertini, divenne giudice della Corte Costituzionale. Da tale carica si dimise nel 1987, con un clamoroso gesto in polemica rispetto alla allora nascente prassi di eleggere Presidente della Corte il decano di nomina. Nel 1991 \u00e8 stato nominato Professore emerito di Diritto pubblico generale.\nOpere.\nTra le sue opere principali sono da ricordare: \"Problemi nuovi del nuovo Parlamento bicamerale\", Roma, (1950); \"Costituzione e funzioni del Consiglio superiore della pubblica istruzione\", Milano, (1950); \"Introduzione ad uno studio del diritto pubblico consuetudinario\", Milano, (1950); \"Gli organi ausiliari dello Stato\", Milano, (1956), \"Sulla pubblicazione indiretta\", Milano, (1959); \"Il CNEL de jure condito e de jure condendo\", Milano, (1959); \"Il capoluogo regionale. Autonomie regionali e sovranit\u00e0 articolata\", Milano,(1970); \"Soliloquio sulla magistratura\", Roma, (1984); \"Corso istituzionale di diritto pubblico\", Milano,(1987); \"La giustizia e il giudice\", Milano, (1989); \"Il senso dello Stato\", Milano, (1990)."}
{"id": "1289408", "revid": "767487", "url": "https://it.wikipedia.org/wiki?curid=1289408", "title": "Angelica (cantante)", "text": "Biografia.\nInizia l'attivit\u00e0 cantando nella \"Schola Cantorum\" della sua parrocchia, mentre lavora come disegnatrice edile ancora giovanissima; partecipa poi a molti concorsi canori, in cui si classifica sempre in buone posizioni, finch\u00e9 non viene notata da Luciana Medini, discografica della Radio Records (etichetta di propriet\u00e0 delle Edizioni musicali Sidet, distribuita dall'Ariston Records) e autrice di testi (suoi sono quelli di alcune tra le prime incisioni di Franco Battiato, come \"La torre\" e \"Triste come me\"), che le propone un contratto discografico.\nDotata di una voce gradevole e di una decisamente bella presenza, riesce subito a farsi notare anche in televisione: nel 1969 incide la sigla del programma televisivo \"Pianofortissimo\", \"Improvviso\", condotto da Silvana Giacobini, e partecipa a \"Sette voci\", il programma condotto da Pippo Baudo.\nL'anno successivo partecipa a Un disco per l'estate con la canzone \"Con il mare dentro agli occhi\", arrangiata dal maestro Giulio Libano, brano che riscuote un discreto successo: viene pubblicato in due versioni (con diversa copertina e diverso lato B), ed anche in Germania, cantato in tedesco.\nNel 1971 incide la canzone autobiografica \"La mia storia\" in due versioni, nel dialetto del suo paese (Castelleone in provincia di Cremona) ed in italiano.\nPartecipa poi al Festival di Sanremo 1972 con \"Portami via\", canzone che ricorda certe melodie cantate nello stesso periodo da Iva Zanicchi (come \"Un fiume amaro\"), scritta dal maestro Mario Mellier (che dirige l'orchestra al Festival) e dalla Medini. Nello stesso anno pubblica il suo primo 33 giri e l'anno successivo il secondo (solo per il mercato giapponese).\nDopo il matrimonio e la nascita dei due figli decide di dedicarsi alla famiglia e di abbandonare l'attivit\u00e0 musicale, restando nel suo paese natale dove il marito gestisce un negozio di parrucchiere per signora.\nDiscografia.\nDiscografia fuori dall'Italia.\nGermania.\nSingoli\nGiappone.\nAlbum"}
{"id": "1289411", "revid": "287204", "url": "https://it.wikipedia.org/wiki?curid=1289411", "title": "Anders Lyrbring", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Atlanta 1996."}
{"id": "1289412", "revid": "729019", "url": "https://it.wikipedia.org/wiki?curid=1289412", "title": "Castello di Chiavari", "text": "Il castello di Chiavari \u00e8 un edificio difensivo sito in salita al Castello a Chiavari, nel Tigullio.\nStoria.\nIl castello fu costruito tra il 1146 e il 1147, uno dei primi eretti nella zona geografica del Golfo del Tigullio, sul colle dominante l'allora cittadella fortificata del borgo marinaro di \"Clavari\", l'odierna Chiavari, a difesa di essa e della valle circostante.\nNel 1172 sub\u00ec il suo primo assedio da parte di Opizzino Spinola, mentre nel 1278 si registr\u00f2 la caduta del castello - per soli otto giorni - nelle mani di Moruello Malaspina e Alberto Fieschi, alleati nella conquista del maniero. Nella prima met\u00e0 del XIV secolo dovette essere pi\u00f9 volte ricostruito a causa delle violente lotte tra le fazioni guelfe e ghibelline; in questo secolo il borgo fu ulteriormente fortificato grazie alla presenza di una possente cinta muraria accessibile mediante sette porte e difese da ben quattordici torrette di avvistamento. Ancora oggi sono ben visibili i resti delle antiche mura costituenti l'antica \"Cittadella di Chiavari\" del Medioevo.\nLa fine del castello fu decisa direttamente dalla Repubblica di Genova, la quale avvi\u00f2 un notevole potenziamento e ampliamento della cittadella medievale adiacente al mare, scoraggiando cos\u00ec eventuali attacchi via mare da parte dei corsari barbareschi. La costruzione fu decisa dal maresciallo di Francia Jean Le Meingre - detto \"Boucicault\" - luogotenente e governatore della repubblica genovese per l'imperatore Carlo IV di Francia, nel 1404 e il progetto fu affidato al chiavarese Martino della Torre.\nIl castello, non \u00e8 pi\u00f9 usato a scopo difensivo, fu lentamente abbandonato a se stesso e demolito nelle sue parti a partire dal 1575 e ad oggi conserva intatto il torrione a monte e sul lato opposto una piazza d'armi fortificata; della cinta muraria eretta fino alla cittadella rimangono solo alcune tracce lungo il percorso. Sono invece ancora ben visibili le due cisterne d'acqua di fronte al torrione utili per garantire la sopravvivenza in caso di assedi.\nIl castello, dal 1993, \u00e8 di propriet\u00e0 privata.\nOscillamento dell'edificio.\nTra il 2007 e il 2008 il castello \u00e8 stato sottoposto ad una verifica alla struttura per oscillazioni del terreno causate, tra i vari fattori di rischio, anche da un vicino sbancamento per la costruzione di un'unit\u00e0 abitativa. I rilievi, richiesti dal proprietario del castello e quindi effettuati dal Comune di Chiavari e dalla Soprintendenza per i Beni architettonici e per il Paesaggio della Liguria, hanno evidenziato una millimetrica oscillazione dall'ottobre 2007 al giugno 2008 di un millimetro al mese verso valle per un totale complessivo di nove millimetri.\nDopo un periodo di assestamento nell'estate del 2008, gli appositi vetrini sistemati nelle fessure delle piastrelle hanno cominciato ad evidenziare una nuova oscillazione, sempre al ritmo di un millimetro al mese, questa volta in senso contrario verso monte. Il castello \u00e8 stato posto sotto monitoraggio con una registrazione dei dati aggiornati automaticamente ogni sei ore al Dipartimento di Ingegneria delle Costruzioni, dell'Ambiente e del Territorio della facolt\u00e0 di Ingegneria dell'Universit\u00e0 di Genova. La notizia sul curioso \"dondolio del castello\" \u00e8 stata riportata con evidenza dal quotidiano ligure \"Il Secolo XIX\"."}
{"id": "1289413", "revid": "198277", "url": "https://it.wikipedia.org/wiki?curid=1289413", "title": "Amber Heard", "text": "Biografia.\n\u00c8 di origini inglesi, scozzesi, irlandesi e tedesche. Nasce in Texas da David, un noto imprenditore di Austin, e Paige, impiegata statale. Amber cresce in un ambiente cattolico frequentando la scuola privata St. Michael's Catholic Academy. Lascia la scuola a 16 anni, ancor prima di ottenere il diploma, per andare a New York e lavorare come modella. A 17 anni si trasferisce a Los Angeles per perseguire la carriera di attrice.\nLa sua carriera da attrice inizia con una serie di comparse in videoclip, film e serie televisive. Nel 2004 ottiene il ruolo di Liz nell'episodio pilota di \"Jack &amp; Bobby\", appare nella serie TV \"The Mountain\" e in un episodio della serie \"The O.C.\". Nello stesso anno \u00e8 nel cast del suo primo film, \"Friday Night Lights\". Nel 2005 appare in \"Side FX\", film horror indipendente, nel ruolo di Shay. Nello stesso anno e nei due successivi avr\u00e0 altri ruoli marginali in \"Dead Sexy - Bella da morire\", \"Price to Pay\" e \"You Are Here\". Viene notata dal pubblico per i suoi ruoli in \"North Country - Storia di Josey\" (2005) con Charlize Theron e in \"Alpha Dog\". Nel 2006 appare in un episodio della serie \"Criminal Minds\". Nello stesso anno \u00e8 la protagonista dell'horror indipendente \"All The Boys Love Mandy Lane\"; la pellicola, presentata al Toronto International Film Festival, riceve critiche positive, nonostante ci\u00f2 non raggiunge i cinema e viene distribuita \"direct-to-video\" solo nel 2008.\nAcquisisce una certa popolarit\u00e0 nel 2007 con \"Hidden Palms\", serie televisiva dove interpreta Greta Matthwes; per ottenere la parte ha dovuto seguire una dieta rigida, della durata di quattro mesi, durante i quali ha perso circa 12 chili. Appare inoltre nel film \"Remember the Daze\", il quale partecipa al Los Angeles Film Festival e ha una distribuzione limitata nelle sale cinematografiche nell'aprile 2008.\nSempre nel 2008 \u00e8 nel cast della commedia \"Strafumati\" e in \"Never Back Down - Mai arrendersi\". Nello stesso anno appare in un episodio della serie televisiva \"Californication\", oltre a essere la co-protagonista del film \"The Joneses\" al fianco di Demi Moore. Nel 2009 partecipa a \"The Informers - Vite oltre il limite\", film ispirato al romanzo \"Acqua dal sole\" di Bret Easton Ellis. La pellicola non ottiene ottime critiche, inoltre Amber appare prevalentemente senza veli e in scene di sesso. Qualche anno dopo l'attrice rivela durante un'intervista di essere rimasta delusa dal risultato della produzione e di aver valutato male il suo ruolo, che invece nel romanzo originale ha una certa rilevanza. Il 2010 la vede protagonista e produttrice del film indipendente \"And Soon the Darkness\", remake dell'omonimo thriller del 1970. Il film viene distribuito direttamente in home video e non ottiene ottime critiche. Nello stesso anno, a dicembre, esce \"The Ward - Il reparto\", horror diretto da John Carpenter di cui \u00e8 protagonista.\nNel 2011 arriva alla grande popolarit\u00e0 mondiale. Prima \u00e8 co-protagonista, al fianco di Nicolas Cage, di \"Drive Angry\", e successivamente recita con Johnny Depp in \"The Rum Diary - Cronache di una passione\", tratto dall'omonimo romanzo dello scrittore Hunter Stockton Thompson. Nel mese di febbraio viene inoltre ingaggiata per essere la protagonista dell'episodio pilota di \"The Playboy Club\", serie televisiva ambientata nell'omonimo club di Chicago degli anni 1960 e ideata dagli stessi autori di \"Mad Men\"; poche settimane dopo, la NBC comunica di aver ordinato la produzione di una stagione completa della serie. \nOltre al cinema e alla televisione l'attrice \u00e8 impegnata anche in ambito pubblicitario: diventa infatti il volto di Guess? per la campagna autunnale; per l'occasione viene ritratta dalla celebre fotografa Ellen von Unwerth. A giugno dello stesso anno \u00e8 impegnata a New York sul set di \"Syrup\", adattamento cinematografico dell'omonima opera letteraria di Max Barry, in cui Amber interpreta il ruolo di 6. Nel corso del 2013 \u00e8 nel cast principale di \"Machete Kills\" e \"Il potere dei soldi\".\nNel 2015 \u00e8 nel cast di \"Magic Mike XXL\", accanto a Channing Tatum, oltre a essere nel cast di \"The Danish Girl\", presentato in concorso alla 72\u00aa Mostra internazionale d'arte cinematografica di Venezia. Nel 2017 veste i panni di Mera nel film \"Justice League\", diretto da Zack Snyder e Joss Whedon. L'anno successivo riprende il ruolo di Mera in \"Aquaman\", dove viene accompagnata da Jason Momoa, Nicole Kidman e Willem Dafoe: \"Aquaman\" diviene il quinto film pi\u00f9 proficuo dell'anno nonch\u00e9 il primo tra quelli del DC Extended Universe. Nel 2019 ha un piccolo ruolo nel film indipendente \"Her Smell\", dov'\u00e8 presente anche Elisabeth Moss.\nVita privata.\n\u00c8 un'attivista nell'ambito dei diritti civili, soprattutto in riferimento alle coppie omosessuali. Nel 2008 ha partecipato alle manifestazioni contro il risultato referendario della California Proposition 8. Il suo nome \u00e8 legato a diverse associazioni, tra cui Gay &amp; Lesbian Alliance Against Defamation, Amnesty International, Girl Up, Human Rights Campaign, Habitat for Humanity. A poche settimane dalla messa in onda di \"The Playboy Club\", le sono state mosse molte critiche da parte di associazioni femministe e di aggregazioni religiose; particolare disprezzo \u00e8 stato espresso dalla leader del movimento femminista degli anni 1960, Gloria Steinem; in risposta a tali critiche la Heard ha ribattuto di considerarsi lei stessa una femminista e che, pur rispettando la Steinem, crede che i tempi siano cambiati e che sia necessario dunque un cambiamento nel modo di agire del movimento per i diritti delle donne.\nNel 2010 ha fatto \"coming out\" durante la serata di gala per il 25\u00ba anniversario della Gay &amp; Lesbian Alliance Against Defamation, rivelando la propria bisessualit\u00e0. A proposito della sua sessualit\u00e0, ha dichiarato: \u00abho avuto relazioni di successo con gli uomini, e adesso con una donna. Amo chi mi piace, \u00e8 la persona che conta\u00bb. In seguito alle sue dichiarazioni durante la cerimonia dei GLAAD Awards, il nome della Heard \u00e8 stato erroneamente accompagnato dalla definizione di \u00ablesbica\u00bb sui media internazionali; l'attrice ha per\u00f2 detto di sentirsi infastidita da ci\u00f2, in quanto \u00ablibera da etichette\u00bb. Nello stesso periodo ha dichiarato che la comprensione da parte dei genitori rispetto alla sua sessualit\u00e0 non \u00e8 stata immediata, essendo una famiglia di tradizione cattolica.\nNel 2012 ha iniziato una relazione con il collega Johnny Depp, conosciuto l'anno prima sul set del film \"The Rum Diary - Cronache di una passione\", con cui poi si \u00e8 fidanzata all'inizio del 2014. L'anno successivo, il 3 febbraio la coppia si \u00e8 sposata con rito civile nella casa dell'attore a West Hollywood. Nel maggio 2016, dopo solo 15 mesi di matrimonio, la Heard chiede il divorzio da Depp, sostenendo di aver subito violenze fisiche quando lui era ubriaco; la tesi \u00e8 stata smentita dalla polizia di Los Angeles, anche se tuttora la vicenda risulta controversa.\nLa coppia conclude le pratiche del divorzio nell'agosto 2016, poi ufficializzato nel gennaio 2017: Heard ha ottenuto un assegno di divorzio pari a 7 milioni di dollari, a suo dire poi donati in beneficenza all'American Civil Liberties Union e al Children Hospital di Los Angeles; il gesto \u00e8 stato tuttavia smentito negli anni seguenti.\nDoppiatrici italiane.\nNelle versioni in italiano dei suoi film, Amber Heard \u00e8 stata doppiata da:"}
{"id": "1289415", "revid": "729019", "url": "https://it.wikipedia.org/wiki?curid=1289415", "title": "Triarii", "text": "I triarii (in latino) o triari (in italiano) formavano la terza ed ultima linea della fanteria dell'esercito della Roma repubblicana. Erano i veterani che formavano l'ultima linea di battaglia nelle legioni manipolari, dietro la seconda linea dei \"principes\". Il loro nome deriverebbe dalla parola latina \"tres\" (\"tre\"), che derivava dal proto-indoeuropeo *trei-, con riferimento alla terza ed ultima schiera. Il loro compito era quello di entrare in azione qualora fossero collassate le prime due linee dello schieramento, quelle degli astati e dei \"principi\".\nArmamento.\nI \"triarii\" (come gli \"hastati\" ed i \"principes\") avevano l'obbligo di portare un'armatura completa (detta panoplia), che era costituita da:\nUtilizzo tattico.\nTerzi nello scontro \"corpo a corpo\" con il nemico, essi lanciavano dapprima l'asta (da 15-20 passi dal nemico) e poi si avventavano, serrando le file, con la spada in pugno. Ecco come descrive il primo scontro Tito Livio:\nI \"triarii\", dopo aver accolto \"hastati\" e \"principes\" tra le loro file, serravano le file ed in un'unica ininterrotta schiera si gettavano sul nemico.\nVi \u00e8, infine, da aggiungere che mentre \"hastati\" e \"principes\", per le loro caratteristiche legate all'armamento ed alle modalit\u00e0 di combattimento, erano votati all'attacco, al contrario i \"triarii\", seppur veterani dotati di grande esperienza anche individuale, erano destinati alla difesa. A loro era affidata l'ultima resistenza per sopravvivere.\nLe lunghe lance servivano per respingere gli attacchi anche della cavalleria nemica, raramente entravano nel vivo della battaglia. Il loro stile di battaglia inizialmente era derivato da quello tipico della falange oplitica: ranghi serrati, lance verso l'esterno per formare una schiera impenetrabile. L'influenza venne dagli eserciti degli etruschi e delle citt\u00e0 della Magna Grecia; tuttavia le prime legioni repubblicane non essendo molto mobili, subirono alcune pesanti sconfitte contro gli eserciti dei Sanniti, pi\u00f9 agili, manovrabili e che conoscevano bene gli impervi territori appenninici. Roma fece tesoro di quest'esperienza e riorganizz\u00f2 le proprie armate per avere maggiore flessibilit\u00e0.\nAll'interno dell'accampamento da marcia, essi erano esentati dal prestare servizio ai tribuni, fornendo, invece, quotidianamente un corpo di guardia agli squadroni di cavalleria. Si trattava delle \"turma\" che si trovava accampata alle proprie spalle. Sorvegliavano in modo particolare i cavalli, per evitare che, impigliandosi nelle pastoie, potessero ferirsi, o che, sciogliendosi potessero generare confusione all'interno dell'accampamento. Infine, un manipolo a turno montava giornalmente la guardia al \"praetorium\", per proteggere il console da eventuali attentati.\nClasse sociale ed et\u00e0.\nIn quel periodo la coscrizione era regolata sul censo e ogni soldato doveva procurarsi a proprie spese l'equipaggiamento. I \"triarii\", fra le tre linee di fanteria pesante, avevano possibilit\u00e0 economiche maggiori rispetto ad \"hastati\" e \"principes\". Erano i veterani.\nStoria.\nL'esercito liviano durante la prima guerra sannitica e quella latina (341-338 a.C.).\nAttorno alla met\u00e0 del IV secolo a.C., durante la guerra latina, era utilizzata all'interno della legione, la formazione a manipolare (dal latino \"manipulus\"). La legione a sua volta era divisa in tre differenti schiere:\nQueste prime due schiere (formate da 30 manipoli) erano chiamate \"antepilani\".\nL'esercito polibiano prima della seconda guerra punica (fine III secolo a.C.).\nLa nuova organizzazione interna dell'esercito romano descritta da Polibio \u00e8 da datarsi al principio della seconda guerra punica (218-202 a.C.). I fanti erano ora suddivisi in quattro differenti categorie, sulla base della classe sociale/equipaggiamento ed et\u00e0:\nLa riforma di Gaio Mario.\nGaio Mario abol\u00ec la differenza fra \"hastati\", \"principes\" e \"triarii\" riformando la legione manipolare nella coorte legionaria e a tutti i soldati diede lo stesso equipaggiamento e per tutti la stessa arma da lancio, il pilum. Dopo tale riforma che rese l'esercito professionistico, equipaggiando l'intero esercito allo stesso modo a spese dello stato, durante l'et\u00e0 imperiale il termine \"triarii\" denot\u00f2 la terza parte della coorte, anche se solo come titolo onorifico, dato che tutta la coorte era armata ed equipaggiata allo stesso modo."}
{"id": "1289417", "revid": "287204", "url": "https://it.wikipedia.org/wiki?curid=1289417", "title": "Aimo Heilmann", "text": "Specializzato nello stile libero ha vinto una medaglia di bronzo nella staffetta 4x200\u00a0m sl alle Olimpiadi di Atlanta 1996."}
{"id": "1289421", "revid": "80598", "url": "https://it.wikipedia.org/wiki?curid=1289421", "title": "I Nuovi Angeli", "text": "I Nuovi Angeli sono un gruppo musicale italiano di genere beat, famoso negli anni settanta. Hanno attraversato diversi cambi di formazione e reunion, l'ultima delle quali risalente al 2017.\nStoria.\nGli esordi.\nIl complesso viene fondato nel 1963 da Alberto Pasetti, Renato Sabbioni e Franco Verde. Dopo un periodo di collaborazioni varie, tra le quali quella con il duo Paki &amp; Paki, Pasquale Canzi si aggiunge alla formazione, mentre Franco Verde viene sostituito da Ricky Rebaioli, proveniente dai New Dada.\nLa band incide un primo 45 giri per la EMI Italiana; passa poi alla Durium ed incide il singolo \"La caverna\" (cover di \"I Can't Control Myself\" dei The Troggs) e \"L'orizzonte \u00e8 azzurro anche per te\" (versione italiana di \"Sunny Afternoon\" dei The Kinks).\nNel 1967 il complesso partecipa a Un disco per l'estate con \"Guardami negli occhi\" e successivamente registra altri tre brani tra cui \"Happy Together\" dei The Turtles (di cui due con il titolo in italiano, \"Per vivere insieme\" e lo stesso testo gi\u00e0 inciso nello stesso periodo da altri artisti come Jimmy Fontana, I Ragazzi del Sole, Brenda Bis e Quelli) e \"Piccola\", con cui in autunno partecipa al festival delle Rose.\nNel 1968 il complesso dei Nuovi Angeli partecipa al Festivalbar con \"Questo \u00e8 un addio\" (cover di \"What a Way to Die\" di Charles Weiss e Stephen Schlaks con il testo italiano di Andrea Lo Vecchio e Roberto Vecchioni): il brano, arrangiato da Marcello Minerbi, precede il 45 giri \"Piccolo cuore\" (cover di \"Piccolo Man\" dei Friends) con cui il quartetto si accosta alla \"Bubble Gum Music\" statunitense (filone reso popolare dal quartetto The Monkees che dar\u00e0 loro popolarit\u00e0 e successo).\nNella stagione teatrale 1968-1969 la band, sotto lo pseudonimo \"Le Tigri\", insieme ai Funamboli, partecipa alla rappresentazione dell'opera \"Un quarto di vita\" di Giorgio Gaslini rappresentata in prima nazionale al Teatro Regio di Parma. L'opera vede la partecipazione, tra gli altri, di Duilio Del Prete, Andro Cecovini, Edmonda Aldini, Gabriella Ravazzi, Daisy Lumini e Franca Mazzola; la band partecipa anche alla realizzazione del disco (pubblicato dalla Durium nell'estate del 1969).\nIl successo.\nLa prima canzone del complesso dei Nuovi Angeli ad entrare nelle zone alte della \"hit-parade\" \u00e8 \"Ragazzina ragazzina\" del 1969 (cover di \"Mendocino\" dei Sir Douglas Quintet), brano inciso poi nello stesso anno anche dal quintetto Giuliano e i Notturni, seguita da \"Il dubbio?\" (cover di \"Carry that Weight\" del gruppo The Beatles). Ma \u00e8 con \"Color cioccolata\", canzone semifinalista a Un disco per l'estate 1970, scritta da Edoardo Bennato per quel che riguarda la musica (ma firmata da Renato Angiolini), e da Mogol e Felice Piccarreda per il testo, che arriva il successo, inaugurando una serie di \"hit\".\nNello stesso anno viene pubblicato il primo album omonimo del quartetto, che contiene anche \"Le montagne\", cover di \"River Deep, Mountain High\" (successo di Ike &amp; Tina Turner), e la nota \"Oblad\u00ec Oblad\u00e0\". La band prosegue il suo percorso artistico portando alla ribalta le versioni italiane di brani come \"Neanderthal man\" degli Hotlegs (titolo italiano: \"L'uomo di Neanderthal\") e partecipando al Festivalbar 1970 con \"Quando Giulia ritorner\u00e0\".\nNel 1971 avviene la rottura con la Durium. I membri della band sono delusi per la mancata partecipazione al Festival di Sanremo: la canzone, \"Andata e ritorno\" \u00e8 gi\u00e0 stata incisa, ma l'etichetta propende per mandare il duo \"Maurizio e Fabrizio\" al loro posto. I componenti dei Nuovi Angeli sono in contrasto con la Durium anche per motivi economici quando ascoltano da Renato Pareti il provino della canzone che diventer\u00e0 il loro simbolo, cio\u00e8 \"Donna felicit\u00e0\". Decidono dunque di risolvere il contratto con la loro casa discografica per passare alla PhonoGram che, per non rischiare uno scontro con la Durium, fa pubblicare il brano dall'etichetta CAR Juke Box di Carlo Alberto Rossi, da essa distribuita. \"Donna felicit\u00e0\" inaugura la collaborazione del quartetto con Renato Pareti e Roberto Vecchioni, autori del brano insieme ad Andrea Lo Vecchio. La canzone partecipa a Un disco per l'estate 1971 piazzandosi al secondo posto della classifica del Festivalbar vendendo successivamente un milione e mezzo di copie. In quello stesso anno il complesso intraprende la prima tourn\u00e9e internazionale negli Stati Uniti d'America e in Canada debuttando alla televisione americana come ospite del programma \"The Ed Sullivan Show\". \"Donna felicit\u00e0\" verr\u00e0 incisa anche in spagnolo (\"Dona felicidad\") e diverr\u00e0 un successo anche in Paesi quali Spagna, Argentina, Messico. Di questo brano esiste anche una versione cantata in inglese pubblicata in Francia su 45 giri.\nLa Durium, pentita di non aver pi\u00f9 nella sua scuderia il complesso dei Nuovi Angeli che ha appena ottenuto un considerevole successo commerciale, per sfruttare il momento favorevole, pubblica due singoli; dapprima un 45 giri con materiale inedito, \"Sole, buonanotte\" e \"Le cose di sempre\", poi \"Il battello Mary\" (\"Proud Mary\" dei Creedence Clearwater Revival), che porta sul retro la gi\u00e0 nota \"Giorno per giorno\". Sempre sull'onda del successo della band, nel luglio 1971 la Durium pubblica un album, sostanzialmente una antologia contenente i singoli da \"Ragazzina ragazzina\" in poi, che verr\u00e0 licenziato con il titolo \"I successi dei Nuovi Angeli\" nella versione a 33 giri e \"Sole buonanotte!\" nella versione in audiocassetta.\nIl grande successo della band viene bissato col primo brano pubblicato a dicembre 1971 per la nuova casa discografica, la Polydor, e cio\u00e8 \"Uakad\u00ec Uakad\u00f9\" (traduzione di Roberto Vecchioni di un brano francese, \"Wakadi wakadou\" di Daniel Popp), che porta ai membri del quartetto il premio \"Complesso Europeo dell'anno\" per l'alto numero di dischi venduti. Infatti, grazie alla casa madre della Polydor (ovvero la PhonoGram), i dischi della band conosceranno un'ampia diffusione all'estero, su etichetta Philips. Intanto, sulla scia dei successi precedenti, il complesso dei Nuovi Angeli viene iscritto al 22\u00ba Festival di Sanremo con il brano \"Singapore\" (composto da Renato Pareti su testo di Roberto Vecchioni) che viene bocciato dalla commissione artistica e la casa discografica ripiega su \"Un viaggio in Inghilterra\", che si piazza per\u00f2 all'ultimo posto.\nNel maggio 1972 viene pubblicato, ancora su etichetta CAR Juke Box, un singolo che porta sulla facciata A \"Il re buono\", canzone scritta da Giorgio Gaber e Giuseppe Tarozzi, e sulla facciata B \"Andata e ritorno\" (il brano presentato all'edizione precedente del festival di Sanremo). Il disco vender\u00e0 pochissime copie, ma il grande successo ritorner\u00e0 a Un disco per l'estate 1972, manifestazione a cui il complesso partecipa con \"Singapore\" (il brano scartato a Sanremo 1972) che verr\u00e0 inciso per i mercati esteri anche in inglese col titolo di \"Angelina\" (sul retro del singolo trova posto \"Just another sunday\", tradotto in italiano con il titolo \"Il mondo di pap\u00e0\"), raggiungendo un buon successo di vendite (da ricordare che in Germania, il complesso Pegasus ne fece una versione in tedesco, \"Gluck und Liebe\", che arriv\u00f2 al vertice della hit-parade). Il successo, seppur minore, viene confermato poi dal singolo \"Troppo bella (per restare sola)\" (ancora una traduzione di Vecchioni di \"Trop belle pour rester seule\" di Ringo Willy-cat).\nNel 1973 il complesso dei Nuovi Angeli partecipa a Un disco per l'estate con la canzone dal titolo \"La povera gente\", scritta da Ricky Gianco e Gian Pieretti, che per\u00f2 spiazza il pubblico in quanto decisamente pi\u00f9 seria rispetto alle ultime incisioni. Forse presagendo il destino di questo disco, per la stessa estate la band, sotto lo pseudonimo \"La trib\u00f9 di Benadir\" (da via Benadir, la strada di Milano in cui aveva sede la loro casa discografica) incide anche un 45 giri con due cover di brani stranieri, \"Kuku-ui kuku-ue\", con sul lato B \"Hey, hey\"; all'estero il disco verr\u00e0 distribuito senza \"copertura\". Il successo ritorna con \"Anna da dimenticare\" (musica di Renato Pareti, su testo di Paolo Limiti) che ottiene un ottimo piazzamento a \"Canzonissima\" e resta 28 settimane in hit parade. Nello stesso anno il quartetto gira anche una serie pubblicitaria televisiva per \"Carosello\", sponsorizzata da una nota casa produttrice di spumanti, eseguendo alcune canzoni di successo del proprio repertorio.\nNel 1974 il quartetto partecipa nuovamente a Un disco per l'estate con \"Carovana\", che si piazzer\u00e0 in finalissima; nello stesso anno viene pubblicato il concept album \"Stasera clowns\", una storia autobiografica in otto canzoni interamente scritte da Vecchioni e Pareti e arricchite dall'Orchestra del Teatro \"Alla Scala\", diretta e arrangiata dal Maestro Giorgio Gaslini; le armonie e le melodie sono ricercate ed eseguite con maestria e i testi raccontano la vita vista dalla parte degli artisti, denominati come \"Quei Clowns che sono costretti ogni giorno a mettersi una maschera per far divertire il pubblico\". Per problematiche interne alla Polydor, la loro casa discografica, il disco non viene distribuito in maniera adeguata; tuttavia diverr\u00e0 una rarit\u00e0 discografica e verr\u00e0 ripubblicato in CD solo nel 2006 insieme ad una antologia dei successi degli anni settanta edita dalla Universal.\nNel 1975 \u00e8 la volta di \"Bella idea\", brano che partecipa a Un disco per l'estate trovando un buon piazzamento nella finalissima, anche se a livello di vendite non ottiene il successo sperato.\nPer il complesso dei Nuovi Angeli comincia a profilarsi in questo periodo un lento declino, che allontana il quartetto dai vertici delle classifiche di vendita e che causa, inoltre, alcuni ri-assetti della formazione.\nNel 1976 la band pubblica \"Mamma Luna\", mentre l'anno successivo viene licenziato il singolo \"Piccoli amanti\", che ottiene uno scarso riconoscimento.\nNel 1978 il batterista Mauro Paoluzzi lascia la formazione e viene sostituito da Valerio Liboni. Sia come sia il quartetto sembra orientato a produrre canzoni per bambini, come \"Angelo Bal\u00f9\", \"Pu\u00e0\", e altre che hanno poco a che fare con i successi degli anni precedenti.\n1980-2001..\nGli anni ottanta sono un decennio dolente per molti complessi italiani. L'ondata New Romantic invade anche l'Italia e a fronte di molte band promotrici del sound cosiddetto \"romantico mediterraneo\" che cessano la propria attivit\u00e0, altre sono costrette a ridimensionarla sotto i colpi delle batterie elettroniche e dei synth marcati UK. Per il complesso dei Nuovi Angeli si chiude una stagione di successi e la compagine, che trova in Paky Canzi l'unico reduce della formazione originale, procede a fasi alterne la sua attivit\u00e0 avvalendosi di musicisti turnisti. Nel 1987 viene licenziata una antologia dal titolo \"Al ventesimo anno\" nella quale partecipa anche la moglie di Canzi, l'ex-conduttrice di \"Pop Corn\" Alessandra Raya, e il chitarrista torinese Marco Bonino. Tra i brani inediti del disco vi \u00e8 \"Voi del '96\", composta da Marco Bonino e Pasquale Canzi, e un'interpretazione di \"Samarcanda\" di Vecchioni. Bonino viene successivamente sostituito da Dave Sumner, ex-chitarrista dei Primitives di Mal. Ancora due singoli: \"Soli soli/Tete a tete\" (1987) e \"Bella questa storia/Uno strano carnevale\" (1989).\nNel 1990 la Five Recor licenzia l'antologia \"Voliamo ancora\", ultimo lavoro discografico con la collaborazione di Antonio Dalicco, Dave Sumner e Valerio Liboni che termina nel 1992; Paki Canzi, comunque, porta avanti il nome della band avvalendosi di musicisti turnisti. Fra il 1995 e il 2001 fanno la loro apparizione sul mercato discografico sette album antologici: \"Una storia che continua\" (RTI music) e \"Donna Felicit\u00e0 e le altre\" (Polydor) entrambi licenziati nel 1995; \"Il meglio\" (DV More Record) licenziato nel 1996; \"Live\" (album autoprodotto, 1999), \"Canta Italia\" (Green Records) e \"I grandi successi\" originali (riedizione de \"Al venutunesimo anno\"), entrambi licenziati nel 2000; \"30 anni di Donna Felicit\u00e0\" (Joker), licenziato nel 2001.\nReunion e ultimi anni.\nNel 2006, dopo innumerevoli dischi antologici di vecchi successi reinterpretati e versioni diversamente arrangiate la Universal licenzia una antologia \"definitiva\" dal titolo \"I Nuovi Angeli\" contenente i successi del quartetto originale e un secondo disco con l'album \"perduto\" del 1973 \"Stasera clowns\" e una traccia ROM contenente i filmati dei caroselli per la pubblicit\u00e0 della \"Gancia\" girati a inizio anni settanta.\nPer l'occasione Alberto Pasetti e Renato Sabbioni si riuniscono a Paki Canzi per una serie di concerti. In seguito i membri originali della band si ritrovano a discutere una possibile ricostituzione del nucleo delle origini ma il 22 gennaio 2010 il progetto si arena definitivamente per la sopraggiunta dipartita del chitarrista Alberto Pasetti. Nel 2011 il bassista Renato Sabbioni e il batterista Valerio Liboni, coadiuvato da tre musicisti turnisti, prodotto dalla SMI (Sound Music International), promuoveranno lo spettacolo-tributo dal titolo \"I Nuovi Angeli - Il Grande Ritorno\". Il concerto verr\u00e0 registrato al Teatro \"Giacomo Matteotti\" di Moncalieri (TO) il giorno 8 marzo 2011. Da esso verr\u00e0 ricavato un DVD.\nCanzi decide comunque di proseguire l'attivit\u00e0 con Valentina Ferri, Marco Bonino e altri tre musicisti (Stefano Mellerio, Paolo Pagani ed Emilio Bonvini). Questa formazione sar\u00e0 la protagonista dell'album live \"The Collection\" (il primo registrato dal vivo nella storia del complesso) licenziato nel 2008 dalla Pull Music.\nA febbraio 2015, il trio Bonino, Canzi e Liboni, sotto l'etichetta Klasse Uno, pubblica il CD \"Greatest Hits\", contenente gli inediti: \"Ho bisogno di te\" (pubblicato come nuovo singolo); \"Senza una ragione\" (vecchio brano del 1999 mai pubblicato, con Liboni alla voce solista) e \"Sei rimasta tu\", con Bonino come solista. Alla line-up si aggiunge anche il tastierista Aldo Valente.\nNel 2016 la band, ormai prossima al compimento del 50\u00b0 anniversario, partecipa a diverse trasmissioni Rai di spicco; sul mercato fa la sua apparizione un album licenziato dall'etichetta Atmosfera Vintage. Il disco, dal titolo \"Tete \u00e0 tete con i Nuovi Angeli (Al 50\u00ba anno)\", contiene nuovi \"remakes\" dei successi passati e alcuni inediti.\nNel 2017, il complesso dei Nuovi Angeli, bench\u00e9 ancora \"in attivit\u00e0\" sotto il profilo concertistico limitatamente al pianista-cantante Paky Canzi (coadiuvato secondo necessit\u00e0 di volta in volta da musicisti turnisti), anche se non ufficialmente dichiarato, pu\u00f2 ritenersi, quantomeno nell'accezione di \"nucleo artistico\", una band che ha cessato la sua attivit\u00e0. Gli anni successivi, gravati dalla diffusione e dalle relative conseguenze della pandemia del Covid-19, fiaccheranno ulteriromente l'attivit\u00e0 promossa ormai dal solo Paky Canzi, unico membro storico della band rimasto a portare in giro le canzoni del repertorio del complesso.\nFormazione.\nFormazione attuale\nFormazione storica (1965-1978)\nAltri componenti"}
{"id": "1289424", "revid": "8596", "url": "https://it.wikipedia.org/wiki?curid=1289424", "title": "Nuovi Angeli", "text": ""}
{"id": "1289428", "revid": "1305772", "url": "https://it.wikipedia.org/wiki?curid=1289428", "title": "Kool and the Gang (album)", "text": "Kool and the Gang \u00e8 il primo album discografico dell'omonimo gruppo musicale di funk e soul, fu pubblicato dall'etichetta discografica De-Lite Records nel febbraio del 1970.\nFormazione.\nNote aggiuntive"}
{"id": "1289429", "revid": "767487", "url": "https://it.wikipedia.org/wiki?curid=1289429", "title": "Junior Magli", "text": "Biografia.\nDebutta all'inizio degli anni sessanta, esibendosi in vari locali e concorsi e pubblicando alcuni 45 giri con il suo vero nome, Luigi Pazzaglini, per la Karim e la Sibilla, per poi adottare il nome d'arte Junior Magli, ed ottenere, nel 1968, un contratto discografico con la Jolly, che lo fa debuttare al Festivalbar 1968 con \"La calda estate\".\nNello stesso anno incide un 45 giri con una versione di \"Delilah\" di Tom Jones, intitolata \"La nostra favola\"; con questo disco partecipa alla Mostra Internazionale di Musica Leggera di Venezia nel 1968, vincendo la Gondola d'Argento (lo stesso brano viene anche inciso da Jimmy Fontana e da i Ribelli.\nL'anno successivo presenta al Festival di Sanremo, in abbinamento con il gruppo The Casuals, il brano \"Alla fine della strada\"; nello stesso anno partecipa al Cantagiro 1969 con \"Ama il prossimo tuo\" e a Un disco per l'estate 1969 con \"Noi due\".\nNel 1970 vince la Maschera d'Argento quale miglior interprete giovane dell'anno; nello stesso anno con \"Il momento dell'addio\" partecipa a Un disco per l'estate 1970.\nNel 1973 \u00e8 nuovamente in gara al Festival di Sanremo con \"Povero\", vincendo il Premio della Critica Giornalistica quale miglior interprete del Festival.\nNel corso della sua carriera gli vengono assegnati l'Oscar della Canzone, la Caravella d'Oro di Bari e la Grolla d'Oro. Un successivo discreto successo \u00e8 \"A lei\".\nNel 1990 partecipa a C'era una volta il festival, non arrivando per\u00f2 alla fase finale. Nel 2009 \u00e8 autore di due brani interpretati da Luca Napolitano.\nIl 25 settembre 2010 ha partecipato al programma televisivo I migliori anni, condotto da Carlo Conti, cantando il suo successo \"Alla fine della strada\"."}
{"id": "1289430", "revid": "767487", "url": "https://it.wikipedia.org/wiki?curid=1289430", "title": "Alberto Feri", "text": "Biografia.\nNel 1972 \u00e8 uno dei due vincitori, insieme a Gilda Giuliani, del concorso \"Voci nuove per Sanremo\" con la canzone \"Sogno d'amore\", aggiudicandosi il diritto a partecipare al Festival di Sanremo 1973. Alla manifestazione presenta il brano \"Ogni volta che mi pare\", che risulta essere il primo dei non ammessi alla finale fra quelli presentati nella sua serata.\n\u00c8 stato interprete della sigla del Festival di Sanremo 1975.\nNel 1977 ha formato il gruppo Santarosa, con il quale ha conseguito un buon successo per circa un decennio."}
{"id": "1289432", "revid": "599013", "url": "https://it.wikipedia.org/wiki?curid=1289432", "title": "Principi", "text": ""}
{"id": "1289437", "revid": "1305772", "url": "https://it.wikipedia.org/wiki?curid=1289437", "title": "Live at the Sex Machine", "text": "Live at the Sex Machine \u00e8 un album discografico dei Kool and the Gang, pubblicato dalla casa discografica De-Lite Records nel febbraio del 1971.\nClassifica.\nAlbum\nSingoli"}
{"id": "1289444", "revid": "6923", "url": "https://it.wikipedia.org/wiki?curid=1289444", "title": "Italinpa", "text": "Italinpa-Societ\u00e0 Infrastrutture di Sosta e Commercio SpA era una societ\u00e0 controllata al 100% da Iritecna prima e da Fintecna poi. La sede principale era a Roma.\nItalinpa operava nella realizzazione e gestione di parcheggi di autoveicoli.\nGestiva 14000 auto ed era il primo operatore del settore in Italia.\nNel 2001 Fintecna privatizza Italinpa SpA cedendo tutte le azioni per 37,4 miliardi di lire al gruppo spagnolo \"Saba Aparcamientos\". Di fatto, Italinpa cambia il suo nome in \"Saba Italia SpA\"."}
{"id": "1289451", "revid": "247222", "url": "https://it.wikipedia.org/wiki?curid=1289451", "title": "Alessandro (cantante)", "text": "Biografia.\nFiglio di Corrado Pintus, che \u00e8 lo zio di Claudia Mori, ottiene un contratto discografico con la CBS e partecipa al Festival di Sanremo 1973 con il brano \"Tre minuti di ricordi\", testo di Miki Del Prete su musica dello stesso Alessandro, con arrangiamento di Detto Mariano. Il brano riesce a qualificarsi per la finale.\nCome produttore collabora con Adriano Celentano per \"L'unica chance\" e con la cugina Claudia per i 45 giri \"Pupatella\" e \"Buonasera dottore/Che scherzo mi fai\", che raggiunge la prima posizione della hit-parade italiana.\nDopo essere passato alla Philips, \u00e8 tornato ad incidere nel 1977, per ritirarsi alla fine del decennio."}
{"id": "1289453", "revid": "8596", "url": "https://it.wikipedia.org/wiki?curid=1289453", "title": "Alessandro Pintus", "text": ""}
{"id": "1289455", "revid": "124087298", "url": "https://it.wikipedia.org/wiki?curid=1289455", "title": "Live at PJ's", "text": "Live at PJ's \u00e8 il terzo album dei Kool and the Gang, uscito nel 1971."}
{"id": "1289456", "revid": "94647", "url": "https://it.wikipedia.org/wiki?curid=1289456", "title": "Sennorese", "text": ""}
{"id": "1289459", "revid": "124123", "url": "https://it.wikipedia.org/wiki?curid=1289459", "title": "Steffen Zesner", "text": "Specializzato nello stile libero ha vinto quattro medaglie nelle staffette alle Olimpiadi, come rappresentante della Germania Est e in seguito della Germania."}
{"id": "1289460", "revid": "80598", "url": "https://it.wikipedia.org/wiki?curid=1289460", "title": "Mau Cristiani", "text": "Biografia.\nFiglio di un dipendente del comune di Milano partecipa a numerosi concorsi per debuttanti, tra cui il \"Festival del Filo d'Oro\", in cui si mette in luce.\nInizia ad incidere per la Miura, con cui pubblica i primi 45 giri partecipando anche ad alcuni programmi televisivi (tra cui Settevoci, condotto da Pippo Baudo); nel 1969 partecipa alla Mostra Internazionale di Musica Leggera con \"Le tue lettere\", canzone scritta tra gli altri da due componenti del gruppo I Romans, Ignazio Polizzy Carbonelli e Claudio Natili.\nPassa poi al Clan Celentano, con cui partecipa al Festival di Sanremo 1971 con \"Occhi bianchi e neri\", scritta da Eros Sciorilli, Alberto Testa e Miki Del Prete, in abbinamento con Pio.\nEntra poi nel complesso degli Albatros, con cui continuer\u00e0 la carriera musicale, partecipando altre due volte al festival di Sanremo. Dopo lo scioglimento del gruppo, si ritira dall'attivit\u00e0 musicale."}
{"id": "1289463", "revid": "125742756", "url": "https://it.wikipedia.org/wiki?curid=1289463", "title": "A proposito di Henry", "text": "A proposito di Henry (\"Regarding Henry\") \u00e8 un film del 1991 diretto da Mike Nichols.\nTrama.\nHenry Turner \u00e8 un cinico avvocato di successo di Manhattan che, a causa del suo lavoro, finisce spesso per trascurare la moglie Sarah e la figlia Rachel. Nel suo mestiere \u00e8 anche bugiardo e nella sua ultima causa non ha esitato a occultare prove per poter scagionare il suo assistito; a farne le spese \u00e8 stato il povero Mr. Matthews, il quale aveva citato l'ospedale per danni, in quanto responsabile dei suoi problemi fisici irreversibili.\nUna notte Henry si reca nel minimarket sotto casa per comprare delle sigarette, ma scopre che \u00e8 in corso una rapina e il ladro, armato di pistola, gli spara due colpi. Ricoverato d'urgenza in ospedale, rimane in coma per alcuni giorni e, al risveglio, si ritrova privo di memoria. Grazie a un fisioterapista, Bradley, Henry torna lentamente a essere autosufficiente e Rachel gli insegna di nuovo a leggere e a scrivere. Successivamente, per\u00f2, la figlia parte per un costoso college femminile che lui e Sarah avevano gi\u00e0 scelto a suo tempo con grande dispiacere di Henry (che non ricordava la cosa).\nRiacquistata ormai la memoria, l'uomo ritorna a lavorare, mentre sua moglie gli propone di trasferirsi in una casa pi\u00f9 piccola e meno costosa. Tuttavia, Henry capisce di essere cambiato e non vuole pi\u00f9 fare l'avvocato. Una sera, mentre lui e Sarah sono a una cena, Henry riceve numerosi commenti scoraggianti da alcuni suoi presunti \"amici\" sul suo lavoro di avvocato, dopodich\u00e9, rientrati a casa, trova delle lettere del suo collega ed amico Bruce con cui Sarah in passato aveva una relazione; Henry l'affronta e poi esce, lasciandola nella disperazione. Poco dopo incontra Linda, una sua ex collega con cui a sua volta aveva avuto una relazione per la quale aveva intenzione di lasciare Sarah; inizialmente non la riconosce a causa dell'amnesia, ma poi capisce di aver sbagliato anche lui in passato e perci\u00f2 ritorna da Sarah e si riconcilia con lei. In seguito si licenzia dal suo studio, consegna le prove che aveva nascosto alla famiglia di Mr. Matthews, dopodich\u00e9 la coppia raggiunge il college di Rachel per riprendere la ragazza, per poi andare a vivere finalmente tutti insieme nella nuova casa per cominciare una nuova vita famigliare pi\u00f9 felice.\nProduzione.\nLe scene furono girate dal 14 settembre al 12 dicembre 1990.\nAccoglienza.\nIl film negli Stati Uniti guadagn\u00f2 . Riceve inoltre delle critiche generalmente positive: 6,7/10 su IMDb, 3/5 su MyMovies.it, 3,5/5 su Comingsoon.it e 6,2/10 su FilmTv."}
{"id": "1289465", "revid": "1974457", "url": "https://it.wikipedia.org/wiki?curid=1289465", "title": "Uniformologia", "text": "L'uniformologia \u00e8 una branca della ricerca storica che studia l'evoluzione e la trasformazione dell'abbigliamento e dell'equipaggiamento militare analizzando il peso degli influssi di costume, di ideologia e di tradizione connessi alla predilezione ed alla scelta di determinate fogge o simboli, valutando l'impatto, nell'ethos e nella resa operativa di taluni reparti militari, dei fattori di coesione ed identificazione legati a particolari equipaggiamenti."}
{"id": "1289466", "revid": "124088319", "url": "https://it.wikipedia.org/wiki?curid=1289466", "title": "Music Is the Message", "text": "Music Is the Message \u00e8 il quarto album dei Kool and the Gang, uscito nel 1972."}
{"id": "1289467", "revid": "80598", "url": "https://it.wikipedia.org/wiki?curid=1289467", "title": "Pio (cantante)", "text": "Biografia.\nNato nelle Marche (dal 2009 il suo comune di nascita, Maiolo, \u00e8 passato all'Emilia-Romagna), si trasferisce con la famiglia nel 1951 a Santarcangelo di Romagna; si appassiona di musica e, a vent'anni, si trasferisce a Milano dove ottiene un contratto con il Clan Celentano.\nProdotto da Adriano Celentano, partecipa al Festival di Sanremo 1970 con \"Nevicava a Roma\" e al Festival di Sanremo 1971 con \"Occhi bianchi e neri\", ma nonostante il successo popolare ottenuto, in entrambi i casi non viene ammesso alla finale.\nPrende parte al Cantagiro 1970 con il brano \"Grande come il mare\" e, nello stesso anno, con \"Il pianista di quella sera\", a Un disco per l'estate.\nPassa poi alla Fonit Cetra, dove incide tra gli altri il delicato brano \"Dietro i suoi occhi\" ma anche un ottimo \"rock &amp; roll\" in puro stile Celentaniano, intitolato \"You Got Wise\".\nNel 1981, dopo un periodo di difficolt\u00e0 artistiche, ritorna con il 45 giri \"Due ali blu\" nei cui credits compaiono \"i Ragazzi del Clan\" come accompagnamento musicale e Adriano Celentano come produttore.\nTra gli anni '80 e i '90 pubblica altre nuove incisioni, tra le quali \"La terra di Romagna\" \"\"L'uomo chimico\" e \"L'uomo di Las Vegas\"\". Entra a far parte dell'Orchestra di musica da ballo \"I Principi\", con la quale per svariate stagioni fa delle tourn\u00e8e in giro per l'Italia.\nNella seconda met\u00e0 degli anni '90, grazie anche all'iniziativa di alcune case discografiche che iniziano a stampare molti successi dei cantanti anni '60-70 su CD (spesso reinterpretati e riarrangiati dagli stessi artisti), anche Pio riesce a ridistribuire la quasi totalit\u00e0 del suo repertorio discografico su supporti digitali, pubblicando diverse raccolte tra le quali \"Pio in concerto\" e \"Pio canta i successi del Celebre\", spesso vendendole -come gi\u00e0 hanno preso a fare molti altri artisti- alla fine dei suoi concerti, se non addirittura \"brevi manu\" a conoscenti e fans sparsi per la riviera romagnola.\nNel 1999 pubblica un album di successi vecchi e nuovi condiviso con l'amico Gino Santercole, \"L'ultimo del clan\", contenente la canzone che porta il titolo omonimo, scritta proprio insieme a Gino Santercole. Adriano Celentano, dopo molti anni in cui non ha avuto pi\u00f9 rapporti di collaborazione artistica con loro, ospita i due amici in una puntata del suo programma televisivo \"\", dove in un primo intervento Pio da solo esegue \"Give me the right\" e in seguito presenta proprio \"L'ultimo del Clan\" in coppia con Gino. Il disco, uscito nella versione Cd, contiene all'interno un divertente fumetto disegnato da Roberto Salvetti, che racconta brevemente l'avventurosa storia artistica di Pio.\nNello stesso anno pubblica anche il suo primo libro autobiografico intitolato \"Perch\u00e9 sono rimasto Pio\".\nContinua l'attivit\u00e0 concertistica, esibendosi con Giacomo Celentano, mentre nel 2003 pubblica anche un nuovo album, Sogno Santarcangelo, prodotto dalle Edizioni Casadei Sonora di Riccarda Casadei (figlia di Secondo, l'autore di \"Romagna mia\"), a cui partecipa il poeta Tonino Guerra. Anche questo album \u00e8 corredato da un fumetto di Roberto Salvetti, su sceneggiatura dello stesso Pio. Nel disco figura anche Gino Santercole, il quale non manca mai di offrire all'occorrenza la sua collaborazione a Pio, sia con la sua voce che con la sua chitarra Gretsch.\nSempre nel 2003 il Presidente della Repubblica Italiana Carlo Azeglio Ciampi lo nomina \"Cavaliere della Repubblica\"; inoltre, nello stesso anno, il paese di origine dei suoi genitori, Casteldelci, nel Montefeltro, gli conferisce la cittadinanza onoraria \"per meriti artistici e per i valori umani che ha saputo trasmettere alle nuove generazioni\".\nNel 2006 pubblica il DVD \"Pio in concerto\", a cui partecipa anche Giacomo Celentano.\nIn seguito torna a collaborare con l'amico Gino Santercole, col quale incide il brano \"Valentino vai\", dedicato al campione motociclistico Valentino Rossi.\nPresosi una lunga pausa dall'attivit\u00e0 di cantante, si dedica alla scrittura di alcuni libri, come \"Minime e massime a tempo di Rock\" e il pi\u00f9 recente autobiografico \"L'ultimo del Clan: tutta la verit\u00e0\".\nLa figlia, Federica Trebbi, ha intrapreso anch'ella l'attivit\u00e0 di cantante."}
{"id": "1289470", "revid": "767487", "url": "https://it.wikipedia.org/wiki?curid=1289470", "title": "Fabio Trioli", "text": "Biografia.\nNegli anni sessanta gioca come centrocampista nella societ\u00e0 calcistica Morrone, ma successivamente sceglie di concentrarsi esclusivamente sulla carriera musicale.\nPartecipa all'edizione del 1969 del Festival di Castrocaro, alla Mostra Internazionale di Musica Leggera e ad un festival di musica leggera che si svolge in Bulgaria, in qualit\u00e0 di rappresentante dell'Italia.\nInoltre apre i concerti del pi\u00f9 affermato collega Al Bano.\nViene convocato in extremis al Festival di Sanremo 1971, in sostituzione di Fausto Leali, per interpretare in abbinamento con I Giganti la canzone \"Il viso di lei\", che viene eliminata durante la prima serata, piazzandosi all'ultimo posto tra i 12 brani eseguiti.\nIn seguito la sua carriera artistica prosegue come frontman del gruppo Fabio Trioli, Gino &amp; Background."}
{"id": "1289474", "revid": "247222", "url": "https://it.wikipedia.org/wiki?curid=1289474", "title": "Lorenza Visconti", "text": "Biografia.\nNata a Urbino, figlia di un maresciallo dei carabinieri, vive a Bologna.\nHa partecipato al Festival di Sanremo 1971 interpretando, in abbinamento con Edda Ollari, il brano \"L'ora giusta\", che per un solo punto non \u00e8 stato ammesso alla serata finale. In seguito per qualche tempo si dedicher\u00e0 all'attivit\u00e0 di fotomodella."}
{"id": "1289480", "revid": "80598", "url": "https://it.wikipedia.org/wiki?curid=1289480", "title": "Emiliana Perina", "text": "Biografia.\nFiglia di due ristoratori (che gestiscono una trattoria a Milano), inizia a cantare giovanissima, e viene messa sotto contratto a soli quattordici anni dalla Kansas (casa discografica), che le sceglie il nome d'arte Emy.\nNel 1968 ottiene un buon successo con \"Cento nuvole\", che viene presentato anche in televisione nel programma Settevoci, condotto da Pippo Baudo, e che viene bissato l'anno successivo da \"Arcobaleno di gioia\".\nPassa poi alla Variety, muta il nome d'arte in Emiliana, e partecipa al Festival di Sanremo 1970 con \"La stagione di un fiore\", scritta da Luciano Rossi ed eseguita in coppia con i Gens.\nNello stesso anno partecipa al \"Festival Onda Nueva\" di Caracas, con una canzone scritta per lei dal maestro Augusto Martelli.\nNel 1971 inizia l'esperienza di attrice teatrale con la commedia musicale \"Ciao Rudy\" di Garinei e Giovannini, ispirata alla figura artistica di Rodolfo Valentino, dove ha l'occasione di recitare con Marcello Mastroianni, Alberto Lionello, Mita Medici, Paola Borboni e Loredana Bert\u00e8, partecipando anche all'incisione dell'album.\nL'anno successivo entra nella compagnia di Tony Cucchiara, con cui recita in molti spettacoli, tra cui Caino e Abele, Storie di periferia, Pipino il breve e La Baronessa di Carini.\nDopo il diploma al Piccolo Teatro di Milano recita anche in ruoli drammatici e non solo in commedie musicali.\nNel 1986 recita nel ruolo di \"Viola\" La dodicesima notte di William Shakespeare con la compagnia di Glauco Mauri.\nNel 1990 ha recitato in \"Zitti stiamo precipitando\", di Dario Fo, con l'autore e con Franca Rame.\nNegli anni novanta ha lavorato anche in televisione, recitando in situation comedy come \"Cascina Vianello\" e \"Nonno Felice\"; ha recitato anche in Un eroe borghese di Michele Placido.\nNegli ultimi anni si \u00e8 dedicata anche all'insegnamento di canto, dizione, recitazione e musical.\nNel 2004 appare nella seconda stagione di Camera Caf\u00e9 nell'episodio \"Dirigente per un giorno\".\nHa inciso una canzone nel 2005 (dopo diversi anni in cui si \u00e8 dedicata principalmente a recitazione ed insegnamento), \"The shay dame from Seville\" (tratta dal musical Victor-Victoria), per il cd benefico La voce della solidariet\u00e0."}
{"id": "1289481", "revid": "1305772", "url": "https://it.wikipedia.org/wiki?curid=1289481", "title": "RRS Discovery", "text": "La RRS \"Discovery\" (\"Scoperta\", in inglese) \u00e8 una nave utilizzata in diverse spedizioni nelle regioni antartiche, come cargo durante la prima guerra mondiale e come nave di addestramento per boy scout. Attualmente si trova in un museo nella citt\u00e0 scozzese di Dundee.\nStoria.\nLa costruzione della \"Discovery\" inizia il 16 marzo del 1900 a Dundee, in Scozia nei cantieri della Dundee Shipbuilders Company. L'imbarcazione viene varata il 21 marzo 1901 da Lady Markham, moglie di Clements Markham.\nLa nave \u00e8 registrata come un veliero, ma oltre ai tre-alberi pu\u00f2 utilizzare per navigare anche un motore ausiliario alimentato a carbone, anche se la stiva non consente una lunga autonomia.\nSecondo Ernest Shackleton la nave non teneva bene il mare, ed i pesi erano distribuiti troppo sulla poppa e poco sulla prua. Robert Scott si preoccupava invece che il disegno della carena fosse non ottimale per navigare nel pack.\nSpedizione Discovery.\nIl 6 agosto 1901, cinque mesi dopo il varo, la nave \"Discovery\" salpa dall'isola di Wight in direzione Antartide che raggiunge l'8 gennaio 1902. Scott impiega il primo mese per cartografare la costa, dopodich\u00e9, in preparazione dell'inverno, getta l'\u00e0ncora nel canale McMurdo. Contrariamente al piano che prevedeva di trascorrvi l'inverno e poi salpare per una nuova zona, la nave rimane bloccata dal ghiaccio per i successivi due anni.\nNonostante ci\u00f2 la spedizione \u00e8 in grado di localizzare il Polo Sud Magnetico. Scott, Shackleton e Edward Wilson stabiliscono anche un record raggiungendo 82\u00b0 18 ' sud. La nave riesce a liberarsi solo il 16 febbraio 1904 grazie ad una naturale rottura del pack seguita da un uso controllato di esplosivi per aprire un varco verso il mare aperto. La RRS \"Discovery\" pu\u00f2 cos\u00ec salpare verso l'Inghilterra e far ritorno a Spithead il 10 settembre 1904.\nNave Cargo.\nLa spedizione Discovery fu accolta con tutti gli onori, ma nonostante ci\u00f2 la \"National Antartic Expedition\" si trov\u00f2 in seri guai finanziari. Nel 1905 fu costretta a vendere la \"Discovery\" all'Hudson's Bay Company che la utilizz\u00f2 come cargo tra Londra e la baia di Hudson (Canada) sino all'inizio della prima guerra mondiale quando la nave fu destinata al trasporto munizioni verso la Russia. Nel 1917, allo scoppio della guerra civile russa, l'imbarcazione venne impiegata per rifornire i \"Bianchi\". Alla fine delle ostilit\u00e0 venne noleggiata da numerose societ\u00e0 per navigare in Atlantico, ma divenne presto obsoleta in confronto con le moderne navi da trasporto. Messa fuori servizio, trascorse i primi anni venti a disposizione dei Sea Scout di Stepney nei pressi di Londra.\nAncora Antartide.\nNel 1923 il \"Crown Agents for the Colonies\" acquista la \"Discovery\" per nuove ricerche in Antartide. Dopo 114000 \u00a3 di riparazioni la nave viene ri-registrata a Port Stanley nelle isole Falkland e salpa nell'ottobre 1925 per i mari antartici per studiare la migrazione delle balene come parte del programma \"Discovery Investigations\". L'attivit\u00e0 di ricerca continua grazie alla partecipazione all'operazione BANZARE dal 1929 al 1931.\nBoy Scouts.\nRitornata in Inghilterra la nave resta inutilizzata sino al 1936 quando viene affidata alla Boy Scouts Association come nave scuola per i Sea Scout. Durante la guerra, motore e caldaie vengono rimossi per essere utilizzati nello sforzo bellico. Troppo costosa per gli Scouts, la nave viene trasferita all'Ammiragliato nel 1955 per essere utilizzata com nave di riserva ausiliaria. Con il passare degli anni le condizioni dell'imbarcazione si fanno sempre peggiori, tanto che si pens\u00f2 ad una demolizione. Salvata dal Maritime Trust nel 1979 viene ancorata ad una sponda del Tamigi ed aperta al pubblico. Il Trust spender\u00e0 500 000 \u00a3 per i restauri per poi affidare l'imbarcazione al Dundee Heritage Trust nel 1985.\nUltimo viaggio.\nIl 28 marzo 1986 la \"Discovery\" lascia Londra a bordo della nave mercantile \"Happy Mariner\" per fare il suo ultimo viaggio verso la citt\u00e0 che l'ha costruita. Arrivata a Dundee sul fiume Tay il 3 aprile l'imbarcazione riceve una calorosa accoglienza dalla popolazione. Assicurata nel 1992 ad un molo appositamente costruito la nave \u00e8 oggi l'attrazione principale del Discovery Point di Dundee. La citt\u00e0 ha anche scelto come soprannome \"The City of Discovery\" (\"la citt\u00e0 della scoperta\") in onore della nave e della ricerca pionieristica fatta nella medicina dalla locale universit\u00e0."}
{"id": "1289495", "revid": "137590", "url": "https://it.wikipedia.org/wiki?curid=1289495", "title": "Reazione di Feulgen", "text": "La reazione di Feulgen \u00e8 una metodologia di colorazione istochimica per evidenziare il DNA su sezioni di tessuto preparate per la microscopia ottica.\nLa colorazione di Feulgen \u00e8 stata sviluppata nel 1924 dal chimico e fisiologo tedesco Robert Feulgen. \nIn particolare consente di osservare i cromosomi al microscopio ottico; \u00e8 particolarmente utile quando questi sono in forma politenica. Le bande di colore rosato che poi compaiono corrispondono ai geni, e le bande chiare alle regioni intergeniche.\nSi utilizza l'acido cloridrico e il reattivo di Schiff per colorare il DNA in rosso magenta, mentre non colora l'RNA. La metodica \u00e8 quindi utile per differenziare il DNA dal RNA, che sono entrambi basofili.\nPrincipio.\nL'acido cloridrico separa dalla molecola di DNA le basi puriniche.\nIl deossiribosio libero in ambiente acido si trasforma in aldeide, ed i gruppi aldeidici sono quindi evidenziabili con l'uso del reattivo di Schiff.\nL'RNA non reagisce in quanto la presenza di un -OH sul carbonio 2 del ribosio impedisce l'idrolisi dello zucchero ad opera dell'acido cloridrico."}
{"id": "1289497", "revid": "767487", "url": "https://it.wikipedia.org/wiki?curid=1289497", "title": "Francesco Banti", "text": "Biografia.\nInizia la carriera di calciatore come attaccante (mentre frequenta l'Istituto Magistrale), che abbandona per dedicarsi alla canzone.\nNel 1968 partecipa senza fortuna al Torneo EuroDavoli; riesce cos\u00ec ad ottenere un contratto discografico con la Philips, che lo fa debuttare l'anno seguente.\nHa partecipato al Festival di Sanremo 1970 con \"Ora vivo\" (scritta dal maestro Aldo Pagani), in abbinamento con Dino Drusiani, senza accedere alla finale.\nIn seguito si ritira dall'attivit\u00e0 musicale."}
{"id": "1289499", "revid": "767487", "url": "https://it.wikipedia.org/wiki?curid=1289499", "title": "Survivor (Survivor)", "text": "Survivor \u00e8 l'album di esordio dei Survivor, uscito nel 1979. Nonostante i brani molto ben elaborati, come \"Somewhere In America\" e \"Youngblood\" (brano influenzato da una scia progressive rock il cui riff ispirer\u00e0 la band due anni dopo sulla composizione del brano Eye of the Tiger), l'album non ebbe il successo sperato, si piazz\u00f2 infatti al 169\u00ba posto nella Billboard 200, e il singolo \"Somewhere In America\" si piazz\u00f2 solo 70\u00ba nella Billboard Hot 100. Il secondo singolo \"Rebel Girl\" non and\u00f2 meglio e fin\u00ec al 103\u00ba posto in classifica, il brano inizialmente non fu inserito nell'album, fu inserito solo come traccia numero sei della ristampa del 2010. Per l'album fu anche registrata un'altra traccia chiamata \"Rockin' into The Night\", che per\u00f2 venne rifiutata da Ron Nevison, produttore della band, che la defin\u00ec \"troppo Southern\". La band dette il brano ai 38 Special, che fecero del brano uno dei loro pi\u00f9 grandi successi. L'albumn inoltre \u00e8 l'unico registrato col bassista Dennis Johnson e col batterista Gary Smith che lasceranno il gruppo nel 1980."}
{"id": "1289503", "revid": "247222", "url": "https://it.wikipedia.org/wiki?curid=1289503", "title": "Alessandra Casaccia", "text": "Biografia.\nPartecipa al Festival di Castrocaro interpretando il brano \"Se c'\u00e8 una cosa che mi fa impazzire\".\nOttenuto un contratto discografico con la Ariston, partecipa a Un disco per l'estate 1968 con \"Vedo il sole a mezzanotte\". Nello stesso anno incide \"Nella valigia delle mie vacanze\", sigla della trasmissione televisiva \"La valigia delle vacanze\" e partecipa alla Caravella dei successi con la canzone \"Un volo nella notte\".\nL'anno successivo prende parte al Festival di Sanremo con \"Piccola piccola\", in abbinamento con Carmen Villani, classificandosi all'undicesimo posto. Nello stesso anno pubblica due cover, \"Mi sentivo una regina\" (\"Canterbury Road\" di Lou Christie) e \"Michael e le sue pantofole\" (\"Michael and the Slipper Tree\" dei The Equals).\nAll'inizio degli anni '70 abbandona le scene musicali, mentre nel decennio successivo inizia a dedicarsi alla pittura.\nLa sua prematura scomparsa fu dovuta ad un incidente aereo. La Casaccia era a bordo di un Piper da turismo, pilotato dal figlio sedicenne anch'egli deceduto, che si schiant\u00f2 nel mare al largo di Falconara Marittima."}
{"id": "1289508", "revid": "247222", "url": "https://it.wikipedia.org/wiki?curid=1289508", "title": "Isabella Iannetti", "text": "Biografia.\nDebutta al Cantagiro 1963 con \"T'hanno visto domenica sera\", un twist composto da Mogol, Del Prete e da Adriano Celentano, arrangiato da Detto Mariano, conquistando il secondo posto nel Girone B ed un buon successo di vendita. Celentano lo reinterpreter\u00e0 soltanto per il mercato spagnolo con il titolo \"Te han visto con otro\".\nSempre nel 1963 partecipa allo spettacolo televisivo \"Disney parade N\u00b02\" presentando con etichetta discografica \"Royal\" il 45 giri contenente il brano \"Il gatto e la volpe\" (nella facciata B del disco \u00e8 presente \"Ma lo vuoi capire\"), tutt'oggi uno dei dischi pi\u00f9 ricercati dai collezionisti. La manifestazione si teneva al Teatro Ariston di Sanremo qualche giorno prima di Natale ed \u00e8 stata mandata in onda il pomeriggio del 25 dicembre alle ore 17.15.\nNel 1964 partecipa al Cantagiro con la canzone \"Va tu sei libero\" (cover del successo USA \"You Don't Own Me\" interpretato da Lesley Gore). Nello stesso anno il brano viene riproposto nel lungometraggio Tv \"Una giornata a Pallanza\" presentato da Grazia Maria Spina e Giancarlo Sbragia\nNel 1965 partecipa al 13\u00ba Festival della Canzone Napoletana, dove interpreta i brani \"Core napulitano\" di Martucci e Ricciardi e \"Guardame\" di Nisa, Fanciulli e Salerno, eseguiti in abbinamento con Mario Abbate e Nunzio Gallo. Sempre nel 1965 fa parte del cast dei cantanti partecipanti a \"Canzonissima\" (ufficialmente intitolata \"Scala reale\") con la canzone \"Sono tanto innamorata\", che viene riproposta al Festival di Pesaro arrivando in finale con un ottimo piazzamento.\nPartecipa per ben sei volte alla manifestazione Un disco per l'estate, con \"Sono tanto innamorata\" (1965), \"L'amore nei ragazzi come noi\" (1966), \"Corriamo\" (1967), \"Ricorda ricorda\" (1968), \"Cuore innamorato\" (1969) e \"Il mare in cartolina\" (1970) ottenendo sempre un buon successo di vendite e riuscendo sempre ad arrivare alla finale con buoni piazzamenti, ad eccezione dell'edizione 1968.\nNel 1966 vince il \"2\u00ba Festival della Canzone italiana a Malta\" (presentatore Daniele Piombi) proponendo \"C'\u00e8 lui che mi consola\" e aggiudicandosi la Gondola D'oro (1\u00ba Premio). Nello stesso anno arriva in finale al Festival delle Rose con il brano \"Una danza al chiar di luna\". Sempre nel 1966 Pippo Baudo la vuole nella sua trasmissione Settevoci per presentare la canzone \"C'\u00e8 lui che mi consola\".\nNel 1967 ripartecipa al Festival delle Rose con \"Una testa dura\", ottenendo il premio dell'Ente Soggiorno e Turismo insieme a Les Surfs e Claudio Lippi.\nHa preso parte anche al Festival di Sanremo 1969 con il brano \"Una famiglia\", in coppia con il suo autore Memo Remigi, senza accedere alla finale. Per\u00f2 Vittorio Salvetti le fa riproporre la canzone nella trasmissione televisiva \"Canzoni sulla neve\" mandata in onda da Campione d'Italia. L'anno precedente aveva inciso un brano tratto dal Festival di Sanremo, \"Stanotte sentirai una canzone\", che era stato presentato da Annarita Spinaci in coppia con la giapponese Y\u014dko Kishi.\nNel 1969 vince il Festival di Pesaro con la canzone \"Cuore innamorato\" (Mogol, Conti, Franco Cassano). Nell'ottobre dello stesso anno presenta \"La Lettera\" (Mogol, Conti, Franco Cassano), un bel brano che non ottiene il successo sperato.\nIl 1970 la vede presentare nella trasmissione tv pomeridiana di Renzo Palmer la canzone \"Falsit\u00e0\" del maestro Roberto Vecchioni. Nel settembre dello stesso anno riceve dal Sindaco di Trani, Saverio Grilli, una targa d'oro per aver portato alla ribalta nazionale ed internazionale la citt\u00e0.\nNel 1971 \u00e8 tra i vincitori del Disco D'oro, spettacolo televisivo che sarebbe stato registrato nella citt\u00e0 di Salerno nel gennaio 1972. Sempre nel 1971 \u00e8 nel cast dei cantanti partecipanti alla trasmissione serale domenicale del 1\u00ba canale televisivo \"Come quando fuori piove\", presentata da Raffaele Pisu e Vanna Brosio.\nIl 1972 la vede in Tv presentare da Salsomaggiore Terme (Conduttore Daniele Piombi) la canzone \"Partita per amore\" del giovane Malgioglio e Mino Reitano.\nIncide l'ultimo disco \"Gente del circo\" e \"Cronaca ore 6\" nel 1975 e dopo il matrimonio (sposa un medico) si dedica alla famiglia, abbandonando il mondo della canzone.\nNel 1999 e nel 2000, sull'onda del ritorno della musica anni 60/70, \u00e8 ospite per sei volte nello spettacolo televisivo condotto da Paolo Limiti \"Ci vediamo in TV\".\nL'anno seguente \u00e8 ancora ospite a \"La vita in diretta\" condotta da Michele Cucuzza con riprese effettuate nella citt\u00e0 di Trani.\nNegli ultimi anni ha partecipato ad alcune interviste tra cui una su \"NUOVO CIAO AMICI N\u00b01\" del dicembre 2012 condotta da Claudio Scarpa e un'altra su \"RARO PIU'\" N\u00b033 del marzo 2016 condotta da Fernando Fratarcangeli.\nNel marzo 2014 Isabella \u00e8 ospite del programma \"STILE ITALIANO LA STORIA DELLA CANZONE ITALIANA RACCONTATA DAI SUOI PROTAGONISTI\" ideato e condotto dal professore, giornalista e speaker milanese Massimo Emanuelli.\nIl 100\u00ba Giro d'Italia nella tappa tranese nel Maggio 2017 la vede ospite della trasmissione televisiva di Rai Due (Rai storia e Rai Sport) \"Viaggio nell'Italia del Giro\" condotta da Edoardo Camurri.\nLa cantante era anche conosciuta con lo \nNegli \nDiscografia.\n45 giri\nEP\nLP\nCd\nRaccolte/Compilation"}
{"id": "1289511", "revid": "1538224", "url": "https://it.wikipedia.org/wiki?curid=1289511", "title": "Armando Savini", "text": "Biografia.\nCresciuto a Busto Arsizio, dove si \u00e8 trasferito giovanissimo con la famiglia dalla nat\u00eca Romagna, e dopo aver debuttato nel programma televisivo \"Settevoci\", condotto da Pippo Baudo, nel 1964 incide per la Polydor il suo primo 45 giri, \"Non dite a mia madre\".\nPassa poi alla Philips Records e nel 1967 incide \"Uno fra tanti\", che viene presentato al Cantagiro e ad Un disco per l'estate. Nello stesso anno partecipa al Festival delle Rose. Il successo arriva l'anno dopo, quando raggiunge il quindicesimo posto nella classifica dei 45 giri con \"Perch\u00e9 mi hai fatto innamorare\", proposta ad Un disco per l'estate 1968.\nIl gruppo che lo accompagna nelle numerosissime serate in quegli anni \u00e8 costituito da Gianni Rolando voce e accompagnamento Piero Brasini alla chitarra (sostituito poi nel 1968 dal chitarrista e direttore d'orchestra milanese Giorgio Logiri), dal forlivese Cesare Fantuzzi (detto \"Fuzz\") al basso, da Giuseppe Leoncini alla batteria e dal padovano Umberto Tognon alle tastiere Giovanni Vitale (casertano) al sax.\nSeguono \"Stasera s\u00ec\" scritta da Pippo Baudo e sigla di \"Settevoci\" e \"Balla balla ballerina\", in concorso ad Un disco per l'estate. Savini prende parte anche al Festival di Sanremo 1969, presentando in abbinamento con Sonia il brano \"Non c'\u00e8 che lei\", che non raggiunge la serata finale. Si presenta poi al Cantagiro 1970 con \"Buttala a mare\". Nel 1987 vince il Festival Nazionale delle Orchestre di Trento. Il 17 dicembre 2010 \u00e8 stato ospite alla trasmissione di Carlo Conti \"I Migliori anni\" su Rai Uno cantando il suo successo \"Perch\u00e9 mi hai fatto innamorare\".\nSavini ha continuato da allora ad esibirsi con la sua orchestra composta, oltre che da lui stesso (voce), dal figlio Alessio Savini (chitarra e voce), Ileana Giusti (voce), Alessandro Dallolio, Stefania Senese (fisarmonica tastiere - voci)."}
{"id": "1289513", "revid": "339392", "url": "https://it.wikipedia.org/wiki?curid=1289513", "title": "Dori (Oceanine)", "text": ""}
{"id": "1289518", "revid": "599013", "url": "https://it.wikipedia.org/wiki?curid=1289518", "title": "Claudio Reyna", "text": "Fu capitano della squadra nazionale statunitense prima di ritirarsi dal calcio internazionale, dopo il Mondiale 2006.\nBiografia.\nHa origini argentine da parte di suo padre, Miguel, che \u00e8 stato un calciatore, cos\u00ec come lo \u00e8 suo figlio Giovanni.\nCaratteristiche tecniche.\nEra un trequartista, abile anche a giocare da regista, dotato di buona tecnica.\nCarriera.\nClub.\nL'8 agosto 1994 Reyna firm\u00f2 un contratto per giocare nella Bundesliga con il , dopo aver giocato nel Mondiale 1994. Reyna ebbe difficolt\u00e0 nel giocare e nell'adattarsi al calcio tedesco, e il Bayer lo prest\u00f2 allo . In questa squadra divent\u00f2 rapidamente un punto di riferimento, e divenne il primo calciatore statunitense a diventare il capitano di un grande club europeo.\nNell'estate 1999 il club scozzese dei Rangers acquist\u00f2 il giocatore, versando 826.400 dollari al Wolfsburg e 2.760.000 dollari al Leverkusen per il trasferimento; il giocatore rimarr\u00e0 ai Rangers fino al 2001.\nNonostante la sua reputazione di fantasista nella nazionale, nella maggior parte dei casi ha giocato come centrocampista difensivo. Dai Rangers pass\u00f2 al nel 2001.\nNell'ottobre del 2002 si infortun\u00f2 al crociato anteriore e rimase fuori per tutto il resto della stagione. Con la retrocessione in First Division del Sunderland, Reyna dovette essere venduto per motivi finanziari e per le richieste vantaggiose, passando cos\u00ec al . Reyna fu sempre colpito dagli infortuni, e fu impossibilitato a giocare sei mesi della stagione 2004-05; in tre stagioni e mezzo coi \"Citizens\" disput\u00f2 77 partite, segnando 4 volte.\nL'11 gennaio 2007 il City annunci\u00f2 che il club aveva deciso di non rinnovare il contratto a Reyna, il quale volle giocare nella Major League Soccer per motivi familiari. Tredici giorni dopo Reyna firm\u00f2 per i New York Red Bulls, dove l'allenatore Bruce Arena lo elesse capitano.\nNazionale.\nCome giocatore della nazionale americana, Reyna ottenne la sua prima presenza contro la Norvegia, il 15 gennaio 1994. Fu presente al Mondiale di calcio 1994, ma non gioc\u00f2 a causa di un infortunio; partecip\u00f2 alle tre edizioni successive dei Mondiali.\nFu un giocatore della rappresentanza olimpica americana di calcio nel 1992 e nel 1996.\nIl 23 giugno 2006, il giorno seguente all'eliminazione degli Stati Uniti al Mondiale 2006, Reyna annunci\u00f2 il ritiro dalla nazionale, terminando la sua carriera internazionale con 112 presenze, 8 reti e 12 assist.\nDopo il ritiro.\nIl 22 maggio 2013 diventa direttore sportivo del New York City. Attualmente invece \u00e8 DS dell\u2019Austin FC."}
{"id": "1289519", "revid": "767487", "url": "https://it.wikipedia.org/wiki?curid=1289519", "title": "Brenton Wood", "text": "\u00c8 conosciuto soprattutto per i suoi due successi del 1967 \"The Oogum Boogum Song\" e \"Gimme Little Sign\". Quest'ultimo brano raggiunse la prima posizione nella classifica italiana dei singoli pi\u00f9 venduti, nella seconda met\u00e0 di aprile del 1968, per due settimane non consecutive (13 e 27 aprile).\nIn Italia ha partecipato al Festival di Sanremo 1969 con \"Il treno\" (scritta da Vito Pallavicini per il testo e dal maestro Elio Isola per la musica) cantata in abbinamento con Rosanna Fratello."}
{"id": "1289527", "revid": "767487", "url": "https://it.wikipedia.org/wiki?curid=1289527", "title": "Bobbie Gentry", "text": "Biografia.\n\u00c8 conosciuta soprattutto per il suo pi\u00f9 grande successo del 1967 \"Ode to Billie Joe\" che nel 1967 raggiunge la prima posizione nella Billboard Hot 100 per quattro settimane.\nIn Italia ha partecipato al Festival di Sanremo 1968 con il brano \"La siepe\", cantato in abbinamento con Al Bano."}
{"id": "1289529", "revid": "24989", "url": "https://it.wikipedia.org/wiki?curid=1289529", "title": "Benjamin Nelson", "text": ""}
{"id": "1289531", "revid": "124123", "url": "https://it.wikipedia.org/wiki?curid=1289531", "title": "Nati nel 1478", "text": ""}
{"id": "1289532", "revid": "124123", "url": "https://it.wikipedia.org/wiki?curid=1289532", "title": "Morti nel 1478", "text": ""}
{"id": "1289534", "revid": "178920", "url": "https://it.wikipedia.org/wiki?curid=1289534", "title": "313-X", "text": ""}
{"id": "1289535", "revid": "1494169", "url": "https://it.wikipedia.org/wiki?curid=1289535", "title": "Oggetti non stellari nella costellazione del Cancro", "text": "Principali oggetti non stellari presenti nella costellazione del Cancro."}
{"id": "1289537", "revid": "1543377", "url": "https://it.wikipedia.org/wiki?curid=1289537", "title": "0577", "text": "0577 \u00e8 il prefisso telefonico del distretto di Siena, appartenente al compartimento di Firenze.\nIl distretto comprende gran parte della provincia di Siena. Confina a est con il distretto di Arezzo (0575), a sud-est di Chianciano Terme (0578), a sud di Orvieto (0763), a ovest di Grosseto (0564), di Follonica (0566) e di Volterra (0588), a nord di Empoli (0571) e di Firenze (055).\nAree locali e comuni.\nIl distretto di Siena comprende 28 comuni suddivisi nelle quattro aree locali di Abbadia San Salvatore (ex settori di Abbadia San Salvatore, Buonconvento e Castiglione d'Orcia), Poggibonsi, Siena (ex settori di Chiusdino, Radda in Chianti e Siena) e Sinalunga (ex settori di Asciano e Sinalunga). I comuni compresi nel distretto sono: Abbadia San Salvatore, Asciano, Buonconvento, Casole d'Elsa, Castellina in Chianti, Castelnuovo Berardenga, Castiglione d'Orcia, Chiusdino, Colle di Val d'Elsa, Gaiole in Chianti, Montalcino, Monteriggioni, Monteroni d'Arbia, Monticiano, Murlo, Piancastagnaio, Poggibonsi, Radda in Chianti, Radicondoli, Rapolano Terme, San Gimignano, San Giovanni d'Asso, San Quirico d'Orcia, Siena, Sinalunga, Sovicille, Torrita di Siena e Trequanda."}
{"id": "1289538", "revid": "767487", "url": "https://it.wikipedia.org/wiki?curid=1289538", "title": "Eartha Kitt", "text": "\"Star\" di valore mondiale, \u00e8 ricordata per essere stata interprete della canzone natalizia del 1953 \"Santa Baby\" e per il ruolo di Catwoman ricoperto nella serie televisiva \"Batman\" (solo nella terza ed ultima stagione).\nIn Italia ha pubblicato negli anni cinquanta alcuni 33 giri per la RCA Italiana, partecipando al Festival di Sanremo 1968 con il brano \"Che vale per me\" (scritta da Carlo Alberto Rossi su testo della moglie Marisa Terzi), cantata in coppia con Peppino Gagliardi.\nMostrando una notevole \"vis\" autoironica, ha fatto parte nel 1992 - nel ruolo di Lady Eloise - del \"cast\" del film di Eddie Murphy \"Il principe delle donne\".\nBiografia.\nEartha Kitt non ha avuto un'infanzia facile. Cresciuta a North fra le piantagioni del Sud Carolina, nata da madre nera-cherokee e padre tedesco-olandese, frutto di una violenza carnale, dovette sudare assai per poter far emergere la sua arte carica di \"glamour\" nell'intricato mondo dello spettacolo.\nHa raccontato la sua vita in tre libri autobiografici (il primo, \"Thursday's Child\" nel 1956), forse spingendo un po' sul pedale dell'enfasi a proposito di alcuni episodi che la riguardavano da vicino. Sta di fatto che era una semplice ragazza del sud degli USA quando nei primi anni cinquanta fu notata da Orson Welles mentre cantava in un locale di Parigi lo standard \"C'est Si Bon\". Welles la invit\u00f2 al suo tavolo e i due strinsero amicizia. Risultato: Kitt venne ingaggiata per recitare accanto a lui in teatro nel ruolo di Elena di Troia in \"The Tragical History of Doctor Faustus\".\nA New York studi\u00f2 alla scuola di danza di Katherine Dunham, la stessa frequentata da James Dean. Divenuta un'attrazione dei night-club \u00e0 la page e dei teatri di Broadway, seppe cogliere nel 1958 la grande occasione che il cinema le offriva interpretando al fianco di Nat King Cole \"St. Louis Blues\", prima di approdare fra il 1966 ed il 1968 - nel ruolo della conturbante Catwoman - al piccolo schermo con la terza serie di Batman.\nLa sua carriera sub\u00ec un brusco rallentamento nel 1968 quando si pronunci\u00f2 contro la guerra del Vietnam. Ad un party offerto dalla first lady Bird Johnson - moglie dell'allora presidente Lyndon B. Johnson - richiesta di cosa ne pensasse del conflitto nel sud-est asiatico, rispose freddamente che finch\u00e9 si fosse mandato a morte ingiustamente il meglio della giovent\u00f9 americana non vi era da meravigliarsi se le manifestazioni di piazza si sarebbero via via moltiplicate.\nIl commento la rese una pariah nel panorama del mondo dello spettacolo statunitense e la Kitt dovette cercare lavoro in Europa e in Asia. Il successo in patria torn\u00f2 solo un decennio dopo, quando la Kitt torn\u00f2 trionfalmente a Broadway con il musical \"Timbuktu!,\" che le valse una candidatura al prestigioso Tony Award alla migliore attrice non protagonista. Negli anni ottanta la sua carriera e il suo successo si consolidarono nuovamente grazie al primo disco d'oro ottenuto con \"Where Is My Man\" (1984) e al debutto londinese con il musical \"Follies\", in cui rimpiazz\u00f2 Dolores Gray nel 1988. Negli anni novanta torn\u00f2 a recitare in \"Follies\" a Berlino (1991) e ricopr\u00ec ruoli da guest star in numerose serie TV, oltre che girare per gli Stati Uniti con la tourn\u00e9e del musical tratto da \"Il mago di Oz\", in cui interpretava la malvagia strega dell'Ovest.\nGli anni duemila furono inaugurati con il successo de \"Le follie dell'imperatore\" e il suo doppiaggio del ruolo dell'antagonista Yzma le valse l'Annie Award. Lo stesso anno torn\u00f2 a Broadway con \"The Wild Party\" e per la sua performance nel ruolo della star dimenticata Dolores fu candidata al Tony Award alla miglior attrice non protagonista in un musical. Nel 2003 torn\u00f2 per l'ultima volta a Broadway con il musical \"Nine\", mentre l'anno successivo fece il suo debutto alla New York City Opera con l'adattamento musicale di Cenerentola ad opera di Rodgers e Hammerstein, in cui interpretava la Fata Madrina. Dopo aver doppiato ancora Yzma ne \"Le follie di Kronk\" e \"A scuola con l'imperatore\", Eartha Kitt continu\u00f2 a prestare la propria voce a personaggi di \"American Dad!\", \"I Simpson\" e \"Wonder Pets\", per cui vinse un Daytime Emmy Award nel 2009.\nVita privata.\nSposata dal 1960 al 1965 a John \"Bill\" McDonald, \u00e8 morta a Weston, nel Connecticut, il giorno di Natale del 2008, affetta da un cancro del colon. Di s\u00e9 aveva scritto:\nDoppiatrici italiane.\nDa doppiatrice \u00e8 sostituita da:"}
{"id": "1289539", "revid": "110157", "url": "https://it.wikipedia.org/wiki?curid=1289539", "title": "Nintendo Points", "text": "I Nintendo Points (conosciuti come \"Wii Points\" al di fuori del Giappone) erano dei punti speciali, ottenibili in vari modi, che permettevano di acquistare giochi e applicazioni scaricabili da internet con le console Wii e Nintendo DSi. I punti potevano essere ottenuti principalmente tramite le Wii Points Card, delle carte prepagate contenenti 2000 Wii Points. Altri modi di acquistare i punti erano pagare con carta di credito nel Canale Wii Shop oppure scambiarli con i propri \"Punti Stella\". Dal 26 marzo 2018, non \u00e8 pi\u00f9 possibile ottenere Wii Points dal Canale Wii Shop a causa della sua chiusura avvenuta il 31 gennaio 2019.\nPrezzo di una Wii Points Card.\nUna Wii Points Card da 2.000 punti era disponibile negli Stati Uniti per US$20, \u20ac24,90 in Europa o \u00a314.99 nel Regno Unito, e AU$35 in Australia. Gli Wii Points potevano essere comperati dai rivenditori oppure direttamente online da Nintendo. Convertendo gli Wii Points in dollari statunitensi, 100 Wii Points equivalevano a un dollaro. 1.000 Wii Points in Giappone costavano esattamente \u00a51.000 ($8,46). Le carte prepagate erano disponibili in Giappone in formati da 1.000, 3.000 e 5.000 Wii Points, quest'ultima abbinata a un controller classico. Nelle altre regioni, erano disponibili solo carte da 2.000 Nintendo Points. Le carte Nintendo Points erano specifiche per una regione e non trasferibili alle altre.\nPrezzi Canale Virtual Console.\nI prezzi base dei giochi Virtual Console dipendevano dal sistema per il quale il gioco era stato sviluppato. Alcuni giochi potevano costare pi\u00f9 o meno del prezzo base:\nPrezzi WiiWare e DSiWare.\nIn Europa dal 20 maggio 2008 era possibile utilizzare i \"Nintendo Points\" per scaricare software dal WiiWare, contenuto all'interno del Canale Wii Shop. I giochi avevano un costo variabile tra i 500 e 1500 Wii Points. In Giappone, era possibile scaricare giochi e applicazioni per gli stessi prezzi a partire da dicembre 2008."}
{"id": "1289545", "revid": "125261556", "url": "https://it.wikipedia.org/wiki?curid=1289545", "title": "Sacha Distel", "text": " \u00c8 stato uno degli artisti francesi di maggiore rinomanza internazionale, apprezzato in tutto il mondo per le sue qualit\u00e0 di cantante, chitarrista di jazz e showman televisivo - ha condotto anche uno show negli Stati Uniti.\nBiografia.\nChitarrista di talento, inizi\u00f2 diciassettenne la sua carriera nella formazione dello zio, il compositore e direttore d'orchestra Ray Ventura.\nNei primi anni cinquanta si trasfer\u00ec per qualche tempo negli Stati Uniti, dove ebbe modo di conoscere e lavorare con jazzisti come Dizzy Gillespie, Tony Bennett, Quincy Jones.\nIl debutto come cantante avvenne nel 1958 e il successo arriv\u00f2 nello stesso anno, grazie alla canzone \"Scoubidou, des pommes... des poires\", che interpret\u00f2 per la prima volta al Casin\u00f2 di Algeri e lo lanci\u00f2 a livello internazionale.\nIn Italia \u00e8 stato ospite di molte trasmissioni televisive e ha partecipato al Festival di Sanremo 1968, cantando il brano \"No amore\" in abbinamento con Giuni Russo (al suo debutto con il nome di Giusy Romeo). Come tanti altri colleghi suoi connazionali, infatti, Distel aveva raggiunto una certa popolarit\u00e0 che lo port\u00f2 ad incidere anche alcuni dischi in lingua italiana: si ricordano, tra gli altri, \"Non so pi\u00f9 che santo pregare\", \"Un grosso scandalo\" (gi\u00e0 conosciuta peraltro in una versione di Dalida), \"Quando sento le chitarre\" ma soprattutto \"La quadriglia\" che fu sigla del programma televisivo \"Settevoci\". Altri 45 giri incider\u00e0 fino alla fine degli anni '60 tra i quali \"Signor Cannibale\" (versione italiana di \"Monsieur Cannibale\", uno dei suoi maggiori successi in patria d'oltralpe) e \"Gocce di pioggia su di me\" (cover della hit \"Raindrops keep falling on my head\" del compositore Burt Bacharach). Torna in Italia all'alba degli anni '80 con alcune canzoni destinate per lo pi\u00f9 ad un pubblico di bambini: un paio di singoli come \"La nave bianca\" e \"Perbacco disse bacco\" vengono presentati anche in alcuni show televisivi come \"Popcorn\" e \"Patatrac\" ma purtroppo non ottengono il successo sperato.\nAncora negli anni '80 torna a far parlare di s\u00e9 anche a causa di un grave incidente d'auto occorsogli insieme all'attrice Chantal Nobel, che rimane gravemente ferita.\nDistel ha registrato come cantante pi\u00f9 di 200 canzoni ed \u00e8 stato anche un compositore di colonne sonore.\n\"Sacha Distel \u00e8 stato una delle figure pi\u00f9 grandi della canzone francese\" ha dichiarato il Presidente francese Jacques Chirac il giorno della sua scomparsa.\nVita privata.\nDal 1958 al 1959 ha avuto una love story con l'attrice Brigitte Bardot, seguita attentamente dalla stampa scandalistica e che aiut\u00f2 a lanciarlo nel mondo della musica.. In seguito si \u00e8 sposato, nel 1963, con la sciatrice francese Francine Br\u00e9aud."}
{"id": "1289550", "revid": "247222", "url": "https://it.wikipedia.org/wiki?curid=1289550", "title": "Piergiorgio Farina", "text": "Biografia.\nViolinista jazz molto apprezzato, tra i pionieri del violino elettrico, \u00e8 stato per diversi anni, con il suo complesso, una delle attrazioni in molti locali da ballo della penisola. \nNel 1967 partecipa al Festival di Zurigo con \"L'amore \u00e8 come il sole\", scritto dalle sorelle Paola e Nora Orlandi.\nNel 1968 ottiene la notoriet\u00e0 presso il grande pubblico partecipando come cantante al Festival di Sanremo con \"Tu che non sorridi mai\", in abbinamento a Orietta Berti.\n\u00c8 di nuovo al Festival di Sanremo nel 1975, dove ripete al violino i brani in gara. Nello stesso anno ottiene un grande successo con la sua versione strumentale della colonna sonora del film \"Il padrino - Parte II\".\nIl regista Pupi Avati si \u00e8 ispirato ad un suo brano, \"L'amore \u00e8 come il sole\", per realizzare nel 1982 il suo film \"Dancing Paradise\", a cui lo stesso Farina ha partecipato come attore.\nSi \u00e8 ritirato dalle scene ed \u00e8 morto per un male incurabile.\nEra cugino della cantante Milva e padre del batterista Bruno, che ha collaborato con Elisa, Cesare Cremonini e Andrea Mingardi."}
{"id": "1289553", "revid": "767487", "url": "https://it.wikipedia.org/wiki?curid=1289553", "title": "Chopper (film)", "text": "Chopper \u00e8 un film del 2000 scritto e diretto da Andrew Dominik.\nIl film si basa sull'autobiografia del criminale australiano Mark Brandon \"Chopper\" Read, scritta durante i suoi lunghi anni di carcere. Chopper \u00e8 interpretato da Eric Bana, al primo ruolo drammatico dopo anni passati a lavorare come comico, dando vita ad un'interpretazione in perfetto stile Actor's Studio, infatti l'attore per calarsi nella parte \u00e8 ingrassato di parecchi chili.\nTrama.\nMark \"Chopper\" Read \u00e8 il leader sopra le righe del carcere di massima sicurezza in cui \u00e8 rinchiuso. Dopo aver aggredito un giudice quando non era ancora maggiorenne, Read progetta l'evasione dalla prigione assieme ad alcuni complici. Quando questi lo tradiscono, arrivando finanche ad accoltellarlo, Read cerca in tutte le maniere di uscire di prigione, giungendo fino al punto di farsi tagliare le orecchie pur di raggiungere lo scopo di fuggire.\nNegli anni seguenti entra ed esce di galera continuamente. Conduce una vita sregolata tra alcool, sesso e droghe ed assume comportamenti autodistruttivi.\nQuando ritorna in carcere per un nuovo reato decide di scrivere le sue memorie."}
{"id": "1289567", "revid": "767487", "url": "https://it.wikipedia.org/wiki?curid=1289567", "title": "Bobby Goldsboro", "text": "Biografia.\n\u00c8 conosciuto soprattutto per \"See the Funny Little Clown\", e per il brano \"Honey\" che ha raggiunto la prima posizione nella Billboard Hot 100 per cinque settimane, in Australia per quattro settimane, in Canada, la seconda nella Official Singles Chart, la quarta posizione in Norvegia, la quinta in Olanda, l'ottava in Germania e la nona in Austria, reso noto in Italia dalla \"cover\" \"Amore mi manchi\" portata al successo sia da Giuliana Valci che da Bobby Solo (1968).\nIn Italia ha partecipato al Festival di Sanremo 1967 con \"Una ragazza\" cantata in abbinamento con Donatella Moretti.\nHa inciso per la Laurie Records."}
{"id": "1289569", "revid": "287204", "url": "https://it.wikipedia.org/wiki?curid=1289569", "title": "Antony Tudor", "text": "Biografia.\nNato nell'est di Londra, terra del dialetto cockney, Tudor scopr\u00ec la danza per caso. Inizi\u00f2 a danzare professionalmente con Marie Rambert nel 1928, diventando il suo assistente generale per il Ballet Club l'anno successivo.\nFu un coreografo davvero precoce: a soli ventitr\u00e9 anni cre\u00f2 \"Cross Garter'd\", poi \"Lysistrata\",\"The Planets\" e altri lavori allestiti al piccolo Mercury Theatre e prima dei trent'anni cre\u00f2 i suoi lavori pi\u00f9 rivoluzionari e famosi, \"Jardin Aux Lilas\" (\"Lilac Garden\") e \"Dark Elegies\", danzando lui stesso i ruoli principali.\nNel 1938 fond\u00f2 il \"London Ballet\" con alcuni membri del Rambert, inclusi il suo futuro partner di una vita, Hugh Laing, Andre\u00e9 Howard e Agnes de Mille ma allo scoppio della Seconda guerra mondiale, nel 1940, fu invitato con loro a New York per unirsi all'appena riorganizzata compagnia del Ballet Theater diretta da Richard Pleasant e Lucia Chase. La compagnia di Chase sarebbe in seguito diventata l'American Ballet Theatre, con il quale Tudor fu legato per il resto della sua vita. Fu il coreografo stabile del Ballet Theater per dieci anni e qui allest\u00ec alcuni dei suoi primi lavori ma mise anche in scena nuovi balletti tra i quali: \"Pillar of Fire\", \"Romeo and Juliet\", \"Dim Lustre\" e \"Undertow\". Ritiratosi dalla danza nel 1950, diresse la facolt\u00e0 del Metropolitan Opera Ballet School, insegn\u00f2 alla Juilliard School e fu direttore artistico per il Balletto Reale Danese dal 1963 al 1964.\nPer il New York City Ballet coreograf\u00f2 tre lavori e continu\u00f2 la sua carriera di insegnante come professore di Tecnica del Balletto presso il Dipartimento della danza all'universit\u00e0 della California a partire dal 1973, lavoro per\u00f2 che Tudor dovette ridurre causa condizioni di salute critiche.\nNel 1974 si un\u00ec di nuovo all\"'American Ballet Theatre\" come direttore artistico associato, creando, nel 1978, \"The Leaves Are Fading\" e \"Tiller In the Fields\", il suo ultimo lavoro importante.\nTudor fu insignito di molti premi tra i quali la medaglia alle arti creative della \"Brandeis University\", i riconoscimenti del \"Dance Magazine\" e Capezio, l'Handel Medallion di New York e altri.\nIl coreografo, assieme a George Balanchine, ha contribuito a trasformare il balletto in una moderna forma d'arte. Il suo lavoro di solito viene considerato un'espressione \"psicologica\" dei giorni nostri ma austera, elegante e nobile come il suo creatore.\nUn disciplinato buddista Zen, Tudor mor\u00ec il luned\u00ec di Pasqua nella sua residenza al First Zen Institute of America."}
{"id": "1289570", "revid": "767487", "url": "https://it.wikipedia.org/wiki?curid=1289570", "title": "Trappola negli abissi", "text": "Trappola negli abissi (\"Submerged\") \u00e8 film statunitense, di genere d'azione, del 2000 diretto da Fred Olen Ray.\nTrama.\nUn gruppo di terroristi sostituisce il pilota del volo 367 (Los Angeles-Hawaii), che porta l'aereo ad inabissarsi in mare. L'obiettivo dei terroristi \u00e8 una valigetta che contiene un computer in grado di controllare un satellite della difesa nazionale, chiamato \"Nova One\", in grado di lanciare missili nucleari. Una squadra di \"Navy Seals\" \u00e8 incaricata del recupero del computer."}
{"id": "1289571", "revid": "31886", "url": "https://it.wikipedia.org/wiki?curid=1289571", "title": "Iritecna", "text": "Iritecna Societ\u00e0 per l'Impiantistica Industriale e l'Assetto del Territorio S.p.A era una societ\u00e0 italiana che operava nel settore delle partecipazioni statali, controllata integralmente dall'IRI. Era una \"subholding\" che controllava tutte le\npartecipazioni pubbliche nel campo dei lavori civili ed impiantistici. Il gruppo Iritecna era composto da circa venticinque societ\u00e0. Il 43% del fatturato di Iritecna proveniva dal settore autostradale e nel 1992 il 42% dei suoi progetti erano stati completati all'estero.\nStoria.\n\u00c8 nata il 21 dicembre 1946 quando \"EdilTi - Edilizia Tibur S.p.A.\" si trasforma in Iritecna-Societ\u00e0 per l'Impiantistica Industriale e l'Assetto del Territorio S.p.A e rileva le partecipazioni di Italstat. Diventa operativa nel febbraio 1991 acquisendo Italstat e Italimpianti.\nNel 1994 viene posta in liquidazione a causa della crisi gestionale e finanziaria: Iritecna era gi\u00e0 nata con un alto indebitamento e una bassa patrimonializzazione, settori con forti perdite e bassa redditivit\u00e0. A ci\u00f2 si aggiunsero i mancati pagamenti delle commesse internazionali a Esfahan (centro siderurgico gi\u00e0 iniziato da Italimpianti), Volzhskij (Italimpianti, tubificio) e Bandar Abbas (diga, Italstat) e la carenza di liquidit\u00e0 con cui finanziare il completamento delle commesse acquisite.\nInoltre, anche la struttura gerarchica e direzionale era fortemente compromessa a causa della debolezza e della lentezza delle decisioni, paralizzate dalla spartizione delle cariche operative tra tutti i partiti politici del tempo, che ha frammentato il potere all'interno della societ\u00e0 ed impedito la creazione di un'unica politica societaria da poter seguire.\nVi erano infatti un presidente, un vice, due amministratori delegati, un direttore generale, due condirettori generali, tre vicedirettori generali e sei responsabili di divisione.\nViene sostituita da Fintecna che ne rileva le principali interessenze.\nPrincipali Partecipazioni.\nLe societ\u00e0 partecipate operavano nel settore impiantistico e delle costruzioni.\nTramite Autostrade International ha partecipato alla joint venture Trip2 incaricata della realizzazione della Dulles Greenway tra l'Aeroporto Internazionale di Washington-Dulles e Leesburg in Virginia\nIritecna aveva quote di partecipazione nei consorzi IRICAV Uno e IRICAV Due, che si occupavano della costruzione di opere sulle tratte Roma-Napoli e Verona-Venezia del progetto Alta Velocit\u00e0.\nVoci correlate.\nItalstat"}
{"id": "1289573", "revid": "124279302", "url": "https://it.wikipedia.org/wiki?curid=1289573", "title": "Pat Boone", "text": "Biografia.\nNato in Florida, ma cresciuto a Nashville nel Tennessee, da un impresario edile e da un'infermiera, Charles Eugene Boone viene scoperto da un talent scout dopo aver partecipato a un programma radiofonico.\nI suoi maggiori successi sono \"I'll Be Home\", \"April Love\" che raggiunge la prima posizione negli Stati Uniti per due settimane nel 1957 e la seconda in Olanda, \"Friendly Persuasion\", \"Love Letters In The Sand\" che nel 1957 raggiunge la prima posizione negli Stati Uniti per 5 settimane e nei Paesi Bassi per 13 settimane e \"Moody River\" che nel 1961 raggiunge la prima posizione nella Billboard Hot 100 e la quarta in Norvegia e \"Words\".\nNel 1962 il singolo \"Speedy Gonzales\" raggiunge la prima posizione in Germania per 18 settimane, in Italia per sette settimane, in Olanda per quattro settimane e in Norvegia per sei settimane e la sesta posizione nella Billboard Hot 100.\nFra gli anni cinquanta e sessanta ha interpretato alcuni film ed \u00e8 apparso anche in alcune serie televisive, per poi tornare alla musica.\nHa preso parte al Festival di Sanremo 1966 con \"Mai mai mai Valentina\", cantata con Giorgio Gaber, e \"Se tu non fossi qui\", eseguita in coppia con Peppino Gagliardi.\nHa composto ed eseguito musiche per diverse pellicole, tra le quali: \"Striptease\", \"Basta guardare il cielo\", \"Pleasantville\" e \"Superman Returns\".\nVita privata.\nHa quattro figlie (la terzogenita \u00e8 la cantante Debby Boone) ed \u00e8 cugino dell'attore Richard Boone.\nVita religiosa.\nNegli anni sessanta il matrimonio di Boone entr\u00f2 in crisi a causa dell'abuso di alcool e della passione per i festini. Dopo essere entrata in contatto con il Movimento Carismatico, la moglie si dedic\u00f2 alla religione e influenz\u00f2 Pat e le figlie in questo senso.\nNella primavera del 1964, Boone parl\u00f2 al raduno \"Project Prayer\" allo Shrine Auditorium di Los Angeles per sollecitare il Congresso in difesa della pratica della preghiera nelle scuole, che la Corte Suprema aveva abolito perch\u00e9 in conflitto con il primo emendamento. Al raduno erano presenti, oltre a Boone, Walter Brennan, Lloyd Nolan, Rhonda Fleming, Gloria Swanson, and Dale Evans. Boone dichiar\u00f2: \"Quello che i comunisti vogliono \u00e8 traviare i nostri giovani... Io credo nel potere degli americani, io credo nella saggezza della nostra costituzione... il potere di Dio\". Il raduno fu sostenuto anche da Roy Rogers, John Wayne, Ronald Reagan, Mary Pickford, Jane Russell, Ginger Rogers, e Pat Buttram, che avrebbero partecipato se fosse stato loro possibile.\nNel 1970 interpret\u00f2 il personaggio del predicatore David Wilkerson nel film \"La croce e il coltello\", film che fu girato nei quartieri stessi dove si verificarono i fatti riportati nel libro autobiografico di Wilkerson."}
{"id": "1289574", "revid": "123055079", "url": "https://it.wikipedia.org/wiki?curid=1289574", "title": "Monoclorodifluorometano", "text": "Il monoclorodifluorometano, o clorodifluorometano, noto anche come freon 22, in sigla R22, \u00e8 un alogenuro alchilico di formula CHF2Cl.\nIl monoclorodifluorometano, pu\u00f2 essere ottenuto dalla reazione tra cloroformio e acido fluoridrico\nIl processo industriale si basa sull'utilizzo di un catalizzatore a base di trifluoruro di bismuto, il quale si ottiene per addizione di acido fluoridrico a tricloruro di bismuto\nIl trifluoruro di bismuto tramite un meccanismo carbocationico attacca il cloroformio in presenza di acido fluoridrico\nIl gas refrigerante R22 non \u00e8 pi\u00f9 commercializzabile perch\u00e9 \u00e8 responsabile del buco dello strato di ozono; dal 2002 non \u00e8 pi\u00f9 stato possibile impiegarlo negli impianti di climatizzazione domestica di nuova installazione, in cui \u00e8 stato rimpiazzato in prevalenza dall'R-410A (a sua volta affiancato a partire dagli anni 2010 dall'R32, che diventer\u00e0 obbligatorio dal 2025), mentre dal 2015 \u00e8 stata vietata anche la ricarica di impianti pre-esistenti funzionanti ad R22.\nVi sono ancora alcune difficolt\u00e0 per avere un sostituto con caratteristiche simili ma senza cloro. Le attuali miscele in commercio contengono isobutano, che negli impianti frigoriferi secca le guarnizioni \"o-ring\", \u00e8 quindi consigliabile la sostituzione di esse prima del cambio del gas."}
{"id": "1289575", "revid": "80598", "url": "https://it.wikipedia.org/wiki?curid=1289575", "title": "Roberta Amadei", "text": "Biografia.\nSorella minore di Cristina Amadei, ha vinto il Festival di Castrocaro 1966.\nHa cos\u00ec acquisito il diritto a partecipare al Festival di Sanremo 1967, dove ha presentato, in coppia con Carmelo Pagano, il brano \"Devi aver fiducia in me\", che non accede alla finale.\nNello stesso anno partecipa al Cantagiro con \"Accipicchia l'Angelicchia\".\nNel 1969 pubblica il singolo \"Parlami sotto le stelle/Soltanto un'ora\"."}
{"id": "1289578", "revid": "22475", "url": "https://it.wikipedia.org/wiki?curid=1289578", "title": "Anna German", "text": "Conosciuta principalmente come interprete poliglotta di canzoni, in primo luogo in russo e polacco. Alla cantante \u00e8 stato dedicato l'asteroide 2519 Annagerman.\nBiografia.\nNacque nel 1936 in URSS, nella citt\u00e0 di Urgench, nel 1949 si stabil\u00ec a Wroclaw con la famiglia.\nDebutt\u00f2 nel 1960 presso il teatro \"Gioco di parole\". Nel 1962, divenne cantante professionista, trasferendosi a Roma dopo aver ricevuto una borsa di studio dal governo italiano. \u00c8 del 1965, il suo primo tour in Unione Sovietica.\nNel dicembre del 1966, stipul\u00f2, a Milano, un contratto con una piccola ditta di CDI, diventando cos\u00ec la prima cantante del blocco comunista a registrare canzoni in Italia. Alla fine del 1960 pubblic\u00f2 l'album \"Wr\u00f3\u0107 do Sorrento?...\", in italiano \"Torna a Sorrento?...\", dedicato al periodo italiano della sua carriera; il disco vendette circa copie.\nAnna \u00e8 tornata sul palco nel 1970 nel Palazzo della scienza e della cultura di Varsavia, durante un concerto dedicato alla liberazione di Varsavia. Fu la sua prima esibizione dopo il grave incidente d'auto di cui era stata vittima nel 1967. Quando si \u00e8 presentata sulla scena, l'intero auditorium si alz\u00f2 in piedi applaudendola per 20 minuti. Per l'occasione, come prima canzone esegu\u00ec il brano, \"Cz\u0142owieczy los\", in italiano \"Il destino umano\", grazie al quale ricevette il disco d'oro polacco. Il 23 marzo 1972 a Zakopane sposa un ingegnere, Zbigniew Tucholski, conosciuto nel 1960 sulla spiaggia a Wroclaw. Il 27 novembre 1975, diede alla luce un bambino, ora scienziato.\nNel 1980, durante un concerto a Mosca sub\u00ec un aggravamento che le caus\u00f2 una tromboflebite, per cui, dopo il concerto venne condotta in ospedale. Dopo un momentaneo miglioramento si trasfer\u00ec in Australia, dove, per contratto, avrebbe dovuto esibirsi. Ma la sua malattia sub\u00ec un costante peggioramento, per cui tutti i tour vennero interrotti.\nMuore di sarcoma nella notte del 26 agosto 1982, in un ospedale militare di Varsavia e venne sepolta nel cimitero di Varsavia.\nCarriera in Italia.\nIn Italia ha esordito al Festival di Sanremo del 1967, in coppia con Fred Bongusto, con la canzone \"Gi\", ma senza entrare in finale. Nello stesso anno, al Festival di Napoli, partecipa con il brano di Gennaro Amato, Aldo Valleroni e Pietro Faleni, \"Te faie desidera\"', eseguito in coppia con Lara Saint Paul, ma, anche in questo caso, senza giungere in finale. Comunque l'ottima performance la consente di registrare un intero album di canzoni classiche napoletane che incontra un grande successo; ha inoltre partecipato a diversi programmi televisivi, insieme a Domenico Modugno, e a \"Giochi in famiglia\"; si \u00e8 esibita al festival della canzone napoletana di Sorrento, ricevendo il premio \"Oscar della simpatia\". Ha inoltre registrato un disco con canzoni napoletane, \"I classici della musica napoletana\".\nIl 27 agosto 1967 inizia il tour italiano, tra Forl\u00ec e Milano. Nel 1967 fu protagonista di un grave incidente automobilistico. A causa dell'alta velocit\u00e0, l'auto, guidata dal compositore e direttore d'orchestra Renato Serio, si \u00e8 schiantata su una barriera in cemento. Anna venne scaraventata fuori dall'auto attraverso il parabrezza. Sub\u00ec numerose fratture e lesioni agli organi interni. Dalle indagini che seguirono, emerse che il conducente dall'auto si era addormentato al volante. Nel 1972 sul palco del Teatro Grande di Varsavia ha cantato \"Marechiare\", canzone spesso ripresa nei suoi successivi concerti."}
{"id": "1289579", "revid": "247222", "url": "https://it.wikipedia.org/wiki?curid=1289579", "title": "Carmelo Pagano", "text": "Biografia.\nFiglio di un fioraio, appassionato di musica fin da bambino, Carmelo Pagano impara da autodidatta a suonare il pianoforte, la fisarmonica e la chitarra; inizia a studiare da elettrotecnico, ma contemporaneamente forma un complesso con alcuni amici, con cui inizia ad esibirsi in tutta la Sicilia presentando canzoni dei Beatles e dei Rolling Stones.\nPartecipa ad alcuni concorsi canori come cantante solista, vincendone uno nel 1965, \"Le ugole verdi\".\nNel 1966 partecipa al Festival degli sconosciuti di Ariccia: arriva secondo, ottenendo un contratto discografico con la RCA Italiana grazie a Teddy Reno che decide di fargli da manager.\nPochi mesi dopo vince la terza edizione del \"Festival delle Rose 1966\" con \"L'amore se ne va\" , in coppia con Luisa Casali, e battendo artisti noti come Jimmy Fontana, i Pooh (che presentano \"Brennero '66\"), Don Backy, Little Tony, Paul Anka, Lucio Dalla (al quale viene assegnato, ex aequo con lui, il premio della critica dei giornalisti), Nicola Di Bari, Gabriella Ferri, Jimmy Fontana, Al Bano, Pino Donaggio, I Nomadi e il favorito Gianni Morandi, che presenta \"C'era un ragazzo che come me amava i Beatles e i Rolling Stones\". La canzone diventa un successo internazionale grazie a Dusty Springfield che la incide in inglese con il titolo \"Give Me Time\". Nello stesso anno Pagano partecipa con successo al \"Festival della canzone invernale\" di Torino.\nNel 1967 l'artista prende parte al Festival di Sanremo, presentando in coppia con Roberta Amadei il brano \"Devi aver fiducia in me \", che non si qualifica per la serata finale. Nello stesso anno partecipa al Cantagiro con \"Va\" (sul retro del 45 giri vi \u00e8 \"Vivr\u00f2\", versione in italiano di \"My Prayer\" dei Platters), ed incide la canzone \"Il giorno tutto giusto\", scritta dal maestro Bruno Canfora e contenuta nella colonna sonora del film \"Spia spione\", con Lando Buzzanca.\nMolte sono le sue apparizioni televisive in questo periodo; rilevanti soprattutto quelle a Settevoci, il noto programma musicale condotto da Pippo Baudo, e quella a Il signore ha suonato?, condotto dal maestro Enrico Simonetti.\nSempre al 1967 risale la sua partecipazione a Soldati e capelloni, film di Ettore Maria Fizzarotti con Peppino De Filippo e Aroldo Tieri e a Vendo cara la pelle, sempre di Fizzarotti, con Lia Zoppelli, Gianni Agus e Fiorenzo Fiorentini.\nPassa poi all'Ariston Records, dove tra le altre incide una canzone scritta per lui da Umberto Bindi, \"Mi hai dato un'anima\", e pubblica il 33 giri \"Melodie eterne \".\nSi iscrive alla S.I.A.E. con lo pseudonimo \"Victor Pagano\" ed inizia a collaborare con il paroliere Giuseppe Cassia, con cui scrive alcune canzoni per Rita Pavone (tra cui \"Magari poco ma ti amo\"); cambia quindi etichetta, passando prima alla Beat Records Company di Franco De Gemini e poi alla Picci, l'etichetta dello stesso Cassia, per cui incide nel 1972 \"Io non vivr\u00f2/Tu sei l\u00ec che mi aspetti\", in collaborazione con l'orchestra del maestro Giacomo Dell'Orso.\nContinua ad incidere le sue canzoni, ma contemporaneamente compone musiche per alcuni programmi televisivi della Rai.\nA met\u00e0 degli anni '70 si allontana dal mondo musicale, pur continuando ogni tanto ad esibirsi dal vivo.\nNel 2008, dopo alcuni anni di inattivit\u00e0, pubblica un album contenente un'intensa rivisitazione di \"Bugiarda e incosciente\", successo di Mina (versione in italiano di \"La tieta\" di Joan Manuel Serrat), la reincisione de \"L'amore se ne va\" e due sue nuove canzoni, \"Questo amore\" e \"Il fine settimana\".\nAll'inizio del 2011 con i suoi concerti porta avanti un suo progetto tra \"Pop &amp; Swing\" che consiste in un viaggio musicale nel tempo con brani che vanno dagli anni '40 ad oggi (di Fred Buscaglione, Adriano Celentano, Sergio Caputo, Natalino Otto, Bruno Martino, Domenico Modugno, Lucio Battisti, Mina, Lucio Dalla, Nicola Arigliano, Gino Paoli, Raphael Gualazzi, Pino Daniele, Andrea Bocelli ed altri). Tutti i brani rielaborati ed arrangiati dallo stesso Carmelo Pagano.\nIl 9 dicembre 2011 ritorna in televisione, partecipando a I migliori anni, il programma condotto da Carlo Conti su Raiuno, presentando \"L'amore se ne va\"."}
{"id": "1289583", "revid": "228587", "url": "https://it.wikipedia.org/wiki?curid=1289583", "title": "Beigua", "text": ""}
{"id": "1289584", "revid": "357738", "url": "https://it.wikipedia.org/wiki?curid=1289584", "title": "Traslocazione cromosomica", "text": ""}
{"id": "1289585", "revid": "80339", "url": "https://it.wikipedia.org/wiki?curid=1289585", "title": "Inversione cromosomica", "text": ""}
{"id": "1289586", "revid": "247222", "url": "https://it.wikipedia.org/wiki?curid=1289586", "title": "Luciano Tomei", "text": "Biografia.\nPersonalit\u00e0 artistica poliedrica, inizia la sua carriera come cantante di musica leggera, guadagnando ben presto una discreta popolarit\u00e0 grazie alle sue innate doti vocali. Dopo i primi successi, per\u00f2, il suo percorso devia verso la musica accademica mentre, ancora diversi decenni dopo, gli appassionati di musica leggera degli anni sessanta e di vintage, collezionano i suoi successi su vinile.\nIl cantante.\nNel 1964 \u00e8 tra i finalisti del Festival di Castrocaro. Grazie alla buona performance, registra per l'etichetta discografica Phonotype i primi 45 giri. Nel 1965 pubblica il suo primo 45 giri con i brani, \"Mi piaci come sei\" e \"Non possiamo pi\u00f9 vederci\", inoltre partecipa alla Ribalta per il Festival e alla Caravella di Successi di Bari.\nPartecipa al Festival di Sanremo 1966 proponendo, in abbinamento con Luis Alberto del Paran\u00e0 e Los Paraguayos, il brano \"Quando vado sulla riva\", che viene eliminato dopo la prima doppia esecuzione.\nNello stesso anno \u00e8 in gara al Festival di Napoli, raggiungendo la finale con \"Ma pecch\u00e9!\", interpretata in coppia con Iva Zanicchi.\nNel 1968 partecipa nuovamente al Festival di Napoli con la canzone di Vittorio e Manuel De Sica \"Dimme ca tuorne a me\" in abbinamento con Nunzio Gallo. Da qui le sue tracce, per gli appassionati del genere leggero, sembrano svanire.\nIl compositore.\nSuccessivamente, nell'esigenza di evolversi musicalmente e di approfondire il lato creativo della musica, intraprende lo studio della composizione classica con Bruno Mazzotta. L'intenso studio accademico fa s\u00ec che l'attivit\u00e0 di cantante venga gradatamente e precocemente abbandonata, ultimando cos\u00ec gli studi e diplomandosi brillantemente in composizione presso il Conservatorio di Napoli. Si distingue con un Konzerst\u00fcck per pianoforte e orchestra eseguito nello stesso anno (1978?) presso l'auditorium del Conservatorio di Napoli. Ottiene quindi una cattedra di composizione presso il conservatorio di Avellino, mettendo ben presto in luce una naturale propensione alla didattica.\nHa ricoperto fino al 2013 la cattedra di composizione presso il Conservatorio di Napoli.\nIl pianista.\nParallelamente, aveva anche iniziato lo studio del pianoforte con Massimo Bertucci, diplomandosi quindi, pochi anni dopo, col massimo dei voti presso lo stesso conservatorio. Nonostante il brillante esame di diploma, la relativa tarda et\u00e0 del conseguimento e la caratura didattica del suo insegnante influiranno nella scelta di Tomei di optare per una carriera di didatta piuttosto che di concertista. Si evidenzia cos\u00ec il terzo aspetto della vita di Tomei, quello del pianista didatta. Alternando l'attivit\u00e0 didattica pianistica a quella compositiva, Luciano Tomei coltiva una messe di pianisti e di musicisti con profonda dedizione. Suo figlio, Massimo, che intanto aveva calcato le orme paterne con lo studio del pianoforte, si forma con lui, diplomandosi presso il Conservatorio di San Pietro a Majella con il massimo dei voti, la lode e la menzione d'onore, risultando uno dei pi\u00f9 interessanti giovani pianisti campani della prima decade degli anni duemila."}
{"id": "1289590", "revid": "80339", "url": "https://it.wikipedia.org/wiki?curid=1289590", "title": "Duplicazione cromosomica", "text": ""}
{"id": "1289595", "revid": "247222", "url": "https://it.wikipedia.org/wiki?curid=1289595", "title": "Plinio Maggi", "text": "Biografia.\nStudente di farmacia all'Universit\u00e0 degli Studi di Catania, inizia a comporre canzoni per hobby; spronato dagli amici, decide di iscriversi al Festival di Castrocaro nel 1965, e vince con la canzone \"Se le mie parole non bastano\"; grazie a questa vittoria ottiene un contratto discografico con la Meazzi. L'anno seguente partecipa al Festival di Sanremo con \"Io ti amo\" (canzone di cui \u00e8 autore), in abbinamento con Anna Marchetti, ed al Cantagiro, con \"I miei pensieri\".\nNel 1967 partecipa a Settevoci con \"La mano nella mano\"; nello stesso periodo inizia a comporre per altri artisti, come i Giganti per cui scrive \"Un uomo va\", Leo Mauceri (\"Problema\") ed Iva Zanicchi, che incide in Italia e fuori da essa la sua \"L'indifferenza\".\nNel 1970 partecipa come autore al Festival di Sanremo con \"L'addio\", interpretata da Michele e Lucia Rizzi.\nL'anno successivo \u00e8 invece l'autore (insieme ad Alberto Testa) di \"Nun \u00e8 straniero\", che avrebbe dovuto essere presentata da Angela Bini al Festival di Napoli, annullato poco prima dello svolgimento.\nA met\u00e0 degli anni settanta, conseguita la laurea, decide a di ritirarsi dal mondo della musica e di aprire e gestire una farmacia nella sua citt\u00e0.\nNel 2013 termina la scrittura della sua prima opera lirica, di nome \"Mena\"."}
{"id": "1289597", "revid": "767487", "url": "https://it.wikipedia.org/wiki?curid=1289597", "title": "Francesco Stranges", "text": "La carriera con i Gemelli DiVersi.\nCresciuto artisticamente nella nota crew milanese Spaghetti Funk (fondata nel 1994 dal leader degli Articolo 31 J-Ax, dal writer Raptuz e dal rapper Space One, ispirati da un'idea di Franco Godi), \nStrano inizia la sua carriera negli anni novanta, come membro dei Rima nel cuore, insieme a Grido. Due anni pi\u00f9 tardi i Rima nel cuore decidono di fondere le proprie produzioni con quelle di un altro duo, La Cricca, formato dal rapper Thema e dal DJ THG. Nascono cos\u00ec i Gemelli DiVersi.\nIl 28 agosto del 1998 esce il loro primo singolo (\"Un attimo ancora\", interpolazione di \"Dammi solo un minuto\" dei Pooh), che precede l'album \"Gemelli DiVersi\". Quest'ultimo conquista subito il disco di platino, con oltre 130.000 copie vendute. Nello stesso anno il gruppo apre i concerti degli Articolo 31 nel \"Nessuno\" tour, integrandosi perfettamente nell'ambiente. Nel 2000 esce l'album 4x4,che ottiene il disco di platino vendendo oltre 100.000 copie, dal quale vengono estratti i singoli \"Musica\" (che occupa i primi posti delle classifiche radiofoniche per un'intera estate), \"Chi sei adesso\" e \"Anima Gemella\".\nNel 2001 esce l'album live in edizione speciale limitata \"Come piace a me\", contenente anche un brano inedito intitolato come l'omonimo album. Nello stesso anno i Gemelli DiVersi vengono chiamati come supporter per le tappe italiane dello \"Stile Libero Tour\" di Eros Ramazzotti. Nel 2002 pubblicano \"Fuego\", anticipato dal singolo \"Tu no\". Il secondo singolo estratto \u00e8 \"Mary\". Il brano ottiene un grandissimo successo radiofonico-televisivo, occupando per circa otto mesi i primi posti delle classifiche e regalando alla band l'importante riconoscimento di Best Italian Act agli MTV Europe Music Awards 2003. \"Fuego\" si aggiudica il doppio disco di platino con oltre 200.000 copie vendute.\nIl 22 ottobre 2004 viene pubblicato \"Reality Show\" che ottiene il disco di platino vendendo oltre 80.000 copie, dal quale vengono estratti i singoli \"A Chiara Piace Vivere\", \"Un altro ballo\", \"Prima o Poi\" e \"Fotoricordo\". L'album viene rimesso sul mercato nel 2005 in versione dual-disc, con l'aggiunta dei video dei singoli (ispirati alla trilogia di \"Ritorno al futuro\") e tre canzoni registrate live durante il concerto del 28 aprile 2005 all'Alcatraz di Milano. Nel luglio del 2005 i Gemelli DiVersi partecipano al Live 8, importante campagna musicale a livello mondiale con l'obiettivo di sensibilizzare i leader politici ai problemi del Terzo Mondo.\nNel 2006 vengono invitati ad esibirsi durante un festival musicale a Toronto, dove propongono un mix dei loro successi, mandando la folla in delirio. Negli stessi anni MTV affida loro la conduzione di due edizioni del programma \"Pimp My Wheels\", versione italiana del format americano \"Pimp My Ride\", nel quale recuperano mezzi di trasporto malconci per \"pimparli\" e renderli oggetti unici e personalizzati. Nel 2006 vengono premiati ai TRL Awards come Best Riempipiazza e nello stesso anno vincono anche i Nickelodeon Kids' Choice Awards di Nickelodeon come migliore band italiana.\nL'8 giugno del 2007 esce \"BOOM!\", album contenente la track \"Ancora un po\"', utilizzata come colonna sonora del film \"Notte prima degli esami - Oggi\". \"BOOM!\" ottiene il disco d'oro, raggiungendo le oltre 45.000 copie vendute. Il 28 agosto 2008 i Gemelli DiVersi festeggiano i loro primi dieci anni di carriera. Nel 2009 partecipano al Festival di Sanremo presentando il singolo \"Vivi per un miracolo\".\nIl 20 febbraio 2009 esce \"Senza fine 98-09 - The Greatest Hits\". Nell'album sono inclusi la rivisitazione in chiave rock di \"B-boy Band\" in collaborazione con i Rezophonic e il nuovo pezzo della Spaghetti Funk intitolato \"Senza fine\". A maggio del 2009 i Gemelli DiVersi vengono premiati come Italians Do It Better durante gli MTV TRL Awards. Il 13 luglio 2012 esce \"Per farti sorridere\", singolo che precede \"Tutto da capo\", nuovo e attesissimo album di inediti. \"Tutto da capo\" debutta alla prima posizione della classifica FIMI. Sempre nel 2012 collabora con il rapper Mondo Marcio nel brano \u201cSpalle al muro\u201d, contenuto nell\u2019album \u201cCose dell\u2019altro mondo\u201d\nNella primavera del 2014 intraprende insieme a Thema una tourn\u00e9e sotto il nome di \"2 Gemelli DiVersi\". Ad accompagnarli una band composta da tre elementi e una dj. Nel 2015, insieme a Thema, decide di continuare con il progetto Gemelli DiVersi e ripartono in tour nella primavera ed estate dello stesso anno. A ottobre entrano in studio per la registrazione di nuovo materiale inedito per un nuovo album. Il 22 settembre 2016 esce \"La fiamma\", primo singolo che anticipa l'uscita del nuovo album, accompagnato dal video girato da Luca Tartaglia e Fabrizio Conte. \nIl 21 ottobre 2016 viene messo sul mercato il CD dei Gemelli Diversi intitolato \"Uppercut\", che segna il ritorno dopo tre anni e traccia un nuovo percorso musicale della band stessa che si avvicina sempre pi\u00f9 al pop internazionale. Il CD entra in classifica al nono posto.\nAltre curiosit\u00e0.\nStrano si avvicina allo studio del pianoforte sin da ragazzino, coltivandone la passione e tuttora compone con lo stesso molte ballads dei Gemelli DiVersi. Cresce con la passione dello sport e dal 1998 ad oggi colleziona ben 37 presenze in campo con la maglia della Nazionale Italiana Cantanti, nel ruolo di difensore.\nDal 2012 Strano inizia a praticare il CrossFit.\nNel 2017 partecipa alla competizione \u201cSouthern Warrior\u201d, vincendo nella sua categoria."}
{"id": "1289598", "revid": "247222", "url": "https://it.wikipedia.org/wiki?curid=1289598", "title": "Anna Marchetti", "text": "Biografia.\nInizi\u00f2 a cantare giovanissima: dapprima si esib\u00ec per 2 anni nel circo Fiorini accompagnata appunto da Daris, Ivano, Oscar e Tosca Fiorini per poi diventare la voce solista di un complesso che girava le balere dell'Emilia-Romagna e del Veneto.\nNel 1964 raggiunse la finale del Festival di Castrocaro.\nL'anno successivo venne scelta da Mike Bongiorno per la trasmissione \"La fiera dei sogni\" nel ruolo di valletta cantante, facendosi conoscere dal grande pubblico; nello stesso anno partecip\u00f2 a Un disco per l'estate 1965 con \"Pi\u00f9 di ieri\".\nPartecip\u00f2 al Festival di Sanremo 1966 con \"Io ti amo\" in abbinamento con Plinio Maggi che era anche autore del testo, e a Un disco per l'estate 1966 con \"La rapsodia del vecchio Liszt\", suo primo vero successo e probabilmente anche sua canzone pi\u00f9 nota.\nL'anno successivo partecip\u00f2 al Festival delle Rose con \"Per conquistare te\", in abbinamento con Rocky Roberts.\nArriv\u00f2 in finale ad Un disco per l'estate 1967 con \"Gira finch\u00e9 vuoi\" e a Un disco per l'estate 1968 con \"L'estate di Dominique\".\nPartecip\u00f2 anche a Canzonissima 1968, nella quarta puntata (del 19 ottobre), in cui present\u00f2 \"La rapsodia del vecchio Liszt\".\nNel 1971 decise di ritirarsi dalle scene.\nMor\u00ec il 23 luglio 2015 a Bologna, pochi giorni prima del suo settantesimo compleanno, in seguito a una lunga malattia. "}
{"id": "1289599", "revid": "110157", "url": "https://it.wikipedia.org/wiki?curid=1289599", "title": "Live at the Hollywood Bowl (Ben Harper)", "text": "Live at the Hollywood Bowl \u00e8 il primo concerto completo registrato e pubblicato da Ben Harper.\nRegistrato il 4 agosto 2003 in California, presenta 15 canzoni pi\u00f9 diversi video musicali registrati dallo stesso artista."}
{"id": "1289600", "revid": "184755", "url": "https://it.wikipedia.org/wiki?curid=1289600", "title": "Cascine di Tavola", "text": "Il sito delle Cascine di Tavola \u00e8 un complesso monumentale e paesaggistico d'importanza storica e un'area naturale protetta di interesse locale ubicata a Prato in localit\u00e0 Tavola. Fino agli anni '20 del XX secolo nei secoli scorsi prendeva il nome di \"Cascine del Poggio a Caiano\" e faceva parte della tenuta agricola annessa alla Villa Medicea di Poggio a Caiano; in particolare era la porzione posta nella piana alla sinistra del fiume Ombrone, proprio di fronte alla collina dalla quale domina la villa voluta da Lorenzo il Magnifico sulla sponda destra.\nSi tratta di un luogo complesso che vede stratificati sull'originale ambiente naturale costituito da boschi planiziari e paludi, i molteplici interventi umani a partire dal primo e fondamentale della centuriazione romana che ha dato l'orientamento del sistema orografico e agricolo. In seguito vanno ricordati gli interventi di bonifica medievali realizzati dal comune di Prato mediante il sistema delle gore che percorrono il territorio verso l'Ombrone ed infine le trasformazioni attuate su questo tratto di pianura, da Lorenzo il Magnifico prima e dei granduchi di Toscana dopo, che hanno portato alla formazione ed allo sviluppo della tenuta delle Cascine.\nOccupa una grande area di circa 300 ha corrispondente ad una larga porzione del settore sud-ovest del comune di Prato, non lontano della frazione di Tavola da cui prende l'attuale nome, ma in effetti, nei pressi del borgo di Castelnuovo e della strada tra Prato e Poggio a Caiano.\nStoria.\nNella seconda met\u00e0 del XV secolo i Medici iniziano a formare una vasta propriet\u00e0 terriera intorno a Poggio a Caiano e nel 1477 Lorenzo dette avvio, quasi contemporaneamente, alla costruzione della famosa villa su innovativo progetto di Giuliano da Sangallo e di un edificio quadrato a corte centrale denominato \u201cCascine\u201d anch'esso attribuito allo stesso architetto. \nLa villa, modello ed archetipo di un lungo successivo sviluppo, venne localizzata su un colle, ultima propaggine del Montalbano, a promontorio verso il fiume e la piana. Le Cascine si trovano invece nella pianura al di l\u00e0 del fiume Ombrone al centro di una vasta tenuta agricola a cui Medici, e poi i Lorena, non smetteranno di dedicare le proprie cure facendone luogo di diletto, ma anche azienda produttiva modello. L'importanza data da Lorenzo alle strutture ed all'organizzazione agricola del resto, rappresent\u00f2 un importante cambiamento nella politica di investimenti della famiglia in cui i proventi bancari e commerciali in forte calo vennero sostituiti dalla valorizzazione dei beni immobiliari.\nLa Tenuta agricola e la Villa, separate dall'Ombrone, ma in rapporto visivo, rappresentano i due poli di una grandiosa sistemazione territoriale che Lorenzo non vedr\u00e0 completata, ma che come un grande e quasi utopico e visionario progetto decider\u00e0 per secoli il destino di questo territorio. Si rimanda comunque alla vasta bibliografia esistente per quel che riguarda le varie fasi che hanno portato alla formazione di questo complesso sistema costruito su entrambe le sponde dell'Ombrone e centrato sulla duplice presenza della villa Medicea e delle Cascine. \nLa dimora signorile e la fattoria agricola rappresentano i due poli tra cui si struttura la vasta tenuta, ma anche il duplice carattere dell'organizzazione del territorio sempre in equilibrio tra attivit\u00e0 agricole e attivit\u00e0 venatorie e di svago, tra natura e artificio.\nLe attivit\u00e0 agricole furono molteplici a cominciare dall'allevamento bovino e la produzione di formaggio prevalente fin dal primo periodo, alla coltivazione di orti e frutteti, all'allevamento di api e bachi da seta, fino all'introduzione della coltivazione sperimentale di riso (la prima in Toscana), poi abbandonata a causa della malaria.\nTerritorio.\nOggi la parte pi\u00f9 importante del parco, \u00e8 diviso in tre distinte propriet\u00e0 ed \u00e8 stato oggetto di molti recenti interventi:\nQuesta parte che costituisce il cuore di un sistema territoriale molto esteso, seppure ora frammentato, \u00e8 stato oggetto di un controverso intervento di recupero che prevedeva la realizzazione, nei vari edifici, di appartamenti e strutture ricettive (albergo, residence, ristorante, centro fitness) e che \u00e8 stato bloccato dalla magistratura.\nMonumenti e luoghi d'interesse.\nCascine.\nSi tratta di un insolito edificio quadrato a corte centrale e torri angolari, attribuito a Giuliano da Sangallo e contemporaneo al primo cantiere della Villa di Poggio a Caiano (fine XV). La tipologia a corte viene riferita da molti autori al modello delle cascine a corte padane, tenuto conto della finalit\u00e0 produttiva, come centro di attivit\u00e0 agricole e di allevamento. L'edificio \u00e8 circondato da un fossato d'acqua e si accede alla corte interna da un unico ingresso ad arco. La corte \u00e8 circondata da portici su tre lati ed accoglieva al suo centro, fino al XVIII secolo, una grande vasca adibita a vivaio di pesci.\nLa costruzione, sebbene ampiamente ristrutturata nel corso del Cinquecento, si \u00e8 conservato sostanzialmente integra fino ad un controverso intervento di ristrutturazione che di fatto ha comportato numerosi lavori di demolizione di elementi costruttivi storici, finalizzati al rifacimento. Il cantiere \u00e8 stato sottoposto a sequestro giudiziario per irregolarit\u00e0 nel procedimento di approvazione dell'intervento di recupero e l'edificio, in abbandono e privo di copertura a seguito dei lavori, ha subito il degrado delle strutture murarie. A questo si \u00e8 aggiunta la sparizione per furto, durante i lavori, di cornici stemmi ed altri elementi lapidei costruttivi e decorativi.\nBosco delle Pavoniere.\nIl Parco delle Pavoniere, area quadrangolare, chiusa da mura, posta all'estremit\u00e0 Nord della tenuta, viene sistemato ai primi dell'Ottocento come parco di tipo romantico con vialetti, corsi d'acqua, ponti e alberature, ma con un'insolita, per il periodo, struttura ortogonale dove spazi aperti e spazi alberati si alternano a scacchiera irregolare intorno ad un percorso assiale. \nMa gi\u00e0 in precedenza questo quadrilatero recintato era uno spazio sottratto all'uso agricolo e dedicato agli svaghi di corte. Nel XVII secolo \u00e8 documentato il suo uso come recinto per l'allevamento dei daini e come luogo di caccia e di pesca. Ospitava al suo interno la \"Casa del Guardia\". Nelle immediate vicinanze si trovava il bosco lineare della Ragnaia, destinato alla pratica dell'uccellaggione e il Canale della Corsa utilizzato per far correre i daini inseguiti da levrieri lungo il percorso obbligato. Per assistere allo spettacolo la corte arrivava in carrozza fino al Prato delle Carrozze che si trovava sul luogo dove sar\u00e0 costruita la \u201cRimessa delle barche\u201d.\nIntorno al 1818, ritornati i Lorena sul trono di Toscana, dopo la parentesi napoleonica, cominciano i lavori di rinnovo del Parco che comportano una serie d'interventi sia al sistema dei fossi e canali che viene ingrandito e messo in comunicazione con l'Ombrone che alle sistemazioni arboree e alle infrastrutture come i vari viali, ponticelli, vivai di piante allevamenti ittici e costruzioni da rinnovare come la casa della Guardia o costruire ex novo come la Rimessa delle Barche.\nIl passaggio prima ai Savoia nel 1859, in seguito nel 1923 all'Opera Nazionale Combattenti (che apr\u00ec vaste zone della tenuta al pubblico ma procedette anche ad un parziale disboscamento del bosco delle Pavoniere, nella sua porzione Ovest) e poi a vari privati port\u00f2 il Parco delle Pavoniere e tutta la tenuta delle Cascine in uno stato di lento, ma progressivo abbandono che giunge fino ad oggi."}
{"id": "1289601", "revid": "247222", "url": "https://it.wikipedia.org/wiki?curid=1289601", "title": "Paola Bertoni", "text": "Biografia.\nStudentessa di lingue, dopo aver partecipato ad alcuni concorsi canori a livello regionale, partecipa per due anni di seguito al Festival di Castrocaro, nel 1962 (arrivando alle semifinali) e nel 1963 interpretando la canzone \"Doce doce\" di Fred Bongusto: viene cos\u00ec scoperta da Alberto Carisch che la mette sotto contratto per una sua etichetta, la MRC (Milano Record Company) e la fa debuttare con il primo 45 giri. Il 29 ottobre 1964 esce \"Se tu volessi\" testo di Alberto Testa, musica di Arrigo Amadesi, orchestra di Angel 'Pocho' Gatti.\nL'anno successivo partecipa a Un disco per l'estate 1965 con \"Un gioco d'estate\", scritta da Gorni Kramer, classificandosi al terzo posto.\nNel 1966 partecipa al Festival di Sanremo con \"Se questo ballo non finisse mai\", nuovamente a Un disco per l'estate con \"Accompagnami a casa\" e alla Mostra Internazionale di Musica Leggera con \"Venezia no\" (canzone scritta, tra gli altri, anche da Luciano Beretta).\nCambia poi casa discografica passando alla Tiger e incidendo altri 45 giri fino alla fine del decennio, per poi ritirarsi a vita privata e dedicarsi alla famiglia."}
{"id": "1289602", "revid": "247222", "url": "https://it.wikipedia.org/wiki?curid=1289602", "title": "Bruno Filippini", "text": "Biografia.\nDopo aver vinto il Festival di Castrocaro nel 1963 ottiene un contratto discografico con la MRC, per cui pubblica i primi dischi.\nHa partecipato al Festival di Sanremo nel 1964 con \"Sabato sera\" (il suo maggiore successo, scritto da Bruno Pallesi e Walter Malgoni) e nel 1965 con \"L'amore ha i tuoi occhi\". Entrambe le canzoni ottengono un discreto riscontro anche fuori dall'Italia, ed in Spagna vengono pubblicate anche alcune canzoni lanciate in Italia da altri artisti (ad esempio \"Me siento timido\", che \u00e8 \"Mi sento stupido\" di Marino Marini cantata in spagnolo).\nIn questo periodo le cronache rosa parlano di lui per un flirt con Rita Pavone (vari articoli in merito vengono pubblicati da Ciao amici e Giovani).\nHa partecipato anche al Festival di Napoli nel 1964 con \"Ammore, siente\" in coppia con i Los Marcellos Ferial e con \"Maria Carmela ela...ela\" (in coppia con Aurelio Fierro) e nel 1966 con \"Facenne finta 'e nun capi\"' (in coppia con Lucia Valeri), ad Un disco per l'estate 1964 con \"Non ho il coraggio \", classificandosi al sesto posto, ed al Cantagiro 1968 con \"La felicit\u00e0\".\nHa firmato la parte musicale di \"Otto rampe di scale\", inciso dai Pooh nel 1969 (il testo \u00e8 di Giuseppe Cassia e Roby Castiglione).\nHa inoltre preso parte ad alcuni film come cantante ed attore, tra cui ricordiamo Romeo e Giulietta (film 1968) dove interpreta il menestrello che canta il brano \"Ai Giochi Addio\" (versione italiana di: What is a Youth) con testo di Elsa Morante e prestato la sua voce nei doppiaggi di famosi lungometraggi animati della Disney, quali ad esempio \"Biancaneve e i sette nani\", nel ruolo del principe, e La spada nella roccia, nel ruolo del bardo che introduce col suo canto la narrazione. Sempre per la Disney, ha inoltre cantato la canzone \"La stella dei desideri\" nella colonna sonora del 1963 del classico \"Pinocchio\".\nDagli anni settanta dirige una propria orchestra di musica leggera; inoltre si esibisce in spettacoli di pianobar, apparendo ogni tanto in alcuni programmi televisivi di revival degli anni sessanta.\nNel 1999 ha inciso per la DV More Record un CD, prodotto da Gino Puglisi, con alcune reincisioni dei suoi pi\u00f9 noti successi con alcuni inediti.\nDal 2015 partecipa con successo al programma di intrattenimento musicale \"Mille Voci\" di Gianni Turco."}
{"id": "1289606", "revid": "247222", "url": "https://it.wikipedia.org/wiki?curid=1289606", "title": "Vittorio Inzaina", "text": "Biografia.\nPrima del successo come cantante lavorava come muratore nel suo paese natale, Telti, piccolo centro della Gallura a pochi chilometri da Olbia.\nVincendo il Festival di Castrocaro nel 1964 acquis\u00ec il diritto a partecipare al Festival di Sanremo 1965 con il brano \"Si vedr\u00e0,\" in coppia con il gruppo pop malgascio Les Surfs, raggiungendo la finale: Inzaina fu il primo cantante sardo a salire sul palco di Sanremo.\nGrande successo ebbe con la canzone \"Ti vedo dopo messa,\" presentata al Cantagiro 1965, cover in italiano di un successo country statunitense, \"Big Man in Town\" di Frankie Valli (membro dei The Four Season). Di lui si ricorda anche il 45 giri del 1973 \"La voce/Azzurro amore (lago di Garda)\", prodotto dalla casa discografica \"City\".\nIl 3 aprile 2008 fu citato, insieme alla sua canzone, nel programma \"Il Dottor Djembe; via dal solito tam tam\" condotto su RadioTre da David Riondino e Stefano Bollani.\nDopo essersi dedicato per qualche anno al liscio, divenne consulente musicale per l'etichetta City. Negli ultimi anni torn\u00f2 a vivere a Telti, dove \u00e8 morto il 16 novembre 2019, a 75 anni, dopo una lunga malattia."}
{"id": "1289607", "revid": "767487", "url": "https://it.wikipedia.org/wiki?curid=1289607", "title": "Gianni Mascolo", "text": "Biografia.\nInizia la carriera da bambino: infatti nel 1950, a soli dieci anni, entra a far parte del coro del Teatro alla Scala di Milano, rimanendovi per cinque anni, fino al cambiamento della voce.\nStudia al Conservatorio Giuseppe Verdi della sua citt\u00e0, e si diploma in pianoforte.\nDotato di una voce da tenore leggero, dopo aver iniziato a cantare nei locali della sua citt\u00e0 ed in alcune manifestazioni, viene scoperto da Alfredo Rossi, che gli propone un contratto con la sua etichetta, l'Ariston Records, e lo fa debuttare nel 1964.\nNegli anni 1964 e 1965 con il gruppo veneziano I Lagunari del compositore, pianista e organista Italo Salizzato si esibisce nei pi\u00f9 importanti locali alla moda in Italia: Bussola di Bernardini (Viareggio), Arlecchino e Club 84 (Torino), Barracuda (Santa Margherita Ligure), Quartiere Latino (Roma), Gallery (Milano) e tanti altri.\nHa partecipato al Festival di Sanremo 1965 in coppia con Dusty Springfield con la canzone \"Di fronte all'amore \", scritta da Umberto Bindi e che verr\u00e0 in seguito portata al successo da Richard Anthony.\nIn seguito ha partecipato al Cantagiro 1967 ed alla Mostra Internazionale di Musica Leggera del 1967 dove con la canzone \"Noi\" si classifica al quinto posto della sezione \"voci nuove\".\nPrende parte all'Eurovision Song Contest 1968 come rappresentante della Svizzera con la canzone \"Guardando il sole\", con la quale si classifica al 13\u00ba posto.\nPassato alla Saint Martin Record, continua l'attivit\u00e0 dal vivo, per poi ritirarsi nel nuovo decennio."}
{"id": "1289608", "revid": "80598", "url": "https://it.wikipedia.org/wiki?curid=1289608", "title": "Fabrizio Ferretti", "text": "Biografia.\nEsordisce al Festival di Castrocaro nel 1962, venendo notato da un discografico che gli propone un contratto con la Ri-Fi.\nIncide alcuni singoli, ottenendo un discreto successo con il brano \"Oh oh baby... pianger\u00f2\".\nNel 1964 partecipa al Festival di Sanremo con \"La prima che incontro\" (in abbinamento con The Fraternity Brothers), che partecipa alla serata finale e raggiunge le prime posizioni nella classifica dei dischi pi\u00f9 venduti in Italia. Nello stesso anno si classifica al terzo posto al Festivalbar con \"Perch\u00e9 l'ho fatto\", testo scritto da Alberto Testa, e partecipa al film \"I ragazzi dell'Hully Gully\", un musicarello diretto da Marcello Giannini e Carlo Infascelli.\nTorna a Sanremo l'anno successivo con \"Tu che ne sai\" (in coppia con Dusty Springfield).\nPassa poi alla Miura, etichetta per cui incide altri 45 giri alla fine degli anni '60.\nNel decennio successivo si ritira dall'attivit\u00e0 artistica, diventando imprenditore."}
{"id": "1289609", "revid": "287204", "url": "https://it.wikipedia.org/wiki?curid=1289609", "title": "KR212V", "text": "La KR212V \u00e8 la motocicletta da competizione con cui ha gareggiato il team Roberts nel motomondiale 2007 in MotoGP.\nDescrizione.\nNel motomondiale 2006 il mezzo del team Roberts era la KR211V, sigla derivata dal tipo di motore Honda, a cinque cilindri e 990\u00a0cm\u00b3 di cilindrata; nel 2007 con la riduzione regolamentare della cilindrata a 800\u00a0cm\u00b3, la Honda ha denominato il suo motore \"212V\", riducendo anche il numero dei cilindri da cinque a quattro.\nLa moto veniva costruita in Gran Bretagna nella fabbrica gestita da Kenny Roberts (iridato della classe 500) e revisionata dalla Honda a Tokyo per la componente motoristica. La casa motociclistica giapponese ha fornito al team, a pagamento, il motore della stessa famiglia di quello utilizzato sulla Honda RC212V.\nRispetto a quanto accaduto nel 2006, i risultati sono stati peggiori, al punto che il pilota designato ad inizio stagione, Kenny Roberts Junior, si \u00e8 praticamente ritirato dopo sette gran premi ed \u00e8 stato sostituito dal fratello Kurtis. Al termine dell'annata sono stati raccolti soli 14 punti prima che tutta la squadra si ritirasse dalle competizioni del motomondiale."}
{"id": "1289611", "revid": "184925", "url": "https://it.wikipedia.org/wiki?curid=1289611", "title": "Emanuele Busnaghi", "text": ""}
{"id": "1289612", "revid": "767487", "url": "https://it.wikipedia.org/wiki?curid=1289612", "title": "Sergio Renda", "text": "Biografia.\nInizia l'attivit\u00e0 musicale nel 1945, incidendo alcuni 78 giri per la Cetra, La Voce del Padrone, e poi per la Fonit.\nNel 1957 incide il brano \"Amico whisky\", scritta da Alberto Testa e Gigi Cichellero; passa poi alla CGD e partecipa alla Sei giorni della canzone nel 1960, arrivando alla serata finale.\nDopo il passaggio alla Galleria del Corso, partecipa al Festival di Sanremo 1961 interpretando, in abbinamento con Claudio Villa, la canzone \"Mare di dicembre\", scritta da Luciano Beretta e Giulio Libano, che non accede alla serata finale.\nLavora anche nel cinema, comparendo in diversi film tra i quali \"Una sera c'incontrammo\" del 1975 e \"Lui \u00e8 peggio di me\" nel 1984."}
{"id": "1289616", "revid": "130040", "url": "https://it.wikipedia.org/wiki?curid=1289616", "title": "Hisham II ibn al-\u1e24akam", "text": ""}
{"id": "1289618", "revid": "339392", "url": "https://it.wikipedia.org/wiki?curid=1289618", "title": "Delezione cromosomica", "text": ""}
{"id": "1289622", "revid": "767487", "url": "https://it.wikipedia.org/wiki?curid=1289622", "title": "Nadia Liani", "text": "Finalista del concorso Voci nuove della RAI del 1959, guadagna il diritto di partecipare a Sanremo grazie alla notoriet\u00e0 raggiunta nello show radiofonico \"Giudicateli voi\" dedicato ai nuovi talenti. Nello stesso anno partecipa al \"Palio della canzone\", trasmissione radiofonica nella quale alcuni compositori italiani dovevano musicare quattro poesie commissionate dalla RAI a quattro poeti di fama nazionale. L'interpretazione dei brani era affidata a sette nuovi cantanti, tra cui la Liani. Con la sua voce sensuale e calda l'anno successivo continua ad esibirsi alla radio con l'orchestra del maestro Esposito e l'orchestra Angelini. Partecipa, quindi, al Festival di Sanremo 1961 con il brano \"Una goccia di cielo\", scritto da Gino Negri ed eseguito in abbinamento con Jolanda Rossin, che non viene ammesso alla serata finale. Fra le sue interpretazioni sono da ricordare \"Parle-moi d'amour\", \"Febbre di musica\" e \"Mes mains\"."}
{"id": "1289623", "revid": "767487", "url": "https://it.wikipedia.org/wiki?curid=1289623", "title": "Jolanda Rossin", "text": "Biografia.\nNata in un paese in provincia di Alessandria, cominci\u00f2 la carriera partecipando ad alcuni concorsi musicali in Piemonte.\nNel 1957 partecip\u00f2 al concorso \"Voci e volti nuovi della fortuna\" (collegato alla Lotteria Italia), e venne notata da un discografico della Cetra, etichetta che la mise sotto contratto.\nNel 1960 vinse il festival della Canzone Italiana di Buenos Aires e partecip\u00f2 a Canzonissima con \"Tango della gelosia\"; l'anno successivo vinse il festival di Pesaro con \"Eclissi di sole\".\nPartecip\u00f2 al Festival di Sanremo 1961 con \"Una goccia di cielo \" e al Festival di Sanremo 1962 con \"Un'anima leggera \" e \"Centomila volte \".\nDalla seconda met\u00e0 degli anni '60 continu\u00f2 l'attivit\u00e0 come cantante di crociera, fino al ritiro a vita privata nel 1977."}
{"id": "1289625", "revid": "767487", "url": "https://it.wikipedia.org/wiki?curid=1289625", "title": "SubUrbia", "text": "SubUrbia \u00e8 un film del 1996 diretto da Richard Linklater, basato su testo teatrale di Eric Bogosian.\nTrama.\nA Burnfield, immaginario quartiere periferico di Austin, un gruppo di amici ha l'abitudine di trascorrere le serate a chiacchierare e a bere nel parcheggio di un minimarket gestito da pakistani: Jeff \u00e8 incerto sul futuro da quando ha lasciato il college ed esce con Sooze, che vuole lasciare Burnfield per studiare arti visive a New York; Tim, congedato con onore dall'aeronautica da poco, \u00e8 un soggetto problematico; Buff lavora in un fast food ed \u00e8 fissato con il sesso; Bee-Bee, amica di Sooze, \u00e8 un'infermiera con un passato da alcolista.\nQuando un loro compagno di liceo che \u00e8 diventato una famosa rockstar torna a far visita alla citt\u00e0 natale, i giovani amici devono non solo sopprimere l'invidia, ma anche affrontare le frustrazioni dei propri sogni personali mai realizzati. Dopo una notte di alcol, sesso e violenza, le loro vite cambiano inevitabilmente."}
{"id": "1289626", "revid": "281273", "url": "https://it.wikipedia.org/wiki?curid=1289626", "title": "0578", "text": "0578 \u00e8 il prefisso telefonico del distretto di Chianciano Terme, appartenente al compartimento di Firenze.\nIl distretto comprende la parte meridionale della provincia di Siena, coincidente con la Val di Chiana ed il comune di Citt\u00e0 della Pieve (PG). Confina a nord-est con il distretto di Arezzo (0575), a est di Perugia (075), a sud-est di Orvieto (0763), a ovest e a nord di Siena (0577).\nAree locali e comuni.\nIl distretto di Chianciano Terme comprende 9 comuni suddivisi nelle due aree locali di Chianciano Terme (ex settori di Chianciano Terme e Montepulciano) e Chiusi (ex settori di Chiusi e San Casciano dei Bagni), oltre la frazione di Poggiovalle del comune di Fabro (PG). I comuni compresi nel distretto sono: Cetona, Chianciano Terme, Chiusi, Citt\u00e0 della Pieve (PG), Montepulciano, Pienza, Radicofani, San Casciano dei Bagni e Sarteano ."}
{"id": "1289627", "revid": "729019", "url": "https://it.wikipedia.org/wiki?curid=1289627", "title": "Autoroute A480", "text": "L'autostrada A480 \u00e8 una bretella di collegamento, con carreggiate separate e a due corsie per senso di marcia pi\u00f9 corsia di emergenza, che congiunge la A48 Lione-Grenoble, nei pressi di Saint-Martin-le-Vinoux, all'A51, a sud di Claix, entrambe localit\u00e0 dell'agglomerazione di Grenoble.\nEsattamente al confine tra i comuni di Grenoble ed \u00c9chirolles, la tangenziale ovest A480 funge da innesto per la Rocade Sud, N87, la tangenziale sud di Grenoble, con caratteristiche autostradali e a due corsie per senso di marcia, che prosegue immettendosi, a nord-est, sulla A41, Grenoble-Chamb\u00e9ry-Annecy."}
{"id": "1289628", "revid": "2184720", "url": "https://it.wikipedia.org/wiki?curid=1289628", "title": "50 Special", "text": "50 Special \u00e8 un singolo del gruppo musicale italiano L\u00f9napop, pubblicato il 27 maggio 1999 come primo estratto dall'unico album in studio \"...Squ\u00e9rez?\".\nDescrizione.\nIl testo e la musica della canzone sono stati scritti da Cesare Cremonini. Cremonini dichiara di aver scritto la canzone poco prima dell'esame di maturit\u00e0, ispirato dal libro \"Jack Frusciante \u00e8 uscito dal gruppo\" di Enrico Brizzi.\nSuccesso commerciale.\nIl singolo \u00e8 entrato nella classifica dell'airplay radiofonico rilevato dal Music Control al 346\u00ba posto. Dopo neppure un mese arriva alla posizione #35, per poi ad agosto entrare in top ten. \nNei negozi \"50 Special\" va ancora meglio: a settembre entra in classifica nella Top 5, per poi arrivare alla vetta della classifica e rimanerci per 5 settimane consecutive, fino a met\u00e0 novembre. Il singolo alla fine vende oltre 100.000 copie diventando disco di platino.\nIn occasione dei 20 anni di carriera di Cesare Cremonini e a distanza di 20 anni dalla sua uscita, il 27 maggio 2019, \u00e8 stata distribuita la versione rimasterizzata del brano.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nVersione spagnola.\n\"50 Special\" \u00e8 uscita anche in Spagna il 26 maggio 2000 con il titolo \"Vespa Especial\".\nVersione inglese.\nUna versione in lingua inglese di \"50 Special\" \u00e8 presente nel singolo \"Algo grande\"."}
{"id": "1289630", "revid": "118574059", "url": "https://it.wikipedia.org/wiki?curid=1289630", "title": "Saga del clone", "text": "La saga del clone (\"Clone Saga\") \u00e8 una storia a fumetti pubblicata dalla Marvel Comics tra il 1994 e il 1997. \u00c8 uno degli archi narrativi pi\u00f9 importanti e conosciuti della storia a fumetti dell'Uomo Ragno.\nAntefatto.\nLa prima apparizione del clone \u00e8 stata nel 1975, in \"Amazing Spider-Man\" numeri 147-149, scritti da Gerry Conway e disegnati da Ross Andru.\nIl professor Miles Warren, insegnante di Peter Parker e Gwen Stacy, segretamente innamorato di quest'ultima, quando venne a conoscenza della scomparsa della ragazza, morta durante lo scontro tra l'Uomo Ragno e Goblin, impazzisce e, a causa dello stress causato dal dolore dovuto alla morte della ragazza, si crea un alter ego supercriminale, lo Sciacallo; dopo aver recuperato dei campioni di sangue della sua amata studentessa, ne crea una copia genetica identica all'originale.\nNei panni dello Sciacallo, Warren ha tormentato a lungo l'Uomo Ragno (incolpandolo per la morte di Gwen), alleandosi a personaggi come Punisher, lo Scorpione e Tarantula, fino a quando, per la resa dei conti con il Tessiragnatele, non fece riapparire nella vita di Parker (di cui conosceva il segreto) il clone di Gwen, causando uno shock a Peter e a tutti i suoi cari, soprattutto in Mary Jane Watson, con la quale Peter stava iniziando una storia d'amore.\nPeter scopre che Gwen \u00e8 in realt\u00e0 un clone grazie all'aiuto di Ned Leeds, ma quest'ultimo viene rapito dallo Sciacallo, che lo porta in una fabbrica abbandonata, collegandolo ad una bomba. L'Uomo Ragno corre in suo soccorso e qui lo Sciacallo, dopo essersi smascherato e aver rivelato di essere Miles Warren, lo tramortisce grazie al veleno contenuto nei suoi artigli.\nAl suo risveglio, l'Uomo Ragno si trova davanti una copia identica di s\u00e9 stesso, con gli stessi poteri e gli stessi ricordi; i due si battono, convinti entrambi di essere l'originale, con l'intento di sconfiggere l'altro in modo da poter salvare Ned.\nMentre assistono al duello, Gwen si ribella a Warren, accusandolo di essere solo un pazzo geloso; alle parole della giovane, quest'ultimo ha un ultimo momento di lucidit\u00e0, che lo spinge a slegare Leeds prima dello scoppio della bomba, rimanendo, all'apparenza, ucciso sul colpo.\nDopo essersi ripreso dall'esplosione, l'Uomo Ragno corre da Gwen e Leeds, mentre l'altro pare essere rimasto ucciso dal crollo di una ciminiera senza che sia esplicitamente affermato chi si \u00e8 salvato fra il clone e l'originale.\nIl clone di Gwen Stacy, dopo aver visitato la tomba dell'originale, abbandona New York per iniziare la sua nuova vita. L'Uomo Ragno, nel frattempo, capisce di essere lui l'originale, perch\u00e9 se fosse un clone amerebbe ancora Gwen Stacy, mentre ora \u00e8 innamorato di Mary Jane: questa nuova convinzione cancella ogni dubbio dalla mente di Peter, che torna sul luogo della battaglia per gettare il corpo del suo clone in un altoforno.\nIn un secondo momento, l'Uomo Ragno incontrer\u00e0 nuovamente il clone di Gwen Stacy, nel corso di un'avventura che lo porter\u00e0 nei laboratori dell'Alto Evoluzionario (facente parte del ciclo Evolutionary Wars), intento a mettere in atto uno dei suoi piani per il balzo evolutivo del pianeta Terra. Proprio l'Alto Evoluzionario riveler\u00e0 all'Uomo Ragno che quella che lui crede essere Gwen Stacy in realt\u00e0 non \u00e8 altro che una donna dai lineamenti somiglianti alla sua amata, opportunamente modificata per sembrare un suo clone, in quanto il prof. Warren non avrebbe avuto a disposizione una tecnologia sufficiente per clonare un essere umano. Quest'affermazione, tuttavia, si riveler\u00e0 in contrasto con la successiva Saga del Clone (che verr\u00e0 parzialmente giustificata dicendo che l'Alto Evoluzionario avrebbe deliberatamente mentito all'Uomo Ragno per dei non meglio precisati interessi personali).\nAnni dopo, l'Uomo Ragno incontra Carrion, che sostiene di essere un clone deforme dello Sciacallo.\nLa saga del clone.\nDopo diversi anni, nel 1994, si decise di recuperare questa trama e svilupparla riportando in scena il clone, al fine di rivitalizzare le collane dedicate all'Uomo Ragno.\nTutto inizia quando il clone dell'Uomo Ragno, che in realt\u00e0 non mor\u00ec nell'altoforno ma sopravvisse, raggiunge New York, per andare al capezzale della zia May, ricoverata in ospedale.\nIn tutti questi anni (venti nella realt\u00e0, circa cinque nell'Universo Marvel) il clone ha girovagato per gli States, assumendo il nome di Ben Reilly (il nome di zio Ben e il cognome da nubile di zia May).\nInizialmente Ben e l'Uomo Ragno hanno un violento scontro, ma i due successivamente formeranno un'alleanza per combattere alcuni criminali evasi dal \"Raft\" come Venom o Carnage.\nIntanto sulle scene arrivano anche Judas Traveller (uno psicologo criminale), Kaine (un clone deforme dell'Uomo Ragno), Spidercide (un altro clone mutaforma dell'arrampicamuri) e il redivivo Sciacallo, anche lui sopravvissuto all'esplosione avvenuta anni prima e pi\u00f9 pazzo che mai.\nKaine inizia ad uccidere i nemici dell'Uomo Ragno (tra i quali, apparentemente, il Dottor Octopus), viene raggiunto e fermato da Ben Reilly e da numerosi cloni dell'Uomo Ragno, tutti creati dallo Sciacallo.\nAlla fine della lunga battaglia, lo Sciacallo e tutti i cloni deformi morirono, mentre l'Uomo Ragno e Ben (che nel frattempo ha assunto l'identit\u00e0 del \"Ragno Rosso\") si sottopongono ad un test per scoprire chi \u00e8 l'originale e chi \u00e8 il clone. Gli esami, sorprendentemente, danno come risultato che l'originale \u00e8 Reilly, sconvolgendo Parker.\nDopo aver appreso la scioccante notizia, in aggiunta al fatto che Mary Jane fosse incinta, Peter decise di trasferirsi con la moglie a Portland e di abbandonare il costume, che pass\u00f2 a Reilly; Ben divenne cos\u00ec il nuovo Uomo Ragno, mentre Peter e MJ cominciavano una nuova vita.\nSembrava andare tutto per il meglio, finch\u00e9 Alison Mongrain uccise la figlia di Peter, May, che nacque gi\u00e0 morta.\nMentre correva al cappezzale della moglie, Peter venne improvvisamente aggredito da Norman Osborn, che in realt\u00e0 non era morto, dicendo di aver manipolato tutti i personaggi del complesso scenario, ed anche che aveva falsificato le analisi del DNA di Ben e Peter, tutto allo scopo di far impazzire Parker, reo, a suo parere, di aver ucciso suo figlio Harry.\nDurante la battaglia seguente, Ben fu ucciso da Osborn, nuovamente nei panni di Goblin, a sua volta sconfitto da Parker; alla vista del cadavere di Ben Reilly che diveniva cenere, Peter capisce che Norman diceva il vero, che lui era sempre stato l'originale, spazzando via ogni dubbio sulla questione.\nPeter riprese cos\u00ec il suo ruolo di Uomo Ragno, mentre Kaine (che sembrava essere morto) decise di mettersi sulle tracce di Alison Mongrain.\nLa saga del clone Ultimate.\nLa versione Ultimate di questa saga \u00e8 stata pubblicata in USA nei numeri dal 97 al 105 (2006-2007) di \"Ultimate Spider-Man\", tradotti in italiano in \"Ultimate Spider-Man\" (Panini Comics) dal numero 52 al 55, con un epilogo nel n. 56 (2007-2008).\nPeter Parker litiga con la fidanzata Kitty Pryde perch\u00e9 si \u00e8 visto con Mary Jane Watson. Dopo scuola, Peter va al centro commerciale con Mary Jane, ma improvvisamente lo Scorpione arriva nel centro commerciale provocando danni e Peter \u00e8 costretto ad intervenire in costume, ma prima dice a MJ di tornare a casa. Spidey lo sconfigge e togliendogli la maschera scopre che lo Scorpione ha le sue sembianze. Mary Jane, arrivata nella sua stanza, viene rapita da un uomo misterioso.\nNon sapendo cosa fare, Spidey porta lo Scorpione dai Fantastici Quattro. Una volta l\u00ec Peter si smaschera per far capire il problema e Mister Fantastic, analizzando il suo sangue, gli rivela che il loro DNA corrisponde per il 94% e suppone che lo Scorpione sia un suo clone. Peter torna a casa e scopre che MJ \u00e8 scomparsa cos\u00ec raggiunge un magazzino dove lui e MJ s'incontrano; l\u00ec trova la Donna Ragno. Lui l'attacca credendo che lei abbia rapita la ragazza ma viene sconfitto e sviene. Quando si risveglia, torna alla sua vecchia casa ed incontra con sua grande sorpresa Gwen Stacy, che era stata uccisa tempo prima da Carnage. Intanto, Mary Jane riprende conoscenza in una cupola di vetro alla Oscorp e scopre che a rapirla \u00e8 stato un Peter sfigurato. Il Peter sfigurato (ispirato a Kaine) \u00e8 un secondo clone, come lo Scorpione, e dice a Mary Jane che l'ha catturata perch\u00e9 vuole renderla uguale a lui, cosicch\u00e9 possa proteggersi da sola.\nPeter parla con Gwen che gli racconta che ricorda soltanto di essersi risvegliata in uno strano ospedale. Inaspettatamente arriva zia May che, scioccata vedendo Gwen, scappa. Non avendo spiegazioni da darle, Peter \u00e8 costretto a rivelarle che lui \u00e8 Spider-Man. Zia May decide di cacciarlo di casa dicendo che in tutti questi anni le ha sempre mentito e fatta soffrire, ma improvvisamente arriva Richard Parker, il padre di Peter. Richard rivela di non essere mai salito sull'aereo che poi cadde e caus\u00f2 la morte di sua madre e dei genitori di Eddie Brock Jr. (alias Ultimate Venom) e che in seguito \u00e8 stato contattato da uomini della CIA che gli hanno chiesto di continuare gli studi sul simbionte. Intanto, il clone sfigurato (il secondo) viene attaccato da un terzo clone di Peter con sei braccia che vuole liberare MJ, ma il clone sfigurato riesce a sconfiggerlo. Nel frattempo Nick Fury, messo a conoscenza del primo clone (lo Scorpione) da Mr Fantastic, arriva nel Queens con uomini dello S.H.I.E.L.D. ed una squadra di robot Ammazzaragni per circondare la casa. Improvvisamente Gwen si trasforma in Carnage e li attacca: per lo spavento zia May ha un infarto. Mentre avviene tutto questo, Mary Jane si risveglia con Kaine (il secondo clone) che le dice che \u00e8 \u00abcome lui\u00bb.\nPeter, arrabbiato per quello che sta succedendo, attacca Nick Fury ma viene ammanettato; fortunatamente intervengono i Fantastici Quattro. La Cosa e Mr Fantastic combattono Carnage/Gwen Stacy e la Donna invisibile si occupa di zia May. Gli Ammazzaragni colpiscono il mostro con speciali raggi e ricompare Gwen che sviene. Peter sta per essere portato via ma la Donna Ragno interviene e riesce a liberarlo. Saltano su un camion e la ragazza gli racconta cosa sta succedendo. Dice di chiamarsi Jessica Drew e che lei ed altri sono stati creati da Ben Reilly e dalla sua \u00e9quipe. Jessica \u00e8 un clone donna di Peter, la sua versione femminile. Un giorno, nel laboratorio in cui si trovavano, Carnage/Gwen Stacy \u00e8 scappato e accidentalmente ha aperto le camere dove c'erano i cloni che, avendo ricordi di Peter, sono fuggiti. Intanto, Mary Jane per la tensione si trasforma in un mostro simile a Goblin, ma rosso anzich\u00e9 verde.\nPeter e Jessica raggiungono la OSCORP. Lei dice che MJ potrebbe trovarsi l\u00ec ed infatti, appena arrivati, soccorrono il terzo clone (Peter a sei braccia) che spiega che il secondo clone (Kaine, il Peter sfigurato) ha iniettato in Mary Jane l'OZ. Calmata da Peter, Mary Jane torna umana e sviene, ma Peter chiede a Kaine dove ha preso l'OZ. Compare quindi il Dottor Octopus con accanto Fury e Mr Fantastic. L'uomo rivela che l'OZ proviene da lui. I soldati dello SHIELD uccidono il secondo clone, Kaine. Peter chiede a Nick Fury che lui e Mr. Fantastic escano dall'edificio per rimanere da solo con Octavius. Lui accetta e parte una feroce battaglia tra Peter con Jessica Drew e il Dottor Octopus che uccide il terzo clone, il Peter con sei braccia. Octopus rivela che il suo vero potere \u00e8 quello di controllare i metalli, non solo le sue braccia, ma alla fine viene sconfitto da Peter e dalla Donna Ragno. Gli X-Men vedono in TV quello che sta succedendo nel Queens e Kitty convince il gruppo ad intervenire.\nLa Donna invisibile, dopo aver portato zia May in ospedale, ha dei dubbi sulla vera identit\u00e0 di Richard Parker, cos\u00ec analizza il sangue dell'uomo e scopre che non \u00e8 l'originale ma un clone ad invecchiamento rapido che poco dopo muore di vecchiaia. MJ viene portata al Baxter Building dove viene guarita dal dottor Richards. La Torcia Umana torna alla Oscorp e porta Peter da MJ. L\u00ec Peter fa pace con la ragazza e i due tornano insieme. Mr Fantastic gli rivela che con l'OZ estratto da MJ hanno creato una medicina che gli permetter\u00e0 di far regredire gli effetti dell'OZ nel suo sangue: se Peter vorr\u00e0 potr\u00e0 scegliere di non essere mai pi\u00f9 Spider-Man. Il ragazzo non sa cosa rispondere e va in ospedale da sua zia. Fuori dalla stanza arrivano anche Kitty Pride e Jean Gray. Kitty con il pensiero chiede a Xavier di cancellare la memoria alla zia di Peter ma lui rifiuta e la ragazza gli urla contro. Nella stanza entra Fury che spiega al ragazzo che dopo tutto quello che ha passato credeva che Peter diventasse un nuovo supercriminale e cos\u00ec ha deciso di far costruire gli Ammazzaragni e di arrestarlo, ma adesso ha capito che non succeder\u00e0 mai. Peter dice all'uomo di informare Mr Fantastic che rifiuta la sua offerta e Zia May poco dopo si sveglia dal coma.\nAlla fine Carnage/Gwen Stacy (il clone di Gwen) e lo Scorpione (il primo clone di Peter) finiscono nelle mani dello S.H.I.E.L.D., Octavius viene nuovamente arrestato e la Donna Ragno, dopo aver parlato con Peter, decide di accettare l'identit\u00e0 di Jessica Drew e parte da New York; per insabbiare la faccenda, viene sparsa la voce che Goblin si trovava nel Queens e ha provocato danni. Il giorno dopo, davanti alla casa semidistrutta di Peter, lui e MJ vengono visti da Kitty mentre si baciano e la ragazza capisce che ormai \u00e8 finita."}
{"id": "1289634", "revid": "767487", "url": "https://it.wikipedia.org/wiki?curid=1289634", "title": "Lucia Altieri", "text": "Biografia.\nVive sin da bambina a Torino, la citt\u00e0 dove la famiglia si \u00e8 trasferita, e qui inizia a cantare con il suo cognome, prendendo dopo il matrimonio con Gianni Altieri quello del marito.\nDopo aver partecipato nel 1959 ad un concorso per voci nuove viene notata dal maestro Gino Mescoli ed ottiene un contratto discografico con la Phonocolor.\nSi mette in luce al Festival di Napoli 1961 dove arriva in finale con il brano \" 'O passato\". Nel 1962 partecipa al Gran Festival di Piedigrotta. Lo stesso anno debutta al Festival di Sanremo 1962 con i brani \"Due cipressi\" e \"Lumicini rossi\", che per\u00f2 non accedono in finale, e nello stesso anno ritorna al Festival di Napoli con i brani \"Tu staje sempe cu mme\", \"Fermate\" e \"Grazie\".\nIn seguito partecipa ad altre manifestazioni musicali, vincendo il Festival Internazionale Benelux di Malta con \"Thanks\"; con lo stesso brano partecipa anche a Un disco per l'estate 1966, manifestazione a cui torna nel 1969 con \"La sabbia nella mia mano\".\nNel 1966 rappresenta l'Italia al Festival della Canzone Popolare dove ottiene il secondo posto con la canzone \"Se potessi amare te\".\nNella seconda met\u00e0 degli anni settanta svolger\u00e0 gran parte della sua attivit\u00e0 a Cuba."}
{"id": "1289635", "revid": "72396", "url": "https://it.wikipedia.org/wiki?curid=1289635", "title": "Rebecca Rosso", "text": ""}
{"id": "1289637", "revid": "7967", "url": "https://it.wikipedia.org/wiki?curid=1289637", "title": "Timpa falconiera", "text": ""}
{"id": "1289638", "revid": "767487", "url": "https://it.wikipedia.org/wiki?curid=1289638", "title": "Edda Montanari", "text": "Biografia.\nTrasferitasi con la famiglia a Cesena, la citt\u00e0 in cui cresce, dopo il diploma in economia domestica decide di dedicarsi al canto e si iscrive al Festival di Castrocaro 1958 che vince, ottenendo un contratto discografico con la Fonit; partecipa quindi alla seconda edizione della Sei giorni della canzone con \"Un pianoforte\".\nNel 1959 partecipa al Festival di Zurigo con \"La primavera nasce dentro il cuor\"; partecipa inoltre al Festival di Sanremo 1962 con \"Prima del paradiso\".\nQualche anno dopo si ritira dall'attivit\u00e0."}
{"id": "1289653", "revid": "125885397", "url": "https://it.wikipedia.org/wiki?curid=1289653", "title": "Roberta Voltolini", "text": "Biografia.\nAncora bambina ebbe la prima esperienza come cantante, entrando nel Piccolo Coro dell'Antoniano e cantando quindi come corista allo Zecchino d'oro nell'edizione del 1969. Nel 1971, a soli dieci anni, comincia a dedicarsi al pianoforte su consiglio di un amico dei suoi genitori e si diploma in pianoforte e composizione al Conservatorio Luigi Cherubini di Firenze.\n1978-1981: Prime esperienze musicali.\nDebutt\u00f2 nel 1978 col nome d'arte Roberta ed il brano \"Noi\", grazie al quale riscosse una vittoria al Festival di Castrocaro ed una \"Gondola d'argento\" alla Mostra Internazionale di Musica Leggera di Venezia. \nFu ospite, sempre nel 1978, a Canale 48 nella trasmissione condotta da Narciso Parigi \"Qui Firenze liscio con ghiaccio...\" con il brano \"Noi\". \nPartecip\u00f2 al Festival di Sanremo 1979 con \"Il sole, la pioggia\" (una canzonetta allegra e dagli intermezzi in stile Disco impostale dai suoi produttori, ma che lei non amava molto, tanto che avrebbe preferito interpretare alla manifestazione la canzone del lato B del disco: \"Viva\").\nNel 1981, come Roberta Rei, pubblic\u00f2 il singolo \"Non sparate sulla luna\" scritta da Carla Vistarini e Luigi Lopez, con cui rappresent\u00f2 l'Italia al World Popular Song Festival, raggiungendo la semifinale ed aggiudicandosi il \"Premio della critica musicale\". \n1984-1985: Il successo con il singolo \"Stella\" e l'album \"Roberta Voltolini\".\nAscoltando e assimilando molto, adottando uno stile musicale caratteristico (fondendo sapientemente assieme lo stile jazz, blues e pop) e venendo prodotta dai Pooh (in particolare da Stefano D'Orazio e dalla sua First Organization, un'organizzazione di Roma), incise \"Stella\", con cui vinse Un disco per l'estate 1984 e che ottenne un ottimo riscontro. Nel 1985 partecip\u00f2 nuovamente ad Un disco per l'estate con l'orecchiabile \"Forza\" e incise il suo primo album, intitolato semplicemente \"Roberta Voltolini\" in cui si notano anche i due brani \"Colori\", brano molto dolce e ricco di immagini lievi e di impressioni immediate, e \"Uomo Semplice\", in cui un certo tipo di uomo affarista tipico di quegli anni \u00e8 messo sotto accusa per il suo atteggiamento spregiudicato, indifferente alla sofferenza che procura.\nAnni successivi e vita privata.\nIn varie interviste rivela di amare la cucina cinese e di avere un cane maltesino di nome Peggy.\nNel 1988 pubblic\u00f2 il secondo album \"L'altra parte di me\", che ricevette meno consensi e decise perci\u00f2 di ritirarsi dalle scene. Mor\u00ec nel 1996 dopo aver lottato contro una leucemia. Poco prima della scomparsa aveva registrato un disco per la RTI Music, tuttora inedito."}
{"id": "1289654", "revid": "114739097", "url": "https://it.wikipedia.org/wiki?curid=1289654", "title": "La stanza dei segreti", "text": "La stanza dei segreti (\"Wall of Secrets\") \u00e8 un film per la televisione del 2003 diretto da Francois Gingras. In Italia, il film, oltre che con il titolo ufficiale \"La stanza dei segreti\", \u00e8 conosciuto anche con il titolo \"Le voci del mistero\".\nTrama.\nPaige e Mark Emerson si trasferiscono in affitto, a un canone molto vantaggioso, in un bellissimo appartamento. Gli Emerson non tarderanno a scoprire il perch\u00e9 del basso canone d'affitto."}
{"id": "1289658", "revid": "1428919", "url": "https://it.wikipedia.org/wiki?curid=1289658", "title": "Hisham II ibn al-Hakam", "text": " \nOrigine.\nFiglio secondogenito del califfo al-\u1e24akam II ibn \u02bfAbd al-Ra\u1e25m\u0101n e di una concubina, di origine basca di nome Subh (chiamata anche Zohbeya e Aurora).\nBiografia.\nIn tenera et\u00e0, nel 970, alla morte del fratello \u02bfAbd al-Ra\u1e25m\u0101n, rimase l'unico erede del califfo al-\u1e24akam II e nel 974, quando il padre fu colpito da paralisi, fu nominato suo successore e la sua educazione fu improntata a farlo diventare un buon califfo, ma nemmeno due anni dopo, nel 976, dovette succedergli sul trono di al-Andalus.Infatti, alla morte di \u1e24akam II, nel 976, Hish\u0101m II, che aveva solo 11 anni, divenne califfo sotto la reggenza della madre Subh (Aurora), che conferm\u00f2 nelle loro cariche sia il generale Galib, comandante dell'esercito, che Ya\u00e1far al-Mushafi, primo ministro o hajib (ciambellano) e nomin\u00f2 visir Almanzor, che sino a quel momento era stato l'amministratore delle propriet\u00e0 del piccolo \nHish\u0101m II, della stessa Aurora ed ispettore della zecca di al-Andalus.\nNel 978 Almanzor venne in contrasto con Mushafi che fu deposto (Almanzor fu nominato hajib al suo posto) e condannato per malversazione, privato di tutti i suoi beni e ridotto in miseria (nel 983, sar\u00e0 messo a morte); mentre il generale Gh\u0101lib, vedendosi sopravanzato dal genero, si ribell\u00f2, perdendo la sua carica di comandante dell'esercito, che pass\u00f2 al genero.Quindi Almanzor fu di fatto padrone di al-Andalus, poich\u00e9 oltre che primo ministro o ciambellano (hajib) fu anche responsabile dell'esercito e quindi releg\u00f2 il califfo Hish\u0101m II nel palazzo reale di \"Mad\u012bnat al-Zahr\u0101\u02be\", nelle vicinanze di Cordova. \nVerso il 997, Aurora, che ormai odiava Almanzor, per il modo con cui aveva trattato il figlio, spinse Hish\u0101m II a chiedere l'aiuto del signore del Marocco, Ziri ibn Atiya, per destituire Almanzor, che non si fece sorprendere, ma sbarcato a Ceuta, nel 998, sconfisse Ziri ed annesse il vicereame ad al-Andalus, mentre Aurora si ritir\u00f2 a vita privata dedicandosi ad opere di carit\u00e0 e morendo l'anno seguente (999).\nNel 1002, alla morte di Almanzor, il figlio Abd al-Malik al-Muzaffar gli succedette sia come hajib (ciambellano) o primo ministro, sia come comandante dell'esercito, mentre il califfo Hish\u0101m II continuava a non esercitare alcun potere.\nNel 1008, alla morte di al-Muzaffar, probabilmente avvelenato dal fratellastro Abd al-Rahman Sanchuelo, che gli succedette sia come hajib (ciambellano) o primo ministro, sia come comandante dell'esercito, mentre lui, il califfo Hish\u0101m II, non solo, non aveva alcun potere ma nomin\u00f2 Sanchuelo suo erede.Questo fatto cre\u00f2 parecchio malcontento, ispirato dai fuqah\u0101\u02be, nel popolo di Cordova che era molto affezionato agli omayyadi.\nNel 1009, approfittando del fatto che Sanchuelo fosse impegnato in una campagna militare in Le\u00f3n contro il re Alfonso V, una rivoluzione spodest\u00f2 Hish\u0101m II e pose sul trono un altro omayyade, Mu\u1e25ammad II (al-Mahd\u012b) ibn Hish\u0101m, che al rientro a Cordova di Sanchuelo lo fece imprigionare e nonostante quest'ultimo implorasse il perdono fu messo a morte il 4 marzo del 1009.Hish\u0101m II, invece fu tenuto segretamente in prigione, mentre infuriava la guerra tra al-Madhi ed un nuovo aspirante califfo Sulaym\u0101n ibn al-\u1e24akam, \"al-Musta\u02bf\u012bn\", che in un primo momento, sostenuto dai berberi ed alleato dei Castigliani, ebbe la meglio su al-Mahdi alla battaglia di Cantich, riconobbe Hish\u0101m II califfo, ma, subito dopo, lo costrinse ad abdicare in suo favore. Nel corso dello stesso anno (1010) al-Madhi, alleato al conte di Barcellona Raimondo Borrell III, sconfisse Sulaym\u0101n nei pressi della citt\u00e0 e riconquist\u00f2 Cordova, che fu messa a sacco dai Catalani. Al-Mahdi era califfo per la seconda volta, ma i suoi mercenari detti \"gli schiavi\" (provenienti da mezza Europa), gli si rivoltarono contro e lo assassinarono e, sempre nel 1010, riportarono sul trono, per la terza volta, \nHish\u0101m II .Per\u00f2 la guerra civile tra \"gli schiavi\" ed i berberi, sostenitori di Sulaym\u0101n continuava, permettendo cos\u00ec al conte di Castiglia, Sancho Garc\u00e9s di recuperare le fortezze che Almanzor, a suo tempo, aveva conquistato.\nNel 1013, i Berberi conquistarono e saccheggiarono spietatamente Cordova, deposero Hish\u0101m II e Sulaym\u0101n divenne califfo, per la seconda volta.Di Hish\u0101m II non si hanno notizie certe, ma \u00e8 presumibile che fu ucciso dai berberi nel maggio di quello stesso anno (per\u00f2 alcune fonti sostengono che riusc\u00ec a fuggire ed a finire i suoi giorni in Asia, nel pi\u00f9 assoluto anonimato."}
{"id": "1289660", "revid": "138365", "url": "https://it.wikipedia.org/wiki?curid=1289660", "title": "Marco Manetti", "text": ""}
{"id": "1289662", "revid": "292162", "url": "https://it.wikipedia.org/wiki?curid=1289662", "title": "Area metropolitana di Palermo", "text": "Larea metropolitana di Palermo \u00e8 un'area metropolitana italiana, la pi\u00f9 estesa della Sicilia, dovuta alla continuit\u00e0 urbana ed alla forte interazione sociale ed economica tra alcuni comuni della citt\u00e0 metropolitana di Palermo ed il capoluogo stesso.\nIn totale l'area metropolitana di Palermo si estende su una superficie di 1.391,4\u00a0km\u00b2 e conta una popolazione di 1.069.754 abitanti, di cui oltre il 60% corrisponde al comune di Palermo. L'area ha una densit\u00e0 di popolazione pari a 750,63 ab/km\u00b2. Le aree metropolitane in Sicilia sono state istituite dalla \"legge regionale 9/1986\", mentre la loro estensione \u00e8 stata stabilita dal \"Decreto Presidente Regione 10/8/1995\". La creazione di un vero e proprio ente istituzionale non avverr\u00e0 comunque prima del compimento della riforma degli enti locali siciliani, prevista dal governo regionale Crocetta.\nComposizione.\nSecondo l'articolo 19 della legge regionale 9 del 1986 un'area metropolitana deve rispondere a quattro caratteristiche fondamentali:\nL'area metropolitana di Palermo comprende la citt\u00e0 di Palermo e altri 26 comuni limitrofi, di cui i pi\u00f9 popolosi sono Bagheria, Monreale, Carini, come mostra la tabella seguente:\nTrasporti.\nL'area metropolitana di Palermo si sviluppa principalmente in longitudine, lungo la costa settentrionale della Sicilia: il principale mezzo di trasporto, pertanto, \u00e8 il Servizio ferroviario metropolitano di Palermo che collega attraversando la costa tirrenica da Termini Imerese fino all'aeroporto di Palermo-Punta Raisi; inoltre esistono linee ferrate per lo spostamento intra provinciale: la linea ferroviaria Palermo-Agrigento, che si sviluppa verso l'entroterra, e la linea ferroviaria Palermo-Trapani. Sono presenti, infine, varie linee su gomma che collegano tutti i paesi dell'hinterland con il capoluogo."}
{"id": "1289663", "revid": "125755028", "url": "https://it.wikipedia.org/wiki?curid=1289663", "title": "Gloriana (cantante)", "text": "Biografia.\nDebutta giovanissima con il teatro di rivista con il nome di Gianna Reis.\nNel 1968 ha partecipato al 16\u00ba Festival di Napoli con la canzone \"Ammore mio\", presentata in coppia con Nunzio Gallo.\nNel 1971 avrebbe dovuto partecipare nuovamente al Festival di Napoli con la canzone \"Uff\u00e0, nun me scucci\u00e0\", presentata in coppia con I Brutos, ma la manifestazione canora fu sospesa.\nDopo queste partecipazioni lascia l'etichetta discografica Zeus e passa alla Phonotype, trovando gran successo con il 33 giri \"A sciantosa\" firmata da Alberto Sciotti e Enrico Buonafede.\nNel 1973 ha partecipato a con la canzone \"'A befana 'e Peppeniello\" firmata dal commediografo Gaetano Di Maio con Acampora e Manetta.\nForma una propria compagnia di sceneggiata con Tony Bruni e successivamente con Antonio Buonomo, dopodich\u00e9 si unisce a quella di Mario Merola, con il quale prende parte ai film \"I figli... so' pezzi 'e core\" (1982) e \"Giuramento\" (1982).\nSul filone della canzone sexy registra, per l'etichetta Bella Record, il 33 giri \"Amore e dramma\" con l'impresario Pino Moris, con cui era sposata.\nHa partecipato al Festival di Sanremo 1976 con \"La canzone dei poveri\" firmata da Raffaele Mallozzi, Franco Colosimo, Nunzio Gallo e Augusto Visco, e al Festival di Sanremo 1983 con \"Il mio treno\", brano firmato dal gruppo Romans. Nella sua discografia ci sono molte incisioni firmate da Nino D'Angelo.\nOgni anno,dal 1983 al 2016, \u00e8 stata protagonista dello spettacolo televisivo \"Napoli prima e dopo\", prodotto dal marito Pino Moris, dove ha cantato anche la sigla iniziale, diversa per ogni edizione. Prende parte alle commedie musicali di Alberto Sciotti \"Voce amica\" e \"'O motorino\" di Sciotti-Russo-Imperatrice con la compagnia di Mario e Sal da Vinci, poi con Mario Merola rappresenta la commedia musicale \"Siamo appena arrivati da Napoli\" e \"A Marechiaro ce sta 'na fenesta\", entrambe scritte dai noti cabarettisti I Fatebenefratelli."}
{"id": "1289665", "revid": "1685630", "url": "https://it.wikipedia.org/wiki?curid=1289665", "title": "Angela Luce", "text": "Ha lavorato per il teatro, il cinema, la televisione e ha scritto opere di poesia. \nPremio Letterario Camaiore 2009 per il libro di poesie \"Momenti di Luce\"; la Serata d'Onore organizzata dal Comune di Napoli per i 60 anni di carriera; il Concerto per Maggio dei Monumenti; l'incontro con Margaret d'Inghilterra in rappresentanza della Corona; il Premio Sirena d'Argento di Palinuro e conseguente ricevimento al Quirinale.\nBiografia.\nNata a Napoli nel 1938, a quattordici anni mosse i primi passi nel mondo dello spettacolo musicale nella sua citt\u00e0 natale partecipando alla Piedigrotta Bideri con la canzone \"Z\u00ec Carmil\u00ec\".\nEsordisce nel cinema nel 1956 con, \"Ricordati di Napoli\", regia di Pino Mercanti, cui seguono negli anni successivi una serie di film, come \"Signori si nasce\" di Mario Mattoli, \"Il vedovo\" di Dino Risi, \"A noi piace freddo\" di Steno, \"Peccati d'estate\", di Giorgio Bianchi, \"Letto a tre piazze\", ancora di Steno, \"Adultero lui, adultera lei\", di Raffaello Matarazzo, \"Lo straniero\", di Luchino Visconti, \"Dove vai tutta nuda?\" di Pasquale Festa Campanile. Ancora, \"Il Decameron\", di Pier Paolo Pasolini, con il quale ha vinto il premio \"Reggia d'oro\" della citt\u00e0 di Caserta, \"Malizia\" di Salvatore Samperi, dove vince la Medaglia d'oro all'Anteprima del Cinema Mondiale di Saint Vincent. \"La seconda notte di nozze\" di Pupi Avati per il quale ha ricevuto la nomination al Nastro d'argento, \"L'amore molesto\" di Mario Martone con il quale ha vinto il David di Donatello ricevendo la nomination per la Palma d'Oro a Cannes. Ha interpretato il corto, \"La velina\" con cui ha vinto il primo premio al FICE di Bologna. In tutto, ha preso parte a pi\u00f9 di ottanta film.\nNel corso della sua carriera cinematografica ha lavorato accanto ad attori importanti come: Marcello Mastroianni, Vittorio Gassman, Nino Manfredi, Alberto Sordi, Ugo Tognazzi, Vittorio De Sica e Tot\u00f2, ed \u00e8 stata diretta da registi come Dino Risi, Mario Mattoli, Luigi Comencini, Steno e Luchino Visconti.\nCome cantante, ha partecipato a Un disco per l'estate 1973 con, \"La casa del diavolo\" e ad Un disco per l'estate 1975 con, \"Cara amica mia\". Tra i suoi successi canori, \"So' Bammenella 'e copp' 'e Quartiere\", di Raffaele Viviani, nello spettacolo \"Napoli notte e giorno\" diretto da Giuseppe Patroni Griffi e presentato al Festival dei Due Mondi di Spoleto. Grazie a questa canzone, Angela Luce \u00e8 l'unica artista al mondo ad essere presente nell'Archivio storico della canzone napoletana con la doppia esecuzione dello stesso brano.\nLa canzone \"Ipocrisia\" di Pino Giordano ed Eduardo Alfieri le ha valso il secondo posto al Festival di Sanremo 1975. Ha inoltre vinto la \"Maschera d'argento\", per l'interpretazione de \"L'ultima tarantella\" e il secondo premio al Festival di Napoli 1970 con \"'O divorzio\". Nel 1973 partecipa alla . Ha cantato \"La leggenda del lupino\" in mondovisione dalla Basilica di Santa Chiara di Napoli. Angela Luce \u00e8 anche autrice di testi, tra cui \"Voglia\" su musica di Angelo Fiore (Premio Unicef 1984).\nAttivit\u00e0 teatrale.\nScritturata da Eduardo De Filippo non ancora ventenne, interpreta ruoli tra i pi\u00f9 significativi del grande drammaturgo, fino ad arrivare ad essere protagonista con lo stesso Eduardo nella registrazione televisiva della commedia \"Il contratto\". Ha recitato per due anni con \"La Scarpettiana\", per quattro anni con Eduardo De Filippo, per quattro anni con Peppino De Filippo e altri quattro anni con Nino Taranto, fino ad arrivare ai pi\u00f9 importanti festival della prosa: quello di Wiesbaden in Germania, quello di Parigi al teatro Sarah Bernhardt, quello di Londra al teatro Old Vic, quello di Buenos Aires al teatro Coliseum e quello di New York al teatro Mark Hellinger, dove ha sostituito Bice Valori nella parte di Eusebia.\nPartecipa con una certa frequenza alla prosa radiofonica e televisiva della Rai: in \"Peppino Girella\", scritto da Eduardo De Filippo, nel quale interpretava il ruolo di donna Clotilde, trasmesso nel 1963 in sei puntate; nel \"Il cappello del prete\", sceneggiato televisivo di Rai 1 del 1970, diretto da Sandro Bolchi; nelle \"Storie della camorra\" del 1978, diretto da Paolo Gazzara; \u00e8 anche protagonista dell'operetta \"Al cavallino bianco\", con Paolo Poli, Gianrico Tedeschi e Tony Renis, con la regia di Vito Molinari.\nNel 2011 partecipa con il suo recital poetico musicale \"Momenti di... Luce\" alla manifestazione \"Save the Primo\" in sostegno di Arnolfo Petri, per impedire la chiusura del Teatro Il Primo di Napoli: per l'occasione era accompagnata alla chitarra da Claudio Romano. Dal 2011 partecipa a titolo gratuito, come tutti gli artisti, alla manifestazione \"Serenata alla Madonna\", organizzata da Benedetto Casillo il 10 settembre di ogni anno in occasione della Piedigrotta.\nAltre attivit\u00e0.\nPos\u00f2 come modella per due opere del pittore Aligi Sassu, una delle quali intitolata \"Angela\"; ha inoltre tenuto lezioni universitarie a Napoli e Bologna su Raffaele Viviani e la sua opera.\nPremi e riconoscimenti.\nAlcuni premi e riconoscimenti ricevuti da Angela Luce."}
{"id": "1289667", "revid": "767487", "url": "https://it.wikipedia.org/wiki?curid=1289667", "title": "Valentina Greco", "text": "Biografia.\nNel 1973 partecipa al concorso canoro \"Due Voci per Sanremo\", dove risulta tra i vincitori ottenendo cos\u00ec un contratto discografico con la Cipiti, prodotta da Aldo Buonocore e Claudio Celli, ed il diritto di partecipare al Festival di Sanremo 1974 dove interpreta il brano \"Notte dell'estate\", conquistando uno dei 4 posti disponibili fra i \"Giovani\" per la serata finale.\nNello stesso anno partecipa con \"Vai amore vai\" alla Mostra Internazionale di Musica Leggera di Venezia, ed al Festival di Pesaro, che vince. Sempre nel 1974 pubblica l'album \"Per gioco o per amore\", contenente canzoni scritte da Luciano Beretta e Claudio Celli per il testo e da Albino Mammoliti e Aldo Buonocore per la musica.\nNel 1975 Valentina ritorna al Festival di Sanremo con \"Un grande addio\", che si classifica al quarto posto ex aequo. Nello stesso anno rappresenta l'Italia al Festival di Tokyo.\nContinua l'attivit\u00e0 negli anni successivi, per poi ritirarsi alla fine del decennio.\nNel 2013 interpreta il brano \"Io e la musica\", inserito nell'album \"Il mio mondo solidale\", un tributo ad Umberto Bindi."}
{"id": "1289668", "revid": "289247", "url": "https://it.wikipedia.org/wiki?curid=1289668", "title": "Santa Caterina de' Vigri", "text": ""}
{"id": "1289670", "revid": "1463505", "url": "https://it.wikipedia.org/wiki?curid=1289670", "title": "Scilace", "text": "Biografia.\nNacque a Carianda, in Caria, una ricca regione dell'Asia Minore. Secondo Erodoto fu il primo navigatore greco ad esplorare le foci dell'Indo, tra il 519 e il 516 a.C., per conto del re persiano Dario I. Raggiunto l'Oceano Indiano, navig\u00f2 verso ovest giungendo fino in Egitto, esplorando le coste della zona compresa tra il Mar Rosso e il Golfo Persico.\nOpera.\nIl resoconto ufficiale della circumnavigazione fu diffuso nell'opera intitolata \"Periplo esterno alle colonne di Eracle\" (\u03a0\u03b5\u03c1\u03af\u03c0\u03bb\u03bf\u03c5\u03c2 \u03c4\u1ff6\u03bd \u1f10\u03ba\u03c4\u1f78\u03c2 \u03c4\u1ff6\u03bd \u1f29\u03c1\u03b1\u03ba\u03bb\u03ad\u03bf\u03c5\u03c2 \u03c3\u03c4\u03b7\u03bb\u1ff6\u03bd), oggi nota come \"Periplo di Scilace\". La \"Suda\" riconosce per Scilace anche un \"Period\u00f2s gh\u00e8s\", ossia \"Giro della terra\", che probabilmente fu fonte di dati sia per le \"Storie\" di Erodoto sia per la Periegesi di Ecateo di Mileto. Nulla \u00e8 rimasto di una terza opera, \"Le vicende di Eraclide di Milasa\" (\u03c4\u1f70 \u03ba\u03b1\u03c4\u1f70 \u1f29\u03c1\u03b1\u03ba\u03bb\u03b5\u03af\u03b4\u03b7\u03bd \u03c4\u1f78\u03bd \u039c\u03c5\u03bb\u03b1\u03c3\u03c3\u1ff6\u03bd \u03b2\u03b1\u03c3\u03b9\u03bb\u03ad\u03b1), probabile biografia di un principe cario.\n&lt;br&gt;Sotto il nome di Pseudo-Scilace \u00e8 indicato l'autore degli aggiornamenti dell'opera di Scilace nel \"Periplo dell'ecumene marittima di Europa, Asia e Libia\" (\u03a0\u03b5\u03c1\u03af\u03c0\u03bb\u03bf\u03c5\u03c2 \u03c4\u1fc6\u03c2 \u03b8\u03b1\u03bb\u03ac\u03c3\u03c3\u03b7\u03c2 \u03c4\u1fc6\u03c2 \u03bf\u1f30\u03ba\u03bf\u03c5\u03bc\u03ad\u03bd\u03b7\u03c2 \u0395\u1f50\u03c1\u03ce\u03c0\u03b7\u03c2 \u03ba\u03b1\u1f76 \u1f08\u03c3\u03af\u03b1\u03c2 \u03ba\u03b1\u1f76 \u039b\u03b9\u03b2\u03cd\u03b7\u03c2), il pi\u00f9 antico libro di geografia giunto fino a noi."}
{"id": "1289674", "revid": "124123", "url": "https://it.wikipedia.org/wiki?curid=1289674", "title": "Nati nel 1700", "text": ""}
{"id": "1289676", "revid": "124123", "url": "https://it.wikipedia.org/wiki?curid=1289676", "title": "Morti nel 1700", "text": ""}
{"id": "1289685", "revid": "124123", "url": "https://it.wikipedia.org/wiki?curid=1289685", "title": "Nati nel 1766", "text": ""}
{"id": "1289687", "revid": "767487", "url": "https://it.wikipedia.org/wiki?curid=1289687", "title": "Il lago dei cigni (film)", "text": " \u00e8 un film d'animazione del 1981 diretto da Kimio Yabuki.\nLa pellicola, prodotta dalla Toei Animation, \u00e8 basata sull'omonimo balletto di P\u00ebtr Il'i\u010d \u010cajkovskij, del quale sono utilizzate anche le musiche originali. In Italia giunse negli anni ottanta ed era regolarmente trasmessa nel periodo natalizio, tradizione ripresa nel 2006 quando 7 Gold la trasmise il 24 dicembre. \u00c8 stata edita in DVD dalla Yamato video. L'edizione italiana \u00e8 curata dal Gruppo Trenta sotto la direzione di Germana Dominici; i nomi dei personaggi sono stati per lo pi\u00f9 cambiati.\nTrama.\nIl principe Sigfrido si reca insieme ai suoi scudieri Benno e Adolfo ad una battuta di caccia e si spingono fino ad uno splendido lago popolato da cigni. Fra tutti i nobili animali ce n'\u00e8 uno che spicca per la sua bellezza e soprattutto perch\u00e9 possiede una corona dorata sulla testa. Desiderando farne dono al suo principe, Adolfo si prepara a scoccare una freccia contro il cigno, ma un gufo glielo impedisce e lo trasforma in pietra. A tutto ci\u00f2 assistono due buffi scoiattolini, Zucchero innamorata del principe e Fiore, innamorato della sua amica, ma non corrisposto.\nSigfrido e Benno ritornano al castello, dove la regina madre annuncia al figlio che l'indomani, in onore del suo compleanno e della sua maest\u00e0 salita la trono, si terr\u00e0 un grande ballo al castello e saranno presenti tutte le principesse degli altri regni, tra le quali il giovane dovr\u00e0 scegliere la sua sposa. Sigfrido non \u00e8 molto felice, perch\u00e9 vorrebbe avere al suo fianco una ragazza che ama realmente. In quell'istante ripensa al cigno coronato e decide di tornare al lago. L\u00ec nota che il cigno si dirige verso la foresta stregata, ma senza timore decide di seguirlo e anche i due scoiattoli vi si recano. I tre assistono ad uno spettacolo straordinario: quando il cigno tocca terra si trasforma in una splendida fanciulla dalla pelle candida e i lunghi capelli dorati. Sigfrido subito tenta di avvicinarla, ma la ragazza cerca di scansarlo e gli dice di andare via chiamandolo per nome.\nIl principe non si spiega come sia possibile che lei lo conosca, allora la ragazza gli svela il suo nome, Rossana, e la sua triste storia. Tre anni or sono, un perfido mago di nome Tenebroso aveva chiesto la sua mano, ma lei si era rifiutata di sposarlo; lui per punirla le scagli\u00f2 un incantesimo: di giorno avrebbe vissuto in un corpo di cigno, di notte sarebbe tornata umana. L'unico modo per spezzare l'incantesimo \u00e8 un giuramento di amore eterno reso pubblico a tutti. Rossana dice anche che da tre anni si reca al lago per osservare Sigfrido e gli rivela il suo amore.\nSigfrido le chiede di venire al ballo, dove render\u00e0 pubblico il loro amore e spezzer\u00e0 l'incantesimo. Rossana accetta ma dice al principe di andarsene perch\u00e9 il mago potrebbe svegliarsi. Alla scena per\u00f2 ha assistito Rosanna, la figlia di Tenebroso che corre ad avvisare il padre; il mago infuriato si reca nella prigione di Rossana e cerca invano di convincerla a sposarlo. Per farla soffrire trasforma il suo uccellino in un verme e la isola nella sua cella, cos\u00ec non potr\u00e0 andare al ballo. Rosanna inoltre escogita un piano per far innamorare Sigfrido di lei: si tramuta in Rossana e si reca al ballo al suo posto. Zucchero preoccupata si reca al castello per avvisare il principe del tranello, ma lui non riesce a capire i suoi versi; nel frattempo Fiore riesce a liberare Rossana che pu\u00f2 finalmente andare al ballo.\nAl castello Sigfrido, dopo aver rifiutato tutte le altre, vede arrivare la sua bella principessa che per\u00f2 sostiene di chiamarsi Rosanna e che probabilmente \u00e8 lui ad aver capito male il suo nome la notte precedente. Sigfrido ed Rosanna iniziano a danzare, mentre Rossana finalmente giunta al castello assiste alla scena inerme, bloccata da Tenebroso. Quando Sigfrido annuncia a tutta la corte che ha finalmente trovato la sua regina, Rossana sviene tra le braccia di Tenebroso. In quell'istante Tenebroso si palesa a tutti e Rosanna ritorna al suo aspetto, Sigfrido si rende conto dell'inganno e cerca di scusarsi con Rosanna, che per\u00f2 vola via sotto l'aspetto di cigno.\nTenebroso e Rosanna ritornano al castello, dove il mago tenta nuovamente di convincere Rossana a divenire sua moglie, ma inutilmente. Sigfrido e gli scoiattoli irrompono nel castello del mago e iniziano a combattere. Quando Sigfrido annuncia di non voler assolutamente sposare Rosanna, quest'ultima offesa, chiede al padre di uccidere il principe. Sigfrido e Rossana cercano di fuggire nella torre, inseguiti dal perfido mago e nella lotta lo scoiattolo Fiore viene trasformato in rospo, la piccola Zucchero si rende veramente conto dei sentimenti del suo amico. La battaglia sembra favorire il mago e i suoi poteri: Tenebroso punta la spada all'inerte Sigfrido e minaccia di ucciderlo a meno che Rossana non prometta di sposarlo. La fanciulla accetta, ma mentre sta pronunciando il suo giuramento, Sigfrido urla dalla disperazione e si trafigge con la spada. La forza dell'amore del giovane fa scaturire una possente luce che distrugge il mago Tenebroso, sua figlia e tutti i suoi sortilegi. Alla fine Zucchero pu\u00f2 abbracciare il suo Fiore, Sigfrido per\u00f2 \u00e8 stato salvato dall'amore, cos\u00ec si volge verso la sua amata Rossana e i due si scambiano un profondo abbraccio mentre il sole sorge con uno stormo di cigni che vola felice nel cielo.\nPersonaggi.\nRossana (\"Odette\").\n\u00c8 la bella principessa dai capelli biondi e dorati di cui si innamora Sigfrido. Tre anni prima dello svolgersi degli eventi, aveva rifiutato di sposare il malefico mago Tenebroso e per questo era stata punita con un terribile incantesimo: di giorno sarebbe stata costretta in un corpo di cigno parlante, solo la notte sarebbe tornata fanciulla. L'incantesimo viene spezzato dall'amore del principe Sigfrido dopo la sconfitta di Rothbart.\nSigfrido (\"Siegfried\").\nPrincipe di un florido reame \u00e8 invogliato dalla madre a prendere moglie in vista del suo diciottesimo compleanno, giorno in cui salir\u00e0 al trono. Non amando nessuna delle principesse propostegli, fugge verso il lago dove incontra uno splendido cigno, che rivela essere una splendida fanciulla di nome Rossana, della quale si innamora. Col suo amore spezza l'incantesimo e uccide il mago Tenebroso.\nTenebroso (\"Rothbart\").\n\u00c8 un infido e malvagio stregone innamorato della bella Rossana, ma quando questa lo ha rifiutato, lui le ha scagliato contro una maledizione. \u00c8 goffo, impacciato, di cattivo aspetto, ma soprattutto \u00e8 rude e violento, anche se molto spesso \u00e8 succube dei capricci della sua figlia Rosanna. Pu\u00f2 trasformarsi in gufo per volare pi\u00f9 facilmente da un luogo all'altro. Viene ucciso dall'amore di Sigfrido ed Rossana.\nRosanna (\"Odile\").\nFiglia di Tenebroso, a differenza del padre si dimostra pi\u00f9 saggia, accorta e astuta. Si trasforma in Rossana per attrarre il principe Sigfrido, ma quando questi vede il suo vero aspetto la rifiuta, scatenandone l'ira. Come il padre pu\u00f2 trasformarsi in un rapace ed anche lei viene sconfitta dall'amore dei protagonisti.\nZucchero (\"Margarita\").\nLa simpatica mascotte della storia, \u00e8 un po' capricciosa, ma in fondo ha un cuore d'oro. Prova una profonda ammirazione verso il principe Sigfrido senza rendersi conto di amare in realt\u00e0 Fiore, ma quando lui si contrappone a Tenebroso, la scoiattolina si accorge dei suoi sentimenti.\nFiore (\"Hans\").\nLo scoiattolo maschio parlante della storia, \u00e8 innamorato perdutamente di Zucchero, ma non \u00e8 corrisposto. Riesce finalmente ad attrarla quando combatte coraggiosamente contro il mago Tenebroso e viene mutato in rospo. Quando per\u00f2, il mago viene sconfitto, torna normale.\nBenno.\nUno degli scudieri del principe, lo esorta a non rischiare e a diffidare dal recarsi al lago incantato e alla foresta stregata.\nAdolfo (\"Hadolf\").\nAltro scudiero del principe, viene mutato in una statua di pietra da Tenebroso, mentre cerca di uccidere Rossana con una freccia; alla fine torna normale.\nLa Regina-madre.\nLa Regina \u00e8 la madre di Sigfrido, si preoccupa del futuro del figlio che esorta a sposarsi al pi\u00f9 presto. In vista del gran ricevimento per il compleanno del suo figlio, organizza uno splendido ballo ed invita tutte le principesse della zona, che per\u00f2 sono indifferenti a Sigfrido. Sembra trovare la pace quando vede il figlio danzare con Rosanna, trasformata en Rossana, ma poco dopo la vediamo disperata mentre cerca di fermare il figlio che va incontro al terribile mago."}
{"id": "1289688", "revid": "124123", "url": "https://it.wikipedia.org/wiki?curid=1289688", "title": "Morti nel 1766", "text": ""}
{"id": "1289689", "revid": "119615328", "url": "https://it.wikipedia.org/wiki?curid=1289689", "title": "Fomblin", "text": "Fomblin \u00e8 il nome commerciale di una serie di composti derivanti dalla fotoossipolimerizzazione del tetrafluoroetilene prodotti in Italia da Solvay Specialty Polymers (ex Solvay Solexis). Questi composti furono scoperti alla fine degli anni '60 dai ricercatori del gruppo chimico italiano Montedison. \nI Fomblin sono polimeri sintetici a struttura polieterea, liquidi a temperatura ambiente e costituiti unicamente da fluoro, carbonio e ossigeno:\nCF3O-[CF2-O-]n-[CF2-CF2O]m-CF2-OCF3\nIl fomblin \u00e8 un perfluoropolietere, cio\u00e8 un composto caratterizzato dalla presenza di molti ponti eterei distribuiti in modo casuale. Esso non contiene idrogeno ed essendo completamente fluorurato ha una elevata stabilit\u00e0 termica e chimica. \nInoltre questa classe di composti possiede :\nProduzione.\nLa reazione di produzione del perfluoropolietere Fomblin a partire da tetrafluoroetilene viene definita una fotoossipolimerizzazione e pu\u00f2 essere schematizzata come segue\nCF2=CF2 +O2 --h\u03bd--&gt; CF3O-[CF2-O-]n-[CF2-CF2O]m-CF2-OCF2C(O)F + COF2\nLa reazione \u00e8 di tipo radicalico e procede eliminando di tanto in tanto qualche molecola di fluorofosgene.\nIn assenza di luce, invece del PFPE atteso si formano dei perfluoropoliperossidi utilizzabili per modificare la superficie di polimeri o per funzionalizzare materiali carboniosi .\nIl terminale acilico viene successivamente idrolizzato, decarbossilato e fluorurato\nCF3O-[CF2-O-]n-[CF2-CF2O]m-CF2-OCF2C(O)F + H2O ----&gt; CF3O-[CF2-O-]n-[CF2-CF2O]m-CF2-OCF2C(O)OH + HF\nCF3O-[CF2-O-]n-[CF2-CF2O]m-CF2-OCF2C(O)OH ---&gt; CF3O-[CF2-O-]n-[CF2-CF2O]m-CF2-OCF2H + CO2\nCF3O-[CF2-O-]n-[CF2-CF2O]m-CF2-OCF2H +F2 ---&gt; CF3O-[CF2-O-]n-[CF2-CF2O]m-CF2-OCF2F + HF\nUsi.\nI fluidi Fomblin vengono utilizzati in applicazioni ad alta tecnologia ove viene richiesta un'elevata stabilit\u00e0 termica, chimica, e resistenza alle radiazioni ionizzanti. Applicazioni tipiche sono:\nInoltre il Fomblin \u00e8 usato dalla Rolex per aumentare l'aderenza delle guarnizioni dei propri orologi tecnici.\nNel 1984 il Fomblin (allora messo a disposizione dalla Montedison) \u00e8 stato utilizzato per recuperare il contenuto di una cassaforte dal relitto dell'Andrea Doria: Essendo pi\u00f9 pesante dell'acqua, una volta iniettato all'interno, ha portato l'acqua contenuta verso l'alto cos\u00ec come il suo contenuto."}
{"id": "1289691", "revid": "76963", "url": "https://it.wikipedia.org/wiki?curid=1289691", "title": "Nikki Reed", "text": "Diventa famosa nel 2003, dopo la realizzazione del film \"Thirteen - 13 anni\", appare giovanissima in molti film, inclusi \"Lords of Dogtown\" e \"La prima volta di Niky\". Inoltre interpreta Rosalie Hale nell'adattamento cinematografico della serie di libri di Stephenie Meyer, \"Twilight\".\nBiografia.\nInfanzia e adolescenza.\n\u00c8 nata a Los Angeles, California, figlia di Cheryl Houston, una parrucchiera e Seth Reed, un set designer. Ha un fratello pi\u00f9 grande, Nathan. Suo padre \u00e8 ebreo e sua madre \u00e8 discendente dei Cherokee e di italiani ; non ha avuto un'educazione religiosa ma, nonostante questo, si definisce ebrea, essendo comunque cresciuta in ambienti di cultura e religione giudaica (ad esempio, suo fratello ha avuto un regolare Bar mitzvah).\nI suoi genitori hanno divorziato quando aveva due anni ed \u00e8 cresciuta con la madre. Ha frequentato la Palms Middle School. Descrive se stessa come \"timida e topo di biblioteca\", ma a dodici anni diventa ribelle ed emotivamente volubile. A quattordici anni, lascia la casa dei genitori e va a vivere per conto suo; sperimenta inoltre varie droghe e comincia a bere alcool.\n2002-2004: Il debutto al cinema con \"Thirteen\".\nNel 2002 Catherine Hardwicke, ex fidanzata del padre con cui aveva mantenuto i rapporti, le propone di scrivere insieme la sceneggiatura per il film \"Thirteen - 13 anni\". Da semplice commedia leggera lentamente la sceneggiatura diventa sempre pi\u00f9 emotivamente vera e in un certo senso pi\u00f9 oscura, influenzata dalla storia e dal lavoro di Reed, autrice di quasi tutti i dialoghi. Le due terminano la sceneggiatura in sei giorni. Il film segna il debutto come attrice della giovane Reed; durante le prime fasi di realizzazione del film, Reed esprime il desiderio di voler interpretare il ruolo di Tracy, ma le viene affidato quello di Evie, in quanto Evan Rachel Wood aveva gi\u00e0 confermato di voler interpretare Tracy.\nIl film, realizzato nel 2003, riceve molte critiche positive e viene nominato al Sundance Film Festival e premiato nella categoria \"miglior regia di un film drammatico\". Ma se da una parte vengono lodate la regia e le interpretazione delle attrici, dall'altra viene criticato il tema trattato: la pellicola viene accusata di avere una visione generalista sugli adolescenti; molti critici e spettatori ritengono \"orribile\" l'idea di inserire sesso e droga in un film che vede come protagoniste delle tredicenni.\nDopo la realizzazione del film, appare inoltre nel The Ellen DeGeneres Show, e come presentatrice di molte premiazioni, inclusi Young Hollywood Awards (2003), e Independent Spirits Awards Nomination Show, seguiti da West Independent Spirits Awards, entrambi nel 2004. Dopo il successo di \"Thirteen\", Reed torna alla sua scuola di Los Angeles, ma dopo un anno l'abbandona di nuovo, a causa delle continue critiche dei genitori dei suoi compagni. Decide di studiare da casa e consegue il diploma da privatista.\n2005-oggi: Il debutto televisivo e il ruolo in \"Twilight\".\nNel 2005 partecipa al videoclip di \"Just Feel Better\", nella versione cantata dal frontman degli Aerosmith, Steven Tyler insieme al chitarrista Carlos Santana.\nSulla scia del successo di \"Thirteen\" le vengono proposti altri ruoli di giovani trasgressive e teenager sessualmente promiscue, incluso \"Lords of Dogtown\", diretto da Catherine Hardwicke. All'inizio del 2006, appare nella serie \"The O.C.\", interpretando Sadie, il nuovo amore di Ryan Atwood. Reed fa notare di non essere d'accordo con la descrizione di se stessa come \"trendy e superficiale\" che \"The O.C.\" promuove, e sottolinea di come la natura del suo personaggio sia stata modificata dai produttori senza il suo consenso.\nUn ruolo distintivo \u00e8 quello ricoperto in \"La prima volta di Niky\", che ha ricevuto una distribuzione limitata negli Stati Uniti nel 2006. Nel film, interpreta una teenager che, attraverso la seduzione, coinvolge il suo patrigno nell'uccisione di sua madre. Reed ha fatto notare che il suo personaggio non \u00abcapisce il peso delle conseguenze\u00bb, e le \u00e8 piaciuto interpretare qualcuno che, lei descrive come \u00abstupido\u00bb e che ha la \u00abbocca da camionista\u00bb. Il film ha ricevuto critiche miste, registrando un punteggio di 45/100 sul sito Mediacritic.\nIl 12 febbraio 2008, viene annunciato il suo ingresso nel cast del film \"Twilight\", diretto da Catherine Hardwicke. Prima di scegliere di interpretare Rosalie in \"Twilight\", doveva interpretare Victoria, una dei tre vampiri cattivi. Ma successivamente scelse di essere la bionda Rose perch\u00e9 pensava che quella parte le si addicesse di pi\u00f9.\nNel 2009 \u00e8 di nuovo nel cast per il primo sequel del film, \"\". Nello stesso anno recita nel film \"Chain Letter (film)\" e nella serie TV \"Privileged\".\nProsegue anche per il 2010, sempre nel ruolo di Rosalie, in ', nel 2011 in ' (per il quale fa promozione, insieme al collega Jackson Rathbone, al Festival internazionale del film di Roma 2011 il 30 ottobre) e nel 2012 con l'ultima parte, \"\".\nVita privata.\nIl 16 ottobre 2011 si \u00e8 sposata con il cantante Paul McDonald, da cui ha divorziato nel 2015.\nNel 2015 ha sposato l'attore Ian Somerhalder; Nel 2017 nasce la loro prima figlia, Bodhi Soleil Reed Somerhalder."}
{"id": "1289695", "revid": "76963", "url": "https://it.wikipedia.org/wiki?curid=1289695", "title": "Ayumi It\u014d", "text": "Biografia.\nHa raggiunto la celebrit\u00e0 recitando in \"Swallowtail\" di Shunji Iwai, ruolo per il quale ha vinto il premio come Miglior attrice non protagonista alla XX edizione dei Japan Academy Awards del 1997. Ha debuttato come seiy\u016b (doppiatrice) dando la voce a Tifa Lockhart in \"Compilation of Final Fantasy VII\", \"Kingdom Hearts II\" e \"Dissidia 012 Final Fantasy\", ottenendo grande notoriet\u00e0 fra il pubblico otaku.\nHa lavorato con noti attori giapponesi come Chen Hiroshi, Mikami Kaori e Osawa Tomoko."}
{"id": "1289697", "revid": "767487", "url": "https://it.wikipedia.org/wiki?curid=1289697", "title": "Simboli sabiani", "text": "I simboli sabiani sono 360 immagini simboliche collegate ciascuna ad un grado dello zodiaco, che sarebbero stati elaborati tramite visioni della sensitiva statunitense Elsie Wheeler, in collaborazione con l'astrologo Marc Edmund Jones, negli anni venti.\nLa serie dei simboli \u00e8 stata descritta e aggiornata dall'astrologo franco-canadese Dane Rudhyar, al quale si deve anche una pubblicazione sul tema.\nI simboli vengono utilizzati in astrologia, in relazione in particolare al grado specifico dell'ascendente e indicherebbero una specifica \"linea del destino\" per la persona.\nEsistono anche altre serie di simboli per i 360 gradi dello Zodiaco: la pi\u00f9 antica \u00e8 quella del \"Calendario tebaico egizio\", mentre un'altra sarebbe di origine ind\u00f9 e sarebbe stata diffusa in Europa nel Rinascimento attraverso l'opera \"La Volasfera\", dell'astrologo Antonio Borelli, in seguito ripresa dall'inglese Sepharial. Queste due serie, coerenti tra loro furono sintetizzate nella prima met\u00e0 del XX secolo dall'astrologa francese Jeanne Duzea, nota come Janduz. Un'altra serie di immagini simboliche sarebbe stata elaborata ugualmente da soggetti sensitivi e dall'astrologo gallese Charubel."}
{"id": "1289700", "revid": "124123", "url": "https://it.wikipedia.org/wiki?curid=1289700", "title": "Nati nel 1637", "text": ""}
{"id": "1289701", "revid": "124123", "url": "https://it.wikipedia.org/wiki?curid=1289701", "title": "Morti nel 1637", "text": ""}
{"id": "1289702", "revid": "122101504", "url": "https://it.wikipedia.org/wiki?curid=1289702", "title": "Caseasauria", "text": "I caseasauri (Caseasauria) sono un gruppo di sinapsidi, vissuti tra il Carbonifero superiore e il Permiano medio (circa 306 - 272 milioni di anni fa) e i loro resti fossili sono stati ritrovati in Nordamerica ed Europa.\nDescrizione.\nQuesti animali comprendevano alcune forme di tetrapodi di aspetto e dimensioni molto differenti fra loro. Gli eotirididi, ad esempio, erano di piccole dimensioni, vagamente simili a lucertole e dotati di denti aguzzi, probabilmente di abitudini insettivore o carnivore. I caseidi, invece, erano di struttura pi\u00f9 massiccia, dotati di enormi arti, piccole teste e di abitudini erbivore e forse semiacquatiche. Questi animali cos\u00ec diversi fra loro condividevano alcune caratteristiche derivate, riguardanti soprattutto la morfologia del muso e delle narici esterne. \nTutti i caseasauri erano caratterizzati da un osso dentale con un processo posteriore allungato e alto, privo di denti, lunghe narici esterne con una piattaforma nariale esterna, la regione preorbitale del cranio molto corta, un rostro appuntito formato dal processo dorsale della premascella, una scatola cranica bassa e larga, un grande forame pineale, un sopratemporale largo e una piastra occipitale inclinata.\nClassificazione.\nIl termine Caseasauria venne usato per la prima volta da Samuel Williston nel 1912 per accogliere alcuni generi di \"pelicosauri\" arcaici, come Casea e Cotylorhynchus. In una delle prime analisi filogenetiche del gruppo, Brinkman ed Eberth considerarono i varanopseidi come un sottogruppo di caseasauri, il gruppo di sinapsidi pi\u00f9 basale. Reisz, tre anni dopo, ritenne che i varanopseidi non fossero caseasauri e li classific\u00f2 in una posizione pi\u00f9 derivata all'interno dei sinapsidi. Nonostante la maggior parte delle analisi filogenetiche aveva considerato i caseasauri il gruppo di sinapsidi pi\u00f9 basale, l'analisi di Benson (2012) riconfigur\u00f2 la classificazione dei sinapsidi ponendo come clade basale un gruppo composto da varanopseidi e ofiacodontidi, con i caseasauri in una posizione pi\u00f9 derivata accanto agli eupelicosauri restanti. Benson attribu\u00ec questa revisione della filogenesi all'inclusione di caratteristiche postcraniche. In questa analisi, utilizzando solo caratteri cranici, i caseasauri sarebbero stati comunque il grupo pi\u00f9 basale. Di seguito \u00e8 illustrato un cladogramma tratto dal lavoro di Benson (2012): \nTuttavia, studi pi\u00f9 recenti riguardo alla filogenesi dei sinapsidi basali, che hanno incorporato caseidi ed eotirididi basali recentemente descritti, hanno riportato i caseasauri alla loro posizione iniziale, come sister taxon di tutti gli altri sinapsidi. Lo studio di Brocklehurst e colleghi (2016) ha dimostrato che molti dei caratteri postcranici usati da Benson per unire i caseasauri con gli eupelicosauri erano assenti nel materiale postcranico degli eotirididi di recente descrizione, e quindi questi caratteri erano stati acquisiti per convergenza evolutiva. "}
{"id": "1289703", "revid": "22356", "url": "https://it.wikipedia.org/wiki?curid=1289703", "title": "Eupelycosauria", "text": ""}
{"id": "1289707", "revid": "287204", "url": "https://it.wikipedia.org/wiki?curid=1289707", "title": "I giorni del potere", "text": "I giorni del potere (\"The First Man in Rome\") \u00e8 un romanzo storico scritto da Colleen McCullough e pubblicato nel 1990.\n\u00c8 il primo volume di una saga ambientata nell'Antica Roma, che racconta gli ultimi decenni della Repubblica romana, dall'avvento di Gaio Mario a quello di Augusto.\nScopo dichiarato dell'autrice \u00e8 di riscoprire attraverso una storia avvincente un mondo antico ed affascinante, forse ben lontano dalle immagini dei grandi film di Hollywood.\nTrama.\nRoma, fine II secolo a.C.\nL'anziano senatore Giulio Cesare, pater familias di una delle pi\u00f9 antiche e nobili famiglie patrizie romane, intravede nel matrimonio di sua figlia maggiore Giulia con l'ex pretore Gaio Mario la possibilit\u00e0 di dare nuovo lustro e potere al casato, ormai impoverito e con poche risorse economiche. Gaio Mario \u00e8 un homo novus della campagna, senza avi illustri, ma con un'eccellente reputazione militare e numerose decorazioni. Nelle nozze con la giovane della gens Iulia Mario trova l'opportunit\u00e0 per un'ascesa politica senza precedenti, secondo le previsioni di una indovina incontrata in Africa che predice un primo consolato, seguito da altri 5 consecutivi ed un ultimo in et\u00e0 avanzata.\nNel corso dell'avventurosa scalata al potere di Mario, che conduce brillantemente le campagne militari contro i Cimbri, i Teutoni e Giugurta, comincia a farsi notare un giovane luogotenente di nobili natali, ma dal passato oscuro e dalle maniere trasformiste e sottilmente crudeli, il patrizio decaduto Lucio Cornelio Silla. Questi, sposo di Giulia minore detta \"Iulilla\" e quindi cognato di Mario, diventa suo questore in occasione del secondo consolato e accompagna il condottiero avviando una progressiva istruzione militare da autodidatta grazie agli insegnamenti di Mario; in questi anni, le differenze tra i due si limitano ad emergere senza scavare quel solco profondo che in seguito li vedr\u00e0 nemici giurati.\nNel corso dei suoi mandati, Gaio Mario attuer\u00e0 la famosa riforma mariana dell'esercito; pensata per trovare reclute in situazioni difficili e ristabilire un equilibrio nelle classi meno abbienti, la riforma affronta un tema ignorato dagli \"optimates\": la tradizionale legione romana fu concepita per campagne brevi in luoghi molto vicini, mai fuori dalla penisola, per consentire ai cittadini di bassa estrazione sociale di non lasciare troppo tempo l'attivit\u00e0 che dava lor sostentamento; ma quando il potere di Roma cominci\u00f2 ad espandersi dopo la sconfitta di Cartagine, i Romani si ritrovarono ad occuparsi di territori sempre pi\u00f9 lontani, e le operazioni militari si susseguivano per anni interi; le fattorie, i negozi e le botteghe restavano sguarnite o affidate alle donne e ai bambini, finendo per essere cedute per debiti; e il legionario, tornato a casa, scopriva di non averla neanche pi\u00f9, andando ad ingrossare la moltitudine dei \"capite censi\" (coloro la cui sola propriet\u00e0 era la vita). Mario reclut\u00f2 i nullatenti nelle legioni, offrendo uno stipendio e a fine campagna un pezzo di terra tra quelli conquistati al nemico, al doppio scopo di rinfoltire il ceto dei contadini e dislocare truppe veterane nei territori annessi, per un futuro richiamo in caso d'emergenza.\nPur prevendendo le opposizioni dei grandi latifondisti (di cui molti sono senatori, mentre il vero seguito di Mario furono gli \"equites\" (i Cavalieri, sostenitori delle attivit\u00e0 commerciali), il console non immagina (forse perch\u00e9 \"troppo legato alla terra\", come egli stesso dice per sottolineare la differenza tra lui ed il patrizio Silla) che sta ponendo una delle basi per la futura instabilit\u00e0 della Repubblica; le conseguenze si vedranno pochi decenni dopo e termineranno con il trionfo del nipote di Mario, Cesare il Dittatore!\nAd ostacolare Mario e in misura minore Silla, si ergeranno i pi\u00f9 formidabili trappresentanti del partito oligarchico in Senato: Quinto Lutazio Catulo Cesare, Quinto Cecilio Metello Numidico (che lo detesta per rancori personali; in realt\u00e0 questo \u00e8 un falso storico, poich\u00e9 Mario fu un protetto di Metello finch\u00e9 non decise di affrancarsi dall'ombra del suo protettore!), il fratello Lucio Cecilio Metello Dalmatico, l'ex pretore Marco Aurelio Cotta, l'arrogante Quinto Servilio Cepione e l'irreprensibile Marco Emilio Scauro, il \"princeps Senatus\" (capo dell'assemblea dei senatori e portavoce della medesima, in pratica la terza carica pi\u00f9 alta di Roma in molte questioni), uomo considerato anche dagli avversari al di sopra di ogni sospetto.\nTra gli alleati di Mario, l'anziano senatore Gaio Giulio Cesare, i suoi figli Sesto e Gaio minore (marito di Aurelia dei Cotta e padre di Cesare il Dittatore), la fedele ed intelligente moglie Giulia, il nobile Publio Rutilio Rufo (ex commilitone di Mario ed allievo favorito del filosofo Panezio), l'aristocratico ma intelligente Marco Livio Druso (figlio di Druso il Censore e genero di Cepione), ed il tribuno della plebe Lucio Apuleio Saturnino.\nAlla fine, sar\u00e0 il tentativo di colpo di Stato attuato da quest'ultimo insieme a Gaio Glaucia a riconciliare momentaneamente i nemici Mario e Scauro, per far fronte alla minaccia contro la repubblica; Mario, per quanto esponente dei \"populares\", \u00e8 un uomo troppo all'antica per permettere un golpe. Debellata la minaccia, Mario si ritirer\u00e0 per un po' dalla scena pubblica, anche per curare una paralisi parziale dovuta ad un colpo apoplettico che in seguito lo affligger\u00e0 ancora. Silla, pur grato per l'aiuto e la protezione ricevuta, sta cominciando a passare dalla parte del partito dei nobili: ma sapendo che i pi\u00f9 anziani gli saranno ancora ostili pur essendo destinati a morire ben prima di lui, punta sui loro figli, ancora influenzabili e manipolabili.\nCuriosit\u00e0.\nIl libro \u00e8 corredato dei ritratti dei politici e generali romani, che la McCullogh ha realizzato di sua mano."}
{"id": "1289712", "revid": "121862051", "url": "https://it.wikipedia.org/wiki?curid=1289712", "title": "Abbazia di Roggenburg", "text": "Labbazia di Roggenburg \u00e8 un'abbazia premostratense situata presso la citt\u00e0 di Roggenburg, nel circondario di Nuova Ulma, nel Land della Baviera.\nLa storia del monastero.\nSecondo la tradizione, il monastero di Roggenburg fu fondato nell'anno 1126 da tre fratelli della stirpe dei conti \"von Bibereck\": Bertold, il conte di Bibereck, Conrad, il vescovo di Coira e Siegfried, un canonico d'Augusta. I primi Premonstratensi venivano dal vicino monastero d'Ursberg. Si stabilirono all'inizio nel bassopiano, ma traslocarono presto sulla collina del castello. \nIl fiorente monastero di Roggenburg fu elevato al titolo di abbazia nell'anno 1444 e divenne assoggettato direttamente all'imperatore nel 1544. \nSuper\u00f2 le devastazioni della guerra dei contadini, i disordini della riforma di Martin Lutero e la miseria della Guerra dei trent'anni. Nel XVIII secolo la triade, i tre grandi abati Dominicus Schwaninger, Caspar Geisler e Georg Lienharth crearono quel mondo barocco, che possiamo vedere ancora oggi.\nVerso il 1732 cominci\u00f2 la costruzione degli edifici dell'abbazia nella parte occidentale. La prima pietra della chiesa con la parte orientale fu posta nell'anno 1752. I lavori della chiesa terminarono con la consacrazione nel 1758. La parte meridionale degli edifici monastici fin\u00ec nel 1766.\nNella piena fioritura del XVIII secolo tutte le chiese parrocchiali e filiali del territorio abbaziale furono nuovamente costruite o smontate. Negli anni successivi per\u00f2 si ebbero grandi danni al monastero a causa della miseria dei fuggitivi emigranti della Francia, dei disordini della guerra, dei saccheggi. \nDopo la pace di Lun\u00e9ville non si pot\u00e9 pi\u00f9 frenare la secolarizzazione. Nel 1802 l'abbazia fu occupata dai militari bavaresi, l'abate fu esentato da tutti gli obblighi, e il convento con 36 canonici venne chiuso. - 180 anni dopo la secolarizzazione, l'ordine \u00e8 ritornato nel suo monastero precedente. L'abbazia di Santa Maria a Windberg in Bassa Baviera ha preso in consegna la parrocchia di Roggenburg nel 1982. La meta di quest'iniziativa era formare il monastero ex novo. Da allora giovani confratelli cercano di far rivivere la vecchia tradizione.\nCanonici Regolari di Pr\u00e9montr\u00e9.\nL'ordine dei Premonstratensi, oggi diffuso in tutti i continenti, venera San Norberto di Xanten come suo padre spirituale. Norberto nacque circa nel 1080 e pi\u00f9 tardi divenne un canonico della Cattedrale di San Vittorio a Xanten. Era completamente dedito alla vita mondana con i suoi compagni aristocratici. Dopo la sua conversione si separ\u00f2 dai suoi possessi, si fece carico di duri esercizi di penitenza e come predicatore, peregrin\u00f2 in Germania, Francia e Belgio annunciando la dottrina cristiana dell'amore di Dio, della riconciliazione e del giustizia. A Pr\u00e9montr\u00e9 vicino Laon fond\u00f2 l'ordine dei Premonstratensi, che \u00e8 diventato nella chiesa cattolica il pi\u00f9 grande ordine dei canonici.\nLa chiesa del monastero.\nLa chiesa di Roggenburg \u00e8 uno dei pi\u00f9 importanti edifici del rococ\u00f2 in Svevia. Fu costruita dal 1752 al 1758, cominciata da Simpert Kramer e terminata da suo figlio Martin Kramer. A forma di croce \u00e8 la pianta della chiesa con una lunghezza di 70\u00a0m, una larghezza di 35\u00a0m e un'altezza di 28\u00a0m. A met\u00e0 \u00e8 posto il banco della comunione davanti all'altare. \nL'artistica orditura a gradini fu messa da Johann Brutscher. L'alta costruzione della chiesa non ha secondo la tradizione dell'ordine una facciata, \u00e8 integrata nell'edificio monastico e ha l'ingresso di lato. La navata lunga e il transetto poco meno basso formano una croce. Ad ovest del transetto sopra due cappelle laterali a pianterreno si ergono due campanili alti 70 metri con sette campane, che hanno in parte 500 anni. Due file di finestre inondano la chiesa di luce chiara. Gli affreschi furono dipinti da Franz Martin Kuen; ma l'opera principale era gi\u00e0 distrutta nel 1845 quando il soffitto \u00e8 crollato. Solo nell'anno 1900, lo Stato bavarese faceva ricostruire gli affreschi secondo il modello antico. Il grande affresco sul soffitto mostra la scena del Natale, come in quasi tutte le chiese Premonstratensi, perch\u00e9 l'ordine fu fondato nella festa di Natale del 1120. Kuen ha dipinto anche le pale d'altare. Dell'altare maggiore: l\"Assunzione della B.V. Maria\", degli altari del transetto da sinistra a destra \"Il Natale del Signore\", \"La Santa famiglia\", \"San Norberto davanti al Santissimo\", \"La famiglia dei Premonstratensi\" e \"La Deposizione dalla Croce\". \nLe statue imponenti ai lati dell'altare maggiore, a sinistra il padre della regola, Sant'Agostino, e a destra il patrono dell'ordine San Giovanni Battista, furono intagliate da Anton Sturm. Le statue artistiche dell'altare della croce, intagliate nel 1628 da Christoph Rodt, provengono dalla chiesa precedente, come anche gli stalli del coro, che hanno posto per 50 canonici e rappresentano in piccoli busti alla sinistra i 12 apostoli e Ges\u00f9 e alla destra 13 donne sante. Sul pulpito si pu\u00f2 vedere San Norberto che si erge su di un eretico con un ostensorio. La chiesa termina ad ovest con un grande organo, molto bello in stile rococ\u00f2. Con le sue 3550 canne d'organo e i suoi 58 registri quest'organo \u00e8 adatto per i concerti. Effetti di suono come \"carillon\", \"cinguettio\" o \"grandine\" allargano lo spettro totale ad un'armonia perfetta.\nL'edificio del monastero.\nNell'edificio monastico c'\u00e8 uno storico refettorio rococ\u00f2, ricco di stucchi, e la vecchia biblioteca con intagli artistici e un grande affresco sul soffitto del pittore classicistico Konrad Huber. Si possono visitare entrambe le sale durante una visita guidata. \nL'ex-prelatura nell'ala ovest con lo storico salone delle feste, la sala d'accoglienza e l'appartamento dell'abate imperiale, come pure le stanze dell'imperatore e gli ex-uffici, comprendono oggi il consiglio comunale, una scuola elementare e un museo monacale.\nIl museo del monastero.\nAccanto alla porta della chiesa c'\u00e8 l'entrata al museo. In alcune stanze \u00e8 rappresentata chiaramente la storia del monastero dalla fondazione nel 1126 fino alla secolarizzazione nel 1802. Un gran numero degli oggetti esposti \u00e8 del lascito dell'ultimo abate imperiale, Thadd\u00e4us Aigler, che li ha trasferiti alla sua morte nel 1822 alla cassa dei poveri dell'ufficio parrocchiale con la richiesta di \u201ctenerli insieme in un luogo, perch\u00e9 appartengono alla storia di Roggenburg\u201d. Nel conservare questo legato il museo contribuisce alla ricca cultura dei monasteri in Svevia sull'esempio dell'ex-abbazia imperiale di Roggenburg. Un patrimonio artistico del XVII e XVIII secolo a tema: \"Barocco\", \"devozione popolare\" e \"storia dell'ordine\" \u00e8 al centro della mostra: opere d'oreficeria d'Augusta, paramenti ricamati artisticamente e dipinti dei pittori Franz Martin Kuen e Konrad Huber."}
{"id": "1289715", "revid": "830939", "url": "https://it.wikipedia.org/wiki?curid=1289715", "title": "Raffaello Morghen (incisore)", "text": "Biografia.\nEra figlio di Filippo Morghen, incisore fiorentino, trasferitosi a Napoli su invito del re Carlo di Borbone (futuro Carlo III).\nNel 1779 a Roma fu allievo di Giovanni Volpato, alla cui scuola si perfezion\u00f2; il suo mecenate fu l'ambasciatore veneto Girolamo Zulian, appassionato d'arte, che ospit\u00f2 a Palazzo Venezia anche Antonio Canova.\nNel 1794 il Morghen si trasfer\u00ec a Firenze per insegnare le tecniche di incisione xilografica all'Accademia di Belle Arti, dove si formarono anche gli scultori Lorenzo Bartolini e Giovanni Dupr\u00e8.\nRiprodusse gli affreschi di Raffaello in Vaticano e la \"Cena\" di Leonardo da Vinci.\nAlla sua morte fu sepolto nella Chiesa di San Martino a Montughi. Nella navata sinistra della Basilica di Santa Croce a Firenze si trova il monumento eseguito per il Morghen da Odoardo Fantacchiotti nel 1854, a spese degli allievi dell'incisore."}
{"id": "1289716", "revid": "125838529", "url": "https://it.wikipedia.org/wiki?curid=1289716", "title": "Jacques-Louis David", "text": "L\u2019artista David, rappresenta la prima fase del Neoclassicismo, quella detta \u201cpre \u2013 rivoluzionaria e rivoluzionaria\u201d.\nMentre altri artisti contemporanei a David, come lo scultore Antonio Canova ed il pittore Jean \u2013 Auguste - Dominique Ingres, esprimono l\u2019ideale estetico del Neoclassicismo, David comunica quello etico: l\u2019uomo eroe che assume su di s\u00e9 l\u2019impegno di liberare la patria.\nDopo una formazione ricevuta in un ambito culturale tradizionale, ancora seguendo il gusto rococ\u00f2, Jacques-Louis David ottenne l'ambitissimo \"Prix de Rome\" che, nel 1775, gli permise di raggiungere l'Italia. Il quinquennale soggiorno romano fu per lui un periodo tormentato e difficile, poco soddisfacente dal punto di vista creativo eppure ricco di esperienze fondamentali, come lo studio diretto dell'arte classica, la scoperta dell'arte rinascimentale (Leonardo, Michelangelo e Raffaello) e barocca (Caravaggio) e, verosimilmente, la conoscenza degli scritti di Winckelmann, Mengs e altri teorici del Neoclassicismo, di cui David divenne il capofila in Francia.\nAttivo politicamente nel Club dei Giacobini e amico di Robespierre, in seguito divenne sostenitore di Napoleone e suo pittore ufficiale.\nBiografia.\nLa formazione: 1757-1775.\nJacques-Louis David nasce a Parigi il 30 agosto 1748, in una casa del \"quai de la M\u00e9gisserie\", da una famiglia piccolo-borghese: il padre, Louis-Maurice David, \u00e8 un commerciante di ferro che, per elevarsi socialmente, aveva acquistato - come allora era possibile - una carica di \u00abcommis aux aydes\u00bb, divenendo cos\u00ec fornitore dello Stato e appaltatore a Beaumont-en-Auge, nel Calvados. La madre, Marie-Genevi\u00e8ve Buron, lontana parente del famoso pittore Fran\u00e7ois Boucher appartiene a una famiglia di muratori, nella quale il fratello Fran\u00e7ois Buron \u00e8 architetto delle acque e foreste e, dei suoi due cognati, uno \u00e8 architetto e l'altro carpentiere. Jacques-Louis viene battezzato nella chiesa di Saint-Germain l'Auxerrois il giorno stesso della nascita e suoi padrini sono Jacques Pr\u00e9vost e Jeanne-Marguerite Lemesle.\nQuando il padre muore, a soli trentacinque anni (1757) - sembra per le conseguenze di una ferita riportata in un duello alla spada - Jacques-Louis ha nove anni, e viene messo in pensione nel convento del Picpus. Dopo che la madre si \u00e8 ritirata in campagna a \u00c9vreux, della sua istruzione si occupa lo zio materno Fran\u00e7ois Buron, il quale prima lo fa seguire da un precettore privato, quindi lo iscrive nella classe di retorica del \"Coll\u00e8ge des Quatre-Nations\". Notata per\u00f2 la sua disposizione per il disegno, lo zio decide di fargli intraprendere la carriera di architetto, ma nel 1764, dopo aver frequentato il corso di disegno dell'Acad\u00e9mie Saint-Luc, David manifesta la sua intenzione di dedicarsi alla pittura. La famiglia allora lo raccomanda a Fran\u00e7ois Boucher, primo pittore del re.Questi per\u00f2, ormai anziano e malato, consiglia di affidarlo al pittore Joseph-Marie Vien.\nAllievo di Joseph-Marie Vien.\nJoseph-Marie Vien non ha il prestigio e il talento dell'anziano maestro Fran\u00e7ois Boucher, ma \u00e8 un pittore di successo: l'anno precedente ha presentato al \"Salon\" parigino la \"Venditrice di amorini\", che \u00e8 diventato il manifesto della nuova pittura che ora si chiama di \"go\u00fbt antique\" o anche \"\u00e0 la grecque\" e un giorno sar\u00e0 chiamata neoclassica. Quello del Vien \u00e8 un neoclassicismo ancora timido, legato alla tradizione barocca, una pittura di transizione, dunque, ma \u00e8 la pittura pi\u00f9 moderna. Quella di Boucher - pittore glorioso ma esponente della corrente rococ\u00f2 ormai avviata al tramonto - si rivela pertanto una scelta di generosa intelligenza e sar\u00e0 gravida di conseguenze per David e per tutta la pittura francese.\nDal 1766, oltre a fargli frequentare il proprio \"atelier\", il Vien lo fa studiare nell'\"Acad\u00e9mie royale\" dove, sotto la direzione di Jean Bardin, David apprende composizione, anatomia e prospettiva, e ha per compagni di studi, fra gli altri, Jean-Baptiste Regnault, Jean-Antoine-Th\u00e9odore Giroust, Fran\u00e7ois-Andr\u00e9 Vincent e Fran\u00e7ois-Guillaume M\u00e9nageot. Michel-Jean Sedaine, amico di famiglia, segretario dell\"'Acad\u00e9mie d'architecture\" e autore teatrale, diviene il suo protettore e si preoccupa di dargli una pi\u00f9 compiuta formazione intellettuale, mettendolo in contatto con personalit\u00e0 della cultura dell'epoca. \u00c8 forse in questo periodo che una ferita alla guancia, procuratasi in un duello alla spada contro un compagno di bottega gli lascia una cicatrice che egli si preoccuper\u00e0 di nascondere nei suoi autoritratti.\nIl terzo premio ottenuto nel 1769 al \u00abPrix de quartier\u00bb gli permette di partecipare al Prix de Rome: vincere questo premio gli consentirebbe di ottenere una borsa di studio triennale per conoscere e studiare a Roma la pittura italiana e le memorie dell'antichit\u00e0. Egli per\u00f2, nel concorso del 1771 vinto da Joseph-Beno\u00eet Suv\u00e9e, ottiene solo il secondo posto con il \"Combattimento di Marte e Minerva\", un'opera rococ\u00f2 con una impostazione compositiva che la giuria giudica strutturalmente debole.\nL'anno dopo David fallisce ancora il primo premio con \"Diana e Apollo saettano i figli di Niobe\" e, ritenendo di essere stato vittima di un'ingiustizia, per un momento arriva al punto di pensare al suicidio. Anche il tentativo fatto nel 1773 con \"La morte di Seneca\" si rivela un insuccesso: vince Pierre Peyron, il quale, bench\u00e9 \"r\u00e9tro\" nello stile, viene premiato per la novit\u00e0 della composizione, mentre il dipinto di David \u00e8 giudicato troppo teatrale; egli riceve tuttavia un premio di consolazione per un suo pastello, \"Il dolore\".\nTutti questi insuccessi pongono David in urto con l'istituzione accademica e si \u00e8 poi sostenuto che egli in questi anni abbia maturato quel rancore che nel 1793 lo porter\u00e0 a far adottare dalla Convenzione il decreto di soppressione delle Accademie. In verit\u00e0, le sue critiche si rivolgeranno soprattutto alla cattiva organizzazione dell'insegnamento accademico, che prevedeva la rotazione mensile dei professori, con evidenti danni per il profitto degli studenti.\nAlla fine del 1773, Marie-Madeleine Guimard, prima ballerina dell'Op\u00e9ra, lo incarica della decorazione del suo palazzo privato, trasformato in teatro, che Fragonard aveva lasciata incompiuta..\nFinalmente, nel 1774, David vince il Prix de Rome: l'opera presentata, \"Antioco e Stratonice\", per quanto non manchi di teatralit\u00e0, ha una composizione semplificata e pi\u00f9 rigorosa, e pertanto conforme ai nuovi canoni dell'espressione drammatica.\nIn Italia: 1775-1780.\nIl 2 ottobre 1775 David parte per Roma con il suo maestro Vien, che \u00e8 stato appena nominato direttore dell'Accademia di Francia - che allora aveva sede in Palazzo Mancini - e con gli altri due giovani premiati, gli scultori Pierre Labussi\u00e8re e Jean Bonvoisin. Durante il viaggio, che dura un mese e fa tappa a Lione, a Torino, a Parma e a Bologna, pu\u00f2 ammirare le opere del Correggio, di Guido Reni e dei Carracci.\nDurante il primo anno di permanenza a Roma, David segue il consiglio del suo maestro di dedicarsi essenzialmente alla pratica del disegno e di studiare attentamente le opere dell'antichit\u00e0, facendo centinaia di schizzi di monumenti, di statue e di bassorilievi: il complesso di questi studi finisce per costituire cinque voluminose raccolte in-folio.\nMa i suoi progressi sono lenti e difficili: la novit\u00e0 dell'ambiente romano - con la viva presenza delle antichit\u00e0 classiche che si contrappongono a quel gusto dell'antico che prima David aveva coltivato soltanto attraverso suggestioni puramente letterarie - ha inizialmente un effetto straniante, quasi paralizzante, sul giovane pittore, tanto da portarlo a dubitare di poter mai migliorare le sue capacit\u00e0. Tuttavia il tratto del suo disegno si trasforma, si fa pi\u00f9 incisivo, scabro e si depura della vaporosit\u00e0 del rococ\u00f2. Le copie delle tele del Cinquecento e del Seicento romano gli sono utili soprattutto per impadronirsi del metodo compositivo dei grandi maestri del passato.\nNel 1776 realizza un disegno di grandi dimensioni, \"I duelli di Diomede\", una delle sue prime prove del genere storico, che si concreter\u00e0 due anni dopo nella tela \"I funerali di Patroclo\", ampio studio ad olio destinato alla commissione dell'Acad\u00e9mie des Beaux-Arts di Parigi, incaricata di valutare i progressi dei \"pensionnaires\" del Prix de Rome. Il giudizio dei commissari \u00e8 sostanzialmente positivo: la tela \u00ab \"annuncia un genio fecondo. Pensiamo che egli avrebbe bisogno di moderarlo e di controllarlo in modo da conferirgli pi\u00f9 energia\" \u00bb.\nSe questa prova incoraggia il talento di David, essa ne sottolinea per\u00f2 anche le carenze: la resa dello spazio, l'oscurit\u00e0 della scena e l'incertezza del trattamento prospettico. Egli si impegna anche in molte opere i cui caratteri stilistici sono palesemente derivati da quelle del Caravaggio: due studi virili, \"Ettore\" (1778) e \"Patroclo\" (1780), ispirati dalla statua del \"Galata morente\", un \"San Gerolamo\", una copia della \"Ultima cena\" del Valentin e una \"Testa di filosofo\" destinata alle collezioni reali di Versailles.\nNel luglio del 1779, David comincia a manifestare i primi segni di una crisi depressiva che si prolungher\u00e0 per alcuni mesi: per svagarsi, viaggia a Napoli in compagnia dello scultore Fran\u00e7ois Marie Suzanne. Insieme visitano le rovine di Ercolano e di Pompei.\nIn questa occasione David dichiara apertamente la sua conversione al nuovo stile ispirato all'antico: dir\u00e0 che questa decisione era come \u00ab \"aver fatto un'operazione di cataratta: compresi che non potevo migliorare la mia maniera, il cui principio era falso, e che dovevo separarmi da tutto ci\u00f2 che in precedenza avevo creduto essere il bello e il vero\" \u00bb. \u00c8 per\u00f2 anche possibile che l'influenza dell'antiquario Quatrem\u00e8re de Quincy - seguace di Winckelmann e di Lessing - sia stata importante per la risoluzione di David, anche se nessuna fonte dell'epoca attesta che vi sia mai stata una conoscenza fra i due uomini.\n\u00c8 difficile stabilire la causa della sua depressione, che David super\u00f2 comunque prima della fine dell'anno: secondo la corrispondenza del pittore, potrebbe essere stata legata sia ad una relazione con la cameriera di madame Vien, sia ai suoi dubbi sulla nuova strada artistica da percorrere.\nPer aiutarlo a superare la crisi, Vien aveva cercato di stimolarlo nel lavoro, ottenendogli la commissione di un quadro a soggetto religioso, che commemorasse le vittime dell'epidemia di peste propagatasi a Marsiglia nel 1720: il \"San Rocco intercede presso la Vergine per gli appestati\", destinato al lazzaretto di Marsiglia. L'opera ha tracce di caravaggismo, ma si ispira pi\u00f9 direttamente all\"'Apparizione della Vergine a san Giacomo\" di Poussin. Terminato nel 1780 e presentato a palazzo Mancini, il quadro produce una forte impressione; Diderot, che lo vide l'anno dopo, quando fu esposto a Parigi, fu in particolare colpito dall'espressione dell'appestato ai piedi di san Rocco, una figura che torner\u00e0 dieci anni dopo in una tela di David, a rappresentare l'espressione del console Bruto durante i funerali del figlio.\nNella Francia dell\"'Ancien r\u00e9gime\": 1780-1789.\nA David, giudicato pittore molto promettente, fu concesso dall'Accademia di prolungare il soggiorno a Roma per un altro anno, allo scadere del quale Pompeo Batoni, influente pittore italiano e precursore del Neoclassicismo, tent\u00f2 invano di convincere David a rimanere a Roma. Il 17 luglio 1780, con il \"San Rocco\" e due tele ancora incompiute (\"Belisario chiede l'elemosina\" e il \"Ritratto del conte Stanislas Potocki\" - gentiluomo polacco appassionato d'arte e traduttore di Winckelmann), David riparte per Parigi dove giunge alla fine dell'anno.\nTermina il \"Belisario\", con l'intenzione di presentarlo per l'approvazione all'Accademia di pittura al fine di ottenere il permesso di esporre al \"Salon\", secondo la norma istituita dal conte d\u2019Angiviller.\nIspirata a un popolare romanzo di Marmontel, l'opera testimonia il nuovo orientamento davidiano, indirizzato al neoclassicismo. Il dipinto viene accolto con favore dall'Accademia e, presentato al \"Salon\", riceve anche gli elogi di Diderot: \u00ab \"Tutti i giorni lo vedo e credo sempre di vederlo per la prima volta\" \u00bb. Il generale bizantino \u00e8 rappresentato ormai vecchio e cieco, in compagnia di un bambino, mentre protende l'antico elmo per ricevere l'elemosina da una passante: il soggetto aneddotico, reso da David con \u00abil gusto del dramma a tinte forti\u00bb di moda in quegli anni, \u00e8 il pretesto per un insegnamento morale sulla caducit\u00e0 della gloria umana e sulla desolazione della vecchiaia. Il dipinto \u00e8 costruito con semplicit\u00e0 e chiarezza e, all'astrazione classicista di Poussin, unisce un realismo espressivo che d\u00e0 saldezza e incisivit\u00e0 alle forme.\nNel 1782 David sposa Marguerite Charlotte P\u00e9coul, pi\u00f9 giovane di lui di 17 anni; il suocero, Charles-Pierre P\u00e9coul, \u00e8 un appaltatore dello Stato e dota la figlia della somma di 50.000 lire, fornendo cos\u00ec a David i mezzi per allestirsi un \"atelier\" al Louvre, dove egli dispone anche di un alloggio. La coppia avr\u00e0 quattro figli: il primo, Charles-Louis Jules, nasce l'anno seguente.\nNel nuovo atelier David accoglie i primi allievi, Fabre, Wicar, Girodet, Drouais, Debret.\nAllo scopo di essere accettato come membro dell'Accademia, nel 1783 presenta \"Il compianto di Andromaca sul corpo di Ettore\": il dipinto \u00e8 accolto con favore il 23 agosto 1783 e il 6 settembre successivo David presta giuramento nelle mani di Jean-Baptiste Marie Pierre, rettore dell'Acad\u00e9mie.\nPer corrispondere ai desideri dei \"B\u00e2timents du Roi\", sin dal 1781 David pensava di realizzare una grande pittura storica, ispirata al duello degli Orazi e dei Curiazi e quindi anche ad \"Horace\", la tragedia di Corneille, molto popolare in Francia. Solo tre anni dopo egli porta a conclusione il progetto, scegliendo per\u00f2 un episodio assente nella pi\u00e8ce corneilliana: \"Il giuramento degli Orazi\", ripreso forse dalla \"Histoire romaine\" di Charles Rollin, o ispirato dalla tela \"Il giuramento di Bruto\" del pittore britannico Gavin Hamilton. Grazie all'aiuto finanziario del suocero, David parte per Roma nell'ottobre del 1784, accompagnato dalla moglie e dal recente vincitore del Prix de Rome, suo allievo e assistente Jean-Germain Drouais. Alloggiato a Palazzo Costanzi, continua a dipingere la tela, gi\u00e0 iniziata a Parigi.\nIl quadro non doveva superare i tre metri per tre, secondo la commissione reale, ma David finisce per ingrandirlo - le sue dimensioni sono di 3,30 x 4,25 metri - e questa sua noncuranza delle istruzioni ufficiali gli varr\u00e0 la nomea di artista indipendente, se non ribelle. Oltre tutto egli prende l'iniziativa di esporre l'opera gi\u00e0 nel suo studio romano, prima della presentazione ufficiale al \"Salon\", dove essa produce una profonda impressione negli ambienti artistici.\nAnche se fu definito dal direttore dell'Accademia \u00ab \"un attacco al buon gusto\" \u00bb, il \"Giuramento\" fu acclamato dai pi\u00f9 come \u00ab \"il pi\u00f9 bel quadro del secolo\" \u00bb. Esso rappresenta il momento in cui i tre fratelli Orazi giurano di sacrificare la propria vita per la patria. La scena si svolge davanti a un semplice portico con archi a tutto sesto, ognuno dei quali racchiude uno dei gruppi di personaggi, allineati su uno stesso piano-scena: i tre fratelli, il padre che tiene le tre spade e le donne, madre, sorella e sposa, piangenti, in funzione di contrappeso emozionale ai due precedenti. Nella sua semplicit\u00e0 e gravit\u00e0, la tela pu\u00f2 essere accostata sia ai bassorilievi antichi, che alle opere del primo Rinascimento, allora al centro di una nuova riscoperta, e assunse grande importanza anche perch\u00e9 riusc\u00ec a rappresentare lo stato d'animo di molti francesi di quel delicato periodo. Vi si lesse l'esaltazione dei valori di rigore morale e spartana semplicit\u00e0 dell'antica Repubblica romana, secondo il dettato di una lunga e fortunata tradizione retorica, ma non sembra che vi si potessero percepire messaggi rivoluzionari. Del resto, lo stesso David, in una lettera del 1789, descrivendo il dipinto non accenna a significati rivoluzionari, ma la Rivoluzione si \"impossess\u00f2\" dell'opera, traendovi l'esaltazione della fede repubblicana.\nSecondo gli storici dell'arte Jacques Brengues, Luc de Nanteuil e Philippe Bordes, David sarebbe stato massone e avrebbe trasmesso nel \"Giuramento\" rituali tipici delle associazioni massoniche. Nel 1989 Albert Boime ha effettivamente dimostrato attraverso un documento del 1787 l'appartenenza dell'artista alla loggia massonica della \"Mod\u00e9ration\".\n\"Il giuramento degli Orazi\" consacra dunque David come capofila della moderna scuola di pittura, che prende il nome di \"Vrai style\" (vero stile): il termine Neoclassicismo non \u00e8 ancora in uso, e apparir\u00e0 solo alla met\u00e0 dell'Ottocento, quando la scuola neoclassica sar\u00e0 ormai al tramonto. A causa di tali riconoscimenti David diviene per\u00f2 anche oggetto della gelosia di molti colleghi d'Accademia, tanto che il Prix de Rome del 1786 \u00e8 annullato, perch\u00e9 i candidati sono tutti suoi allievi e la sua candidatura alla direzione dell'Accademia \u00e8 respinta.\nNel 1787, per Charles Michel Trudaine de la Sabli\u00e8re, un aristocratico liberale consigliere del parlamento di Parigi, David dipinge \"La morte di Socrate\". Si dice che il gesto della mano diretto alla coppa del veleno gli fu suggerito dal poeta Andr\u00e9 Ch\u00e9nier, per esprimere pi\u00f9 pienamente la stoica accettazione dell'ingiusta pena. Esposta al \"Salon\" del 1787, l'opera si pose in concorrenza con la tela, di pari soggetto, del Peyron, commissionata dai \"B\u00e2timents du Roi\", e il confronto si risolse a tutto vantaggio di David.\nNel 1788 \u00e8 la volta de \"Gli amori di Paride ed Elena\", dipinto per il conte d'Artois, futuro Carlo X, e iniziato due anni prima. \u00c8 l'unica commissione che gli perviene da un membro della famiglia reale; difatti, quella di un ritratto di Luigi XVI, (offertagli nel 1792 e che doveva rappresentare il re mentre mostra la costituzione di Francia al delfino) non sar\u00e0 mai realizzata. Il 1788 \u00e8 anche l'anno della morte precoce, per vaiolo di Jean-Germain Drouais, suo allievo favorito.\nLa Rivoluzione: 1789-1799.\nNel 1788 David esegue il \"Ritratto di Lavoisier e della moglie\". Ma Antoine Lavoisier \u00e8 anche \"fermier g\u00e9n\u00e9ral\" - esattore delle imposte - ed \u00e8 anche responsabile dell'amministrazione delle \"Poudres et salp\u00eatres\", le munizioni e gli esplosivi dell'esercito. Nell'agosto del 1789 Lavoisier fa depositare nell'Arsenale di Parigi una gran quantit\u00e0 di munizionamenti per cannoni, iniziativa che viene sospettata di intenti contro-rivoluzionari: per questo motivo, l'Acad\u00e9mie Royale ritiene prudente non esporre la tela al \"Salon\".\nAnche il dipinto \"I littori riportano a Bruto i corpi dei suoi figli\" provoca timori nelle autorit\u00e0, poich\u00e9 si teme un paragone tra l'intransigenza del console Lucio Giunio Bruto, che non esit\u00f2 a sacrificare i figli che cospiravano contro la Repubblica, e la debolezza di Luigi XVI rispetto al fratello conte d'Artois, favorevole alla repressione dei rappresentanti del Terzo Stato. Cos\u00ec il dipinto non venne esposto al \"Salon\", bench\u00e9 esso sia stato commissionato dai \"B\u00e2timents du Roi\". I giornali non mancarono di sottolineare la censura esercitata dal governo, costringendo l'Acad\u00e9mie a esporre il dipinto, che David dovette per\u00f2 modificare, eliminando le immagini delle teste decapitate dei figli di Bruto issate sulle picche, che figuravano nella versione originaria della tela..\nIl grande successo del \"Bruto\" si ripercosse sulla moda: si adottarono le pettinature \"alla Bruto\", le donne abbandonarono le parrucche incipriate e l'ebanista Georges Jacob realizz\u00f2 mobili in stile presunto \"romano\" disegnati da David.\nDal 1786 David aveva frequentato gli ambienti dell'aristocrazia progressista conoscendo, tra gli altri - oltre Ch\u00e9nier - Charles de Bailly e Condorcet e, nel salotto di Madame de Genlis, Bertrand Bar\u00e8re, Barnave e Alexandre de Lameth, prossimi protagonisti della Rivoluzione.\nDue vecchi condiscepoli di Nantes, incontrati durante il periodo romano, l'architetto Mathurin Crucy e lo scultore Jacques Lamarie, gli proposero un'allegoria che celebrasse gli avvenimenti pre-rivoluzionari che si erano verificati a Nantes alla fine del 1788 e, sebbene il progetto non sia mai andato in porto, l'episodio conferma la simpatia di David per la causa rivoluzionaria. Nel settembre del 1789, con Jean-Bernard Restout, David \u00e8 alla testa degli \"Accademici dissidenti\", gruppo fondato per riformare l'istituzione delle Belle Arti. Essi chiedono la fine dei privilegi accordati all'Acad\u00e9mie royale, in particolare quello di negare il diritto agli artisti non accademici di esporre le loro opere al \"Salon\".\nNel 1790 comincia a dipingere il \"Giuramento del Jeu de paume\" - iniziativa suggeritagli da Dubois-Cranc\u00e9 e da Bar\u00e8re - la pi\u00f9 ambiziosa delle realizzazioni del pittore fino a quel momento, considerato che, una volta terminata, avrebbe misurato 10 metri x 7, rappresentando i 630 deputati dell'Assemblea costituente che ascoltavano il giuramento del loro presidente, l'astronomo Jean Sylvain Bailly, al centro della scena. Il progetto ha l'appoggio della \"Soci\u00e9t\u00e9 des amis de la constitution\", il primo nome assunto dal Club dei Giacobini, alla quale David ha appena aderito. Malgrado il lancio di una sottoscrizione, i fondi necessari non vengono per\u00f2 raccolti: una successiva proposta di Bar\u00e8re all'Assemblea costituente di finanziare il dipinto non \u00e8 accolta e David abbandona definitivamente il progetto, per il quale aveva presentato il disegno preparatorio.\nNel 1790 David prosegue il suo impegno politico, mettendosi alla testa della \"Commune des arts\", emanazione degli \"Acad\u00e9miciens dissidents\", ottenendo la fine del controllo del \"Salon\" da parte dell'Acad\u00e9mie e partecipando in qualit\u00e0 di commissario aggiunto al primo \"Salon de la libert\u00e9\", inaugurato il 21 agosto 1791.\nNel settembre 1790 aveva gi\u00e0 presentato all'Assemblea la proposta di soppressione di tutte le Accademie, che verr\u00e0 accolta formalmente l'8 agosto 1793.\nNel frattempo aveva fatto abrogare il posto di direttore dell'Acad\u00e9mie de France a Roma.\nPittore e deputato della Convenzione: 1792-1795.\nNell'agosto del 1790 Charlotte David, monarchica e perci\u00f2 in disaccordo con le opinioni del marito, si separa da David. Il 17 luglio 1791 David \u00e8 tra i firmatari, riuniti al Campo di Marte, della petizione che chiede la decadenza di Luigi XVI: conosce, in questa occasione, il futuro ministro dell'Interno, Roland. A settembre tenta senza successo di farsi eleggere deputato dell'Assemblea legislativa; la sua attivit\u00e0 artistica rallenta e se trova il tempo per il suo \"Autoritratto\", ora agli Uffizi, lascia incompiuti numerosi ritratti, come quelli di Madame Pastoret e di Madame Trudaine.\nNel 1792 le sue posizioni politiche si radicalizzano: il 15 aprile organizza la sua prima festa rivoluzionaria in onore delle guardie svizzere di Ch\u00e2teauvieux che si erano ammutinate a Nancy. Il suo sostegno a questa iniziativa provoca la rottura con elementi liberali moderati, come Andr\u00e9 Ch\u00e9nier e Madame de Genlis. Il 17 settembre 1792 \u00e8 eletto deputato di Parigi alla Convenzione nazionale: \u00e8 rappresentante del popolo nella sezione del museo e siede fra i deputati della Montagna, ottenendo l'appoggio di Jean-Paul Marat che lo definisce \u00abeccellente patriota\u00bb.\nNominato il 13 ottobre al Comitato d'istruzione pubblica, ha l'incarico di organizzare le feste civiche e rivoluzionarie, oltre che la propaganda; dal 1792 al 1794 si occupa anche dell'amministrazione delle arti e, come membro della Commissione ai monumenti, propone di inventariare tutti i tesori nazionali e ha un ruolo di primo piano nella riorganizzazione del Louvre. Concepisce, ai primi del 1794, un programma di abbellimento di Parigi e fa installare i \"Cavalli di Marly\" di Guillaume Coustou all'ingresso degli \"Champs \u00c9lys\u00e9es\".\nDal 16 al 19 gennaio 1793 - secondo il nuovo calendario, dal 27 al 30 nevoso dell'anno I - vota per la morte di Luigi XVI, cosa che provoca la richiesta di divorzio della moglie. Il 20 gennaio il convenzionista Louis-Michel Lepeletier de Saint-Fargeau \u00e8 assassinato dai monarchici per aver votato la condanna del re. David \u00e8 incaricato da Bar\u00e8re di organizzare le cerimonie funebri e fa esporre il corpo in place des Piques. Dipinge poi una tela, esposta alla Convenzione, che rappresenta il deputato nel suo letto di morte: sembra che quest'opera sia stata distrutta nel 1826 dalla figlia del convenzionista assassinato e resta nota solo da un disegno dell'allievo di David, Anatole Desvoge, e da un'incisione di Pierre-Alexandre Tardieu.\nAll'annuncio dell'assassinio di Marat, il 13 luglio 1793, la Convenzione incarica David di fare per Marat quel che aveva fatto per Lepeletier. Amico di Marat, David era stato tra gli ultimi ad averlo visto ancora vivo. Egli si occupa anche dei funerali, che si svolgono il 16 luglio nella chiesa dei Cordeliers. In ottobre, la tela \u00e8 terminata e viene esposta, insieme con quella di Lepetelier, nella sala delle sedute della Convenzione, dal novembre del 1793 fino al febbraio del 1795.\nLa tela presenta, in una luce caravaggesca, la figura di Marat abbandonata alla morte. Il corpo emerge dalla vasca come da un sarcofago, con il capo avvolto in un panno che evoca l\"'infula\" di un antico sacerdote. L'uomo ha in mano la lettera con cui Carlotta Corday gli chiedeva udienza, per introdursi in casa sua, ed ha accanto una cassa di legno che funge da scrittoio, con penna e calamaio, sulla quale l'artista appone la propria dedica: \u00c0 MARAT - DAVID.\nNel dipinto David non ricorre a tradizionali repertori retorici per commentare l'omicidio, ma si limita a descrivere il fatto, dal quale tuttavia emerge la virt\u00f9 di Marat e, di conseguenza, la condanna del delitto.\nIl tribuno era sofferente da tempo, e tuttavia continuava a lavorare; era povero, come dimostra la rozza cassa che gli fa da tavolino, e perci\u00f2 onesto; era generoso, perch\u00e9, bench\u00e9 povero egli stesso, mandava un \"assegnato\" a una donna il cui marito difendeva la patria in pericolo; il delitto \u00e8 tanto pi\u00f9 infame, perch\u00e9 perpetrato contro un uomo virtuoso ricorrendo all'inganno della falsa supplica.\nLa composizione, di accentuata essenzialit\u00e0, \u00e8 costruita su un ritmo orizzontale spezzato dal braccio del morto che cade verticalmente, ed evoca in alcuni tratti - la solennit\u00e0, la ferita al costato, l'espressione mansueta della vittima - quasi la figura di un Cristo morto, come ricorda il reclinare del capo sulla spalla e il braccio che evoca quello analogo della giovanile \"Piet\u00e0\" michelangiolesca e della \"Sepoltura\" di Caravaggio. Pi\u00f9 della met\u00e0 del dipinto \u00e8 vuota e buia, a evocare la morte e il lutto.\nCon \"La morte del giovane Barra\" David realizza il suo terzo e ultimo quadro sul tema dei martiri della Rivoluzione: l'esempio \u00e8 dato, questa volta, dal caso di un giovanissimo tamburino di 13 anni, Joseph Barra, ucciso dai vandeani per essersi rifiutato di gridare \u00abviva il re\u00bb. David avrebbe anche dovuto occuparsi delle cerimonie funebri del ragazzo e di quelle di Viala, ma gli avvenimenti del 9 termidoro, data della caduta di Robespierre, non permettono l'attuazione del progetto.\nDavid aveva anche pensato di celebrare un altro eroe della Rivoluzione, il generale Henri de Dampierre, del quale fece qualche schizzo preparatorio per una tela che per\u00f2 non verr\u00e0 realizzata, all'annuncio della morte di Marat.\nNel giugno del 1793 David \u00e8 nominato presidente del club giacobino e il mese dopo \u00e8 segretario della Convenzione. Prende parte attiva nella politica del Terrore divenendo il 14 settembre 1793 membro del Comitato di sicurezza generale e presidente della sezione interrogatori. A questo titolo, firma circa 300 mandati d'arresto e una cinquantina di arresti, traducendo i sospetti davanti al tribunale rivoluzionario. Fa presidiare il Comitato durante la messa in stato d'accusa di Fabre d'\u00c9glantine, controfirma l'arresto del generale Alessandro di Beauharnais, interviene nel processo contro Maria Antonietta (partecipa come testimone all'interrogatorio del \"piccolo Capeto\"), della quale far\u00e0 un celebre disegno mentre l'ex-regina viene condotta alla ghigliottina sulla carretta dei condannati.\nDavid non si oppone all'esecuzione di vecchi amici o clienti, come i fratelli Trudaines, Lavoisier, la duchessa di Noaille, per la quale aveva dipinto un Crocifisso, o Andr\u00e9 Ch\u00e9nier. Carle Vernet lo accusa di responsabilit\u00e0 nell'esecuzione della sorella Marguerite \u00c9milie Vernet, moglie dell'architetto Jean-Fran\u00e7ois-Th\u00e9r\u00e8se Chalgrin. Ma David protegge Dominique Vivant Denon, facendone cancellare il nome dalla lista degli emigrati e procurandogli un lavoro di incisore, appoggia la nomina di Jean-Honor\u00e9 Fragonard al Conservatorio del Louvre e aiuta Antoine-Jean Gros, noto realista, dandogli i mezzi per consentirgli di partire per l'Italia.\nNel 1794 viene nominato presidente della Convenzione, una funzione che egli occupa dal 5 al 21 gennaio. Come organizzatore di feste e cerimonie rivoluzionarie - insieme all'architetto Hubert, al falegname Duplay - il padrone di casa di Robespierre - al poeta Marie-Joseph Ch\u00e9nier, fratello di Andr\u00e9, e al compositore M\u00e9hul - si occupa della festa della \"R\u00e9union\" del 10 agosto, della traslazione di Marat al Panth\u00e9on, della festa per la riconquista di Tolone e della cerimonia del culto della Ragione e dell'Essere Supremo, disegnando i carri del corteo e gli elementi della cerimonia. Fa anche delle caricature di propaganda per il Comitato di salute pubblica e disegna i costumi per i rappresentanti del popolo.\nIl Direttorio: 1795-1799.\nL'8 termidoro dell'anno II - il 26 luglio 1794 - Robespierre, fino ad allora capo incontrastato della Repubblica, in un discorso alla Convenzione denuncia cospirazioni in atto senza fare i nomi dei deputati responsabili. Tutti si sentono minacciati e Robespierre, privo dell'appoggio della Comune parigina, \u00e8 perduto: \u00ab \"se bisogna soccombere\" \u00bb - dichiara - \u00ab \"ebbene, amici miei, mi vedrete bere la cicuta con calma\" \u00bb. David lo sostiene: \u00ab \"io la berr\u00f2 con te\" \u00bb. Il giorno dopo Robespierre \u00e8 arrestato e si ferisce gravemente nel tentativo di suicidarsi; David \u00e8 assente dalla Convenzione perch\u00e9 malato, dir\u00e0, ma Bar\u00e8re nelle sue memorie afferma di averlo dissuaso dall'andare all'Assemblea. Cos\u00ec egli sfugge alla prima ondata di arresti che colpiscono i sostenitori dell'Incorruttibile.\nIl 31 luglio, alla Convenzione, a David viene richiesto di dare spiegazioni circa il suo appoggio a Robespierre: egli si difende maldestramente, secondo Del\u00e9cluze e rinnega il suo passato robespierrista. Subito escluso dal Comitato di sicurezza generale, il 2 agosto \u00e8 arrestato e rinchiuso nel vecchio \"H\u00f4tel des Fermes g\u00e9n\u00e9rales\" per poi essere trasferito al palazzo del Luxembourg, dove gli viene concesso di disegnare e dipingere. Il 30 novembre i suoi allievi, con il sostegno di Boissy d'Anglas, chiedono la sua scarcerazione, mentre anche l'ex-moglie Charlotte P\u00e9coul, si riconcilia con lui e i due si risposeranno il 10 novembre 1796. Il 28 dicembre, prosciolto da ogni accusa, David \u00e8 rimesso in libert\u00e0.\nRitiratosi a Saint-Ouen (presso Favi\u00e8res), nella casa del cognato Charles S\u00e9riziat, \u00e8 per\u00f2 nuovamente arrestato il 29 maggio 1795 e rinchiuso nel \"Coll\u00e8ge des Quatre-Nations\", la sua vecchia scuola di pittura trasformata in carcere, ma poi, su richiesta di Charlotte, pu\u00f2 tornare a risiedere, sotto sorveglianza, a Saint-Ouen e finalmente, il 26 ottobre 1795, pu\u00f2 godere del decreto di amnistia generale.\nDurante la prigionia, David aveva dipinto il suo \"Autoritratto\", ora al Louvre, aveva progettato un \"Omero che recita ai greci i suoi versi\", del quale resta solo un disegno, aveva forse dipinto i giardini del Luxembourg e aveva anche ritratto Andr\u00e9 Jeanbon Saint Andr\u00e9, un convenzionista imprigionato con lui.\nIl Direttorio ripristina l'Institut de France e invita David a far parte della sezione di pittura della \"Classe de litt\u00e9rature et Beaux-arts\". Nell'ottobre del 1795 torna al \"Salon\" con due ritratti della famiglia S\u00e9riziat realizzati nella loro casa di Saint-Ouen e dipinge i ritratti dei due diplomatici: Gaspar Mayer e Jacobus Blauw.\nMa la sua occupazione principale \u00e8 la realizzazione de \"Le Sabine\", dipinte dal 1795 al 1798, nelle quali sono simboleggiate le rivalit\u00e0 fratricide delle fazioni rivoluzionarie e le virt\u00f9 della riconciliazione e della concordia. Rivendicando il ritorno al \u00ab puro greco \u00bb, la tela rappresenta l'evoluzione del suo stile nella scelta di rappresentare, audacemente secondo la sensibilit\u00e0 dell'epoca, la nudit\u00e0 degli eroi, giustificata da David nel breve scritto \"Note sulla nudit\u00e0 dei miei eroi\". Il suo esempio \u00e8 seguito da una parte dei suoi allievi, costituiti intorno a Pierre-Maurice Quays sotto il nome di \"Barbus\", o \"Gruppo dei primitivi\", che auspicano un ritorno radicale al modello greco, fino a entrare in dissidio con il loro maestro, rimproverandogli il carattere non abbastanza arcaico della rappresentazione dell'antico episodio della leggenda romana. David finisce per licenziare i suoi allievi Pierre-Maurice Quays e Jean-Pierre Franque rimpiazzandoli con J\u00e9r\u00f4me-Martin Langlois e con Jean Auguste Dominique Ingres, destinato a un grande avvenire.\nLe \"Sabines\" non vengono esposte al \"Salon\": seguendo l'esempio dei pittori americani Benjamin West e John Singleton Copley, David organizza un'esposizione a pagamento nella vecchia sala dell'Acad\u00e9mie d'architecture e installa davanti al dipinto uno specchio, in modo che gli spettatori si vedano come parte integrante dell'opera. L'esposizione si protrasse fino al 1805 con grande successo: grazie agli incassi, David acquist\u00f2 nel 1801 una propriet\u00e0 di 140 ettari, la fattoria dei Marcoussis, a Ozouer-le-Voulgis.\nPittore di Napoleone: 1799-1815.\nL'ammirazione di David per Bonaparte nasce all'annuncio della vittoria nella battaglia di Lodi, il 10 maggio 1796. L'artista, che progetta un dipinto sulla battaglia, scrive al generale chiedendogli un disegno del sito. Un anno dopo, al tempo del tentativo di colpo di Stato monarchico del 18 Fruttidoro, conosciuti gli attacchi di cui David \u00e8 fatto oggetto dai realisti, Bonaparte manda il suo aiutante di campo a proporgli di venire a Milano per mettersi sotto la sua protezione, ma David declina l'invito. Alla fine del 1797, con il ritorno trionfale di Bonaparte dopo la stipula del trattato di Campoformio, i due si incontrano durante un ricevimento dato dal Direttorio e David propone a Bonaparte un ritratto, che tuttavia resta incompiuto. Dopo un'unica seduta di posa, il pittore manifesta agli allievi il suo entusiasmo per colui che chiama eroe: \u00ab \u00c8 un uomo al quale si sarebbero innalzati altari nell'antichit\u00e0, s\u00ec, amici miei, Bonaparte \u00e8 il mio eroe \u00bb. Non accetta per\u00f2 l'invito a seguirlo, nel 1798, nella Campagna d'Egitto, mandando al suo posto l'allievo Gros.\nDopo il colpo di Stato del 18 brumaio, accolto con rassegnazione (\u00ab \"Avevo sempre pensato che noi non eravamo abbastanza virtuosi per essere repubblicani\" \u00bb), David inizia nel 1800 un nuovo soggetto storico, la resistenza degli spartani di Leonida alle Termopili, che terminer\u00e0 solo 14 anni dopo; anche il \"Ritratto di madame R\u00e9camier\" \u00e8 lasciato incompiuto.\nNell'agosto del 1800, il re di Spagna Carlo IV, nel contesto dei buoni rapporti stabiliti tra i due paesi, chiede al regicida David un ritratto del Primo Console da mettere nel suo palazzo reale. Nasce cos\u00ec \"Il Primo Console supera le Alpi al Gran San Bernardo\", seguito da tre repliche a richiesta di Napoleone. \u00c8 cos\u00ec che questo diviene il primo ritratto ufficiale del nuovo padrone della Francia. David presenta le due prime versioni dell'opera nell'esposizione a pagamento che accoglie gi\u00e0 \"Le Sabine\", attirandosi le critiche della stampa per la mancata, libera esposizione al \"Salon\", con accuse di affarismo, aggravate dall'affare delle incisioni del \"Giuramento della Pallacorda\", eseguite dietro pubblica sottoscrizione, della quale si chiede ora il rimborso.\nDurante il Consolato David, richiesto come consigliere artistico, disegna la divisa dei membri del governo - un modello che viene per\u00f2 rifiutato - partecipa alla decorazione delle Tuileries e si occupa del progetto delle \"Colonnes d\u00e9partementales\", colonne da innalzare in ciascuno dei 108 dipartimenti in cui la Francia era divisa amministrativamente, in onore dei caduti. Presenta anche un progetto di riforma delle istituzioni artistiche, con l'intenzione, forse, di divenirne amministratore, ma la proposta \u00e8 bocciata da Lucien Bonaparte che gli propone di diventare \u00abPittore del governo\u00bb. Ma l'artista rifiuta, forse per ripicca, come rifiuta anche di divenire membro della \"Soci\u00e9t\u00e9 libre des arts du dessin\", creata dal ministro Chaptal.\nSempre nel 1800 viene indirettamente coinvolto nella \"Cospirazione dei pugnali\", un tentativo di assassinio di Bonaparte che avrebbe dovuto aver luogo il 10 ottobre all'Op\u00e9ra, solo perch\u00e9 nel suo atelier si distribuivano biglietti per la rappresentazione degli \"Horaces\", di Bernardo Porta, ispirata al suo \"Giuramento degli Orazi\", che si sarebbe tenuta all'Op\u00e9ra la sera dell'attentato. Fra i congiurati vi erano anche il suo vecchio allievo Fran\u00e7ois Topino-Lebrun, il simpatizzante babouvista e lo scultore romano Giuseppe Ceracchi. I due vengono giustiziati, malgrado la deposizione a loro favore resa da David, e la polizia di Fouch\u00e9, conoscendo il passato giacobino di David, gli sorveglia per qualche tempo l'\"atelier\".\nCon la Pace d'Amiens, nel 1802, tornano in Francia i turisti britannici: David \u00e8 contattato dall'industriale irlandese Cooper Penrose, che gli chiede un ritratto, eseguito per ben 200 luigi d'oro.\nIl 18 dicembre 1803 David \u00e8 nominato cavaliere della Legion d'onore e l'anno dopo, il 16 luglio, \u00e8 decorato. Nell'ottobre del 1804 riceve da Bonaparte, ora imperatore Napoleone I, la commissione di quattro quadri di cerimonia: \"L'incoronazione di Napoleone I\", \"La distribuzione delle aquile\", \"L'intronizzazione\" e \"L'arrivo all'H\u00f4tel de Ville\". \u00c8 anche nominato ufficialmente Primo pittore, mentre l'amministrazione delle attivit\u00e0 artistiche restano affidate a Dominique Vivant Denon.\nSistematosi a Notre-Dame, da dove pu\u00f2 seguire tutti i particolari della cerimonia dell\"'Incoronazione\", ha lo spazio necessario per dipingere poi l'enorme tela di 9,80 x 6,21 metri, portata a termine in tre anni di lavoro. Egli stesso descrive le circostanze dell'impresa:\nSe David ha concepito da solo la composizione dell'opera, che originariamente doveva mostrare l'imperatore mentre s'incorona da solo, la scena principale fu poi sostituita dall'incoronazione di Giuseppina per mano dello stesso Napoleone - cambiamento suggeritogli da Fran\u00e7ois G\u00e9rard - Napoleone gli ordin\u00f2 altre modifiche, facendogli aggiungere la madre Letizia che in realt\u00e0 non era presente, e di far dare al papa Pio VII un gesto di benedizione, mentre David lo aveva rappresentato in atteggiamento passivo.\nDavid approfitta della venuta del Papa per fargli il ritratto che ora \u00e8 al Louvre. L'imperatore rifiut\u00f2 poi un ritratto di David, destinato a Genova, scontento del risultato: \u00ab \" ...cos\u00ec brutto, talmente pieno di difetti, che non l'accetto e non voglio mandarlo in nessuna parte, specie in Italia, dove si farebbero una ben cattiva opinione della nostra scuola\" \u00bb.\n\"L'incoronazione di Napoleone\" \u00e8 l'avvenimento del \"Salon\" del 1808 e Napoleone dimostra tutta la soddisfazione per l'opera nominando David ufficiale della Legion d'onore.\nAlla \"Distribuzione delle aquile\" David deve apportare su ordine di Napoleone due importanti modifiche: la cancellazione degli allori che cadevano dal cielo sopra le bandiere dei reggimenti e poi, nel 1809, la figura di Giuseppina, dalla quale l'imperatore aveva divorziato. La prima modifica rende per\u00f2 incongruo il movimento delle teste dei marescialli, volte in alto a guardare un cielo vuoto.\nA partire dal 1810 le relazioni tra l'artista e il potere si raffreddano, principalmente a causa delle difficolt\u00e0 di pagamento dei quadri dell\"'Incoronazione\" e della \"Distribuzione delle aquile\", che fu l'ultimo impegno di David per Napoleone. L'amministrazione contesta il compenso richiesto dal pittore, giudicato esorbitante, e David \u00e8 escluso dalla commissione istituita per la riorganizzazione dell\u2019\"\u00c9cole des Beaux-Arts\". L'ultimo ritratto dell'imperatore - il \"Napoleone nel suo gabinetto di lavoro\" - \u00e8 in realt\u00e0 il risultato di una commissione offerta dal collezionista scozzese Alexander Hamilton.\nLo stesso anno l\u2019\"Institut de France\" organizza il concorso per il premio decennale che onora le opere particolarmente significative degli ultimi dieci anni e \"L'incoronazione\" \u00e8 premiata come miglior dipinto, ma David consider\u00f2 un affronto vedere l'opera \"Le Sabine\" classificarsi decima davanti alla \"Scena di diluvio\" di Girodet, premiato come miglior dipinto di storia del decennio..\nDavid riprende cos\u00ec a lavorare su commissioni private: il dipinto mitologico \"Saffo, Faone e Amore\" \u00e8 destinato al principe russo Nicolai Yussupov, una ripresa in chiave galante de \"Gli amori di Paride ed Elena\", mentre il \"Leonida alle Termopili\", terminato nel 1814, gli era stato commissionato quattordici anni prima, come mostra del resto lo stile \u00ab puro greco \u00bb al quale David si era allora indirizzato con \"Le Sabine\" e del quale il \"Leonida\" costituisce il \"pendant\".\nDurante i Cento Giorni David riprende il suo posto di \u00ab primo pittore \u00bb, dal quale era stato esonerato durante la breve prima Restaurazione, e ottiene anche l'onorificenza di commendatore della Legion d'onore. Egli sottoscrive, nel maggio 1815, l\u2019\"Atto addizionale alle costituzioni dell'Impero\", la modifica costituzionale di ispirazione liberale con la quale Napoleone si illudeva di poter riguadagnare un prestigio e un consenso ormai compromesso.\nL'esilio e la morte: 1815-1825.\nMentre i suoi vecchi allievi Antoine-Jean Gros, Fran\u00e7ois G\u00e9rard e Girodet rendono omaggio alla restaurata monarchia, David non si attende comprensione dal nuovo potere, a causa del suo passato rivoluzionario e bonapartista e, dopo la disfatta di Waterloo, affidato il suo atelier a Gros, mette al sicuro le sue \"Sabine\", l\u2019\"Incoronazione\", la \"Distribuzione delle aquile\" e il \"Leonida\", e si rifugia in Svizzera, per poi cercare invano accoglienza a Roma. Il 27 gennaio \u00e8 a Bruxelles, dove ritrova vecchi convenzionisti come Barr\u00e8re, Alquier e Siey\u00e8s, oltre a precedenti allievi belgi come Navez, Odevaere, Paelinck e Stapleaux. Quest'ultimo diventer\u00e0 suo collaboratore. Nel 1816 riceve la pena dell'esilio perpetuo con la Legge contro i regicidi, che colpisce gli ex membri della Convenzione che votarono la condanna a morte di Luigi XVI nel gennaio 1793.\nRifiutato l'invito in Prussia di Federico Guglielmo III, si interessa alle opere dei maestri olandesi e fiamminghi che pu\u00f2 vedere a Bruxelles e dipinge diversi ritratti di esiliati e di notabili belgi, oltre a dipinti di soggetto mitologico. Ritrae le figlie di Giuseppe Bonaparte, di passaggio a Bruxelles e d\u00e0 lezioni di disegno a Charlotte Bonaparte, dipinge \"Amore e Psiche\" nel 1817 per il conte Sommariva - il cui trattamento di Cupido \u00e8 giudicato scandaloso per il troppo verismo - \"L'ira di Achille\" nel 1819, \"Gli addii di Telemaco e di Eucaride\" e una copia dell\"'Incoronazione\" nel 1822 per dei committenti americani.\nA 75 anni esegue \"Marte disarmato da Venere e le Grazie\", il suo ultimo dipinto mitologico, e lo espone a Bruxelles, nell'aprile del 1824; il ricavato va in beneficenza. Anche a Parigi, dove viene esposto in maggio, il quadro ottiene grande successo, attirando 6.000 visitatori. In quel Marte che si lascia disarmare da Venere e dalle Grazie \u00e8 facile vedere la fine della lunga, esaltante ma anche tragica epopea vissuta dalla Francia e dall'Europa: \u00ab \"gli eroi erano stanchi, e anche il vecchio maestro, reduce da tante battaglie, era pronto a deporre le armi\" \u00bb.\nAppare, anonima, la sua prima biografia, \"Notice sur la vie et les ouvrages de M. J.-L. David\", ma dal 1820 la sua salute peggiora; nel 1824 viene investito da una carrozza e nel novembre del 1825 \u00e8 colpito da una paralisi alle mani. Un mese dopo David muore nel suo letto: \u00e8 il 29 dicembre.\nIl governo francese rifiuta la sua salma, che viene sepolta nel Cimitero Saint-Josse-ten Noode di Bruxelles: solo il cuore \u00e8 inumato a Parigi, nel cimitero di P\u00e8re-Lachaise, accanto alla moglie Charlotte, deceduta pochi mesi dopo di lui.\nAnni prima, nel 1819, rispondendo agli inviti di chi voleva che egli tornasse in Francia rendendo un inevitabile omaggio ai nuovi potenti, David aveva scritto al figlio Jules: \u00ab\"Tutti i miei colleghi rientrano in Francia; io sarei certamente del numero se avessi la debolezza di chiedere per iscritto che mi si faccia tornare. Ma tu conosci tuo padre e la fierezza del suo carattere. Pu\u00f2 egli fare un simile passo? Sapevo quel che facevo. Ero adulto, avevo l'et\u00e0 per sapere quel che facevo\"\u00bb.\nL'arte di David.\nGeneri e temi.\nNella sua formazione e nel percorso artistico David \u00e8 innanzi tutto un pittore di storia, il \"genere grande\" della pittura, secondo la classificazione elaborata da F\u00e9libien nel XVII secolo:\nE David, fino all'esilio, attribuisce la maggiore importanza alle composizioni storiche ispirate a soggetti tratti dalla mitologia - \"Andromaca\", \"Marte disarmato da Venere\"- o dalla storia romana e greca: \"Bruto\", \"Le Sabine\", \"Leonida\". Con la Rivoluzione, cerca di adattare la sua ispirazione fondata sull'antico a soggetti del proprio tempo, dipingendo anche opere con soggetti contemporanei: \"Il giuramento della Pallacorda\", \"La morte di Marat\", \"L'incoronazione\".\nIl secondo genere prediletto, ancora sull'esempio di F\u00e9libien, \u00e8 il ritratto. All'inizio della carriera e fino alla Rivoluzione, ritrae i suoi familiari e i notabili della sua cerchia, poi Napoleone, il Papa e qualche esponente del regime; in questo genere, il suo stile anticipa spesso la ritrattistica di Ingres. Il suo catalogo comprende anche tre autoritratti e solo tre sono anche i soggetti religiosi: un \"San Girolamo\", il \"San Rocco che intercede presso la Vergine\" e un \"Cristo in croce\". Gli si attribuisce un solo paesaggio e nessuna natura morta.\nI disegni.\nL'opera grafica di David si divide in due gruppi: nel primo, disegni originali, fregi classici, caricature, il celebre schizzo di Maria Antonietta condotta al patibolo e progetti di medaglie e di costumi; nel secondo, schizzi e abbozzi preparatori alle tele, dalla semplice idea fino all'elaborazione ricca di dettagli, ai disegni di monumenti e di paesaggi romani raccolti nei suoi album che utilizza da modelli per le future composizioni. Le tecniche impiegate vanno dal carboncino alla matita, dall'acquerello all'inchiostro.\nLo stile.\nL'evoluzione verso il Neoclassicismo.\nDavid, nato in pieno periodo rococ\u00f2, non pot\u00e9 non esserne un rappresentante. Il soggiorno in Italia fu fondamentale per lo sviluppo della sua personalit\u00e0 artistica, potendo conoscere e apprezzare due maestri del Rinascimento come Raffaello e Correggio, un classicista come Guido Reni fino alla scoperta di Caravaggio e della sua scuola. Al suo ritorno da Napoli, maturato l'abbandono della formazione barocca, la sua conversione al Neoclassicismo passa innanzitutto attraverso gli insegnamenti del proprio maestro, Joseph-Marie Vien, dalla meditazione dell'opera di Poussin, di Gavin Hamilton, di Pompeo Batoni, di Raffaello Mengs e dei suoi studi sull'antichit\u00e0, favoriti dall'opera di Winckelmann.\nLa novit\u00e0 di David consiste nell'aver combinato una ispirazione sia estetica che morale, unendo ragione e passione, piuttosto che l'imitazione della natura e dell'antico. Con il \"Belisario\" e \"Il giuramento degli Orazi\" David trova il suo stile che varier\u00e0 appena con \"Le Sabine\". Nel ritratto, la sua maniera \u00e8 pi\u00f9 libera, vicina al naturalismo di Chardin, e rappresenta un'evoluzione del ritratto psicologico iniziato da Quentin de la Tour.\nLa tecnica.\nLa tecnica utilizzata da David \u00e8 visibile negli abbozzi e nelle opere incompiute che ci sono rimasti e che permettono di osservare la sua maniera di dipingere e di conoscere i processi di realizzazione. Cos\u00ec, l'incompiuto \"Ritratto di Bonaparte\" lascia apparire lo strato di preparazione di pigmenti bianchi a base di piombo sul quale dipinge, ma David dipingeva anche su preparazioni collose.\nLa tavolozza di David era costituita, nell'ordine, dai colori\nNella composizione, egli abbandona la struttura piramidale in voga nel XVII secolo, preferendo quella a fregio ispirata ai bassorilievi antichi, generalizzandola, a partire da \"Il giuramento degli Orazi\", una composizione di struttura rettangolare. Probabilmente David utilizzava uno schema ortogonale basato sul ribaltamento dei lati minori del rettangolo, ma nessun disegno di David mostra tracciati che permettano di verificare il suo modo di comporre, anche se forse il disegno preparatorio dell'\"Ippocrate rifiuta i doni di Artaserse\" di Girodet \u00e8 anche un esempio di come David costruisse i propri dipinti.\nLo scrupolo di David pu\u00f2 essere dimostrato, per esempio, dai ripetuti rifacimenti \u2014 venti volte \u2014 del solo piede sinistro di Orazio nel \"Giuramento\".\nLe false attribuzioni.\nAlla morte del pittore apparve un certo numero di nuove tele che gli furono erroneamente attribuite. Il successo di David e il costo elevato dei suoi dipinti favorirono naturalmente l'attivit\u00e0 dei falsari, come avvenne per il \"Bar\u00e8re alla tribuna\", ora restituito a Laneuville (Kunsthalle Bremen), per il ritratto di Saint-Just, o quello del flautista Fran\u00e7ois Devienne ai Mus\u00e9es Royaux des Beaux-Arts di Bruxelles, considerato autografo fino agli anni trenta del Novecento.\nNel 1883 Jacques-Louis Jules David, nipote del pittore e autore di una sua monografia, not\u00f2 in occasione di un'esposizione, che su diciannove tele presentate come autentiche, solo quattro potevano essere considerate autografe, segnalando in particolare che nessuno dei quattro presunti autoritratti esposti era autentico.\nL'errore viene divulgato dalle autenticazioni degli \"esperti\", come avvenne per il ritratto del convenzionista Milhaud, la cui attribuzione si bas\u00f2 anche sulla falsa firma presente nella tela e si pot\u00e9 depennare il ritratto dal catalogo di David solo grazie all'apparizione di una replica dell'allievo Garneray. Il tribunale dovette poi stabilire la falsa attribuzione di una replica del \"Marat assassinato\" conservata nel Castello di Versailles.\nLe mostre retrospettive hanno permesso di fare il punto sul catalogo davidiano: quella del 1948 ha escluso \"Il convenzionista G\u00e9rard e la sua famiglia\" e il ritratto di Devienne, mentre nel 1989 fu esclusa l'attribuzione di un ritratto, restituito a Quatrem\u00e8re de Quincy, e delle \"Tre dame di Gand\", conservata al Louvre, e pone inoltre dei dubbi sul \"Ritratto del Ge\u00f4lier\" del museo di Rouen.\nLa Scuola di David.\nL'influenza di David pu\u00f2 essere valutata dal numero di allievi che frequentarono il suo \"atelier\" dal 1780 al 1821: se ne sono calcolati circa 470.\nDavid aveva fondato una scuola al suo ritorno a Roma nel 1780, e tra i primi allievi vi furono Wicar, Drouais, Girodet. L'espressione \u00ab\u00c9cole de David\u00bb fu coniata ai primi del XIX secolo e comprende sia l\"'atelier\" che l'influsso esercitato dalla sua pittura. Qualificato di dogmatico, David favor\u00ec per\u00f2 l'espressione di talenti originali e anche lontani dal suo stile, come Antoine Gros, pittore che annuncia il romanticismo di G\u00e9ricault e Delacroix, pur restandogli fedele e prendendo in mano l'atelier al momento dell'esilio di David, su invito del maestro.\nUna dissidenza fu pure espressa da un gruppo di suoi allievi, i \"Barbus\", intenzionati a radicalizzare il neoclassicismo esprimendo un'antichit\u00e0 pi\u00f9 primitiva, ispirata direttamente allo stile greco arcaico, anzich\u00e9 classico. David si oppose a Girodet e a Ingres, dei quali non comprese gli orientamenti artistici: dopo aver visto il dipinto di Girodet \"L'apoteosi degli Eroi francesi morti per la patria\", reag\u00ec esclamando: \u00ab \"\u00c8 pazzo, Girodet! Lui \u00e8 pazzo o io non capisco pi\u00f9 niente di pittura. Sono personaggi di cristallo quelli che ci ha fatto! Che peccato! Col suo talento, ques'uomo non far\u00e0 che follie! Non ha senso comune\" \u00bb. E sul \"Giove e Teti\" di Ingres, avrebbe detto che \u00ab\"\u00e8 delirante\" \u00bb.\nMolti suoi allievi furono anche suoi collaboratori: Drouais l'aiut\u00f2 nella realizzazione del \"Giuramento degli Orazi\", Jean-Baptiste Isabey lavor\u00f2 su \"Gli amori di paride ed Elena\", Fran\u00e7ois G\u00e9rard su \"Gli ultimi momenti di Lepelletier de Saint-Fargeau\", tre allievi collaborarono a \"Le Sabine\", Jean-Pierre Franque, J\u00e9r\u00f4me-Martin Langlois e, occasionalmente, Ingres, che si applic\u00f2 anche al \"Ritratto di madame R\u00e9camier\". Georges Rouget \u00e8 considerato l'assistente preferito di David, e lavor\u00f2 alle repliche del \"Bonaparte al Gran San Bernardo\" e della \"Incoronazione\", dove \u00e8 rappresentato accanto al maestro, nonch\u00e9 al \"Leonida alle Termopili\".\nStoriografia.\nLa prima biografia sul pittore fu redatta, lui vivente, da Chaussard nel \"Pausanias fran\u00e7ais\", e si arresta al 1806, prima dell'esposizione della \"Incoronazione\". Nel 1824 appare anonima una notizia sulla vita e sulle opere dell'artista, ma \u00e8 nel 1826, un anno dopo la sua morte, che viene pubblicata la prima biografia completa, ancora anonima, che tenta di attenuare il rilievo politico avuto dal pittore durante gli anni della Rivoluzione.\nDa allora ne appaiono numerose, da quella di Coupin a quella di Miette de Villars, che seguono lo stesso indirizzo. Nel 1855, con il suo \"Louis David, son \u00e9cole, son temps\", l'allievo \u00c9tienne-Jean Del\u00e9cluze cerca di delineare con obiettivit\u00e0 il ruolo avuto dal pittore nelle vicende della Francia rivoluzionaria. La lunga frequentazione con il Maestro consente a Del\u00e9cluze di narrare molti episodi della sua vita e di citare numerose sue affermazioni che danno un quadro delle idee artistiche di David: la sua mancanza di dogmatismo e il suo sollecitare gli allievi a non seguire modelli artistici precostituiti, quanto piuttosto le proprie inclinazioni.\nCon l'apparire delle mostre retrospettive, si ravviva l'interesse per l'opera artistica e diversi storici fanno apparire nella \"Gazette des Beaux-Arts\" o nell\"'Revue de l'art fran\u00e7ais ancien et moderne\", studi dettagliati sull'artista. Nel Novecento l'opera di David \u00e8 affrontata da Agnes Humbert con il \"David, essais de critique marxiste\". Nel 1948, bicentenario della nascita, si inaugura una grande mostra e appaiono il saggio di David Dowd sul ruolo avuto dall'artista durante la Rivoluzione, la monografia di Louis Hautecoeur e lo studio di Alvar Gonzales Palacios sull'arte del pittore sotto Napoleone. Dopo la grande biografia di Antoine Schnapper, l'esposizione del 1989 rappresenta l'occasione di affrontare nuove tematiche sull'arte di David nell'ambito degli atti \"David contre David\", dove l'artista \u00e8 analizzato sotto i pi\u00f9 diversi aspetti."}
{"id": "1289726", "revid": "124123", "url": "https://it.wikipedia.org/wiki?curid=1289726", "title": "Nati nel 1310", "text": ""}
{"id": "1289730", "revid": "287204", "url": "https://it.wikipedia.org/wiki?curid=1289730", "title": "Hobgoblin", "text": ""}
{"id": "1289732", "revid": "729019", "url": "https://it.wikipedia.org/wiki?curid=1289732", "title": "Epicanto", "text": "Lepicanto \u00e8 la piega cutanea che si trova sopra l'occhio davanti alla palpebra.\nL'epicanto pu\u00f2 essere:\nL'epicanto pu\u00f2 anche non essere pronunciato e quindi assente.\nLa distribuzione mondiale di questi tre tipi non sottolinea nessuna peculiarit\u00e0 etnica n\u00e9 patologica.\nPlica mongolica.\nLa posizione mediale dell'epicanto, talvolta detta \"plica mongolica\", \u00e8 caratteristica di popolazioni diverse quali i Boscimani, le genti asiatiche, amerindie e anche presso alcuni europei (ad esempio, Scandinavi e Polacchi) Inoltre, \u00e8 quasi costante nella sindrome di Down (per tale motivo in passato tale malattia venne definita \"mongoloidismo\") ed \u00e8 spesso presente anche in persone affette da molte altre sindromi genetiche .\nCharles Darwin ipotizz\u00f2 un significato evoluzionistico di tipo adattativo-selettivo per spiegare la particolarit\u00e0 dell'epicanto mediale, e ancora oggi tale tesi \u00e8 abbondantemente utilizzata (cfr. ceppo mongoloide). Secondo tale teoria la medialit\u00e0 dell'epicanto \u00e8 finalizzata a difendere l'occhio dai venti freddi della Siberia, tant'\u00e8 che la visione non ne risulta essere diminuita.\nCavalli-Sforza avanza per\u00f2 l'ipotesi che successivamente tale variante si sia diffusa non pi\u00f9 a scopo selettivo, ma come carattere culturale estetico, cosa che spiegherebbe la sua presenza oltre il freddo continentale siberiano."}
{"id": "1289736", "revid": "1263156", "url": "https://it.wikipedia.org/wiki?curid=1289736", "title": "Trecentotredici", "text": ""}
{"id": "1289740", "revid": "253269", "url": "https://it.wikipedia.org/wiki?curid=1289740", "title": "Daphne Zuniga", "text": "Biografia.\nFiglia di un professore di filosofia originario del Guatemala, Joaquin Zuniga, e di una unitariana di origini polacche e finlandesi, si diploma alla \"Woodstock Union High School\" nel 1980. L'attrice ha diviso un appartamento a Los Angeles con Meg Ryan, quando entrambe cercavano di affermarsi come attrici.\nInizia la sua carriera partecipando ad un paio di episodi di \"Casa Keaton\", nel 1985 recita in \"Crazy for You\", seguito da \"Sacco a pelo a tre piazze\" e \"Balle spaziali\" (1987) nel quale interpreta il divertente ruolo della Principessa Vespa.\nNel 1989 recita nel film \"La mosca 2\", la sua parte \u00e8 quella di Beth Logan, una giovane ragazza che durante il turno di notte si innamora del protagonista.\nNel 1989 \u00e8 al fianco di Matthew Modine nel film \"Corso di anatomia\". Nel 1992 interpreta il ruolo che l'ha resa celebre, quello di Jo Reynolds nella serie tv \"Melrose Place\", di Darren Star (conosciuto ai tempi degli studi). Interpreta Jo Reynolds fino al 1996; dopo aver lasciato \"Melrose Place\", partecipa a molti film per la televisione e ottiene piccole apparizioni in serie tv.\nNel 2003 ha partecipato all'episodio \"La vergogna (5x08)\" di \"\", nelle vesti di avvocato.\nNel 2004 interpreta Shelly Pierce nella serie \"American Dreams\", l'anno seguente \u00e8 Lynn Kerr nella serie di breve durata \"Beautiful People\".\nDal 2008 al 2012 interpreta Victoria, la mamma di Brooke Davis nella serie televisiva \"One Tree Hill\". Nel 2010 riveste i panni di Jo Reynolds in Melrose Place.\nHa anche recitato nel film \"Danza mortale\".\nNel 2010 \u00e8 protagonista della commedia \"Vite parallele\" con Faye Dunaway.\nDoppiatrici italiane.\nNelle versioni in italiano delle opere in cui ha recitato, Daphne Zuniga \u00e8 stata doppiata da:"}
{"id": "1289742", "revid": "196390", "url": "https://it.wikipedia.org/wiki?curid=1289742", "title": "Chiesa della Vergine della Torricella", "text": ""}
{"id": "1289745", "revid": "287204", "url": "https://it.wikipedia.org/wiki?curid=1289745", "title": "I giorni della gloria", "text": "I giorni della gloria (\"The Grass Crown\") \u00e8 un romanzo storico scritto da Colleen McCullough e pubblicato nel 1991.\n\u00c8 il secondo volume di una saga ambientata nell'Antica Roma, che racconta gli ultimi decenni della Repubblica romana, dall'avvento di Gaio Mario a quello di Augusto.\nTrama.\nLa stella di Mario comincia ormai ad offuscarsi, mentre quella di Silla \u00e8 in rapida ascesa. Lo scontro tra i due titani sta per iniziare e Roma \u00e8 ormai divisa tra due schieramenti politici, quello popolare e quello aristocratico. Nel susseguirsi dei colpi di potere tra il vecchio Mario ed il sempre pi\u00f9 determinato Silla, si intrecciano le vicende politiche e militari dei Romani ed in particolar modo del giovane Marco Livio Druso, che eletto tribuno della plebe, \u00e8 intenzionato con la riforma agraria a limitare lo strapotere patrizio. Il suo assassinio porter\u00e0 allo scoppio della Guerra Sociale.\nNon c'\u00e8 pace in questi tormentati secoli. Silla diventa console e deve partire in Oriente contro Mitridate. Approfittando della sua assenza, Mario ed i suoi sostenitori attuano un colpo di Stato. Il settimo consolato di Mario, per\u00f2, non durer\u00e0 a lungo, in quanto l'anziano duce muore pochi giorni dopo per un ictus. Mai come ora Roma \u00e8 divisa ed una nuova guerra civile si prepara...\nMentre la grande storia va avanti, cominciano ad apparire le nuove leve che segneranno il futuro di Roma, ciascuno a modo suo; il giovane Gneo Pompeo, figlio di Gneo Pompeo Strabone, avvia la sua carriera militare come cadetto sotto lo spietato padre, ed intercede presso di lui per conferire un incarico amministrativo ad un allievo ufficiale, il coetaneo Marco Tullio Cicerone; questi \u00e8 un brillante principe del foro, che si \u00e8 gi\u00e0 fatto conoscere come avvocato e diventer\u00e0 uno dei pi\u00f9 noti oratori del suo tempo, ma \u00e8 assolutamente ignorante in materia militare; l'intervento di Pompeo segna l'inizio della loro amicizia, che si incriner\u00e0 per\u00f2 molti anni dopo.\nQuinto Servilio Cepione il giovane scopre che la moglie Livia Drusa lo ha tradito con Marco Porzio Catone, e ritiene che i suoi figli non siano pi\u00f9 suoi; i bambini vanno quindi a vivere nella casa di Druso, fratello di Livia; ne usciranno cambiati in modo estremo: Servilia (futura amante di Cesare e madre di Bruto) fa la spia per conto del padre, ma viene scoperta dallo zio e condannata a non uscire di casa fino al matrimonio; la condanna viene meno per l'assassinio di Druso; Cepione morir\u00e0 poi durante le Guerre Sociali e la bambina sar\u00e0 accudita da due donne sue parenti che la tratteranno male, ma lei sapr\u00e0 resistere e diventare una matrona astuta e manipolatrice. Il piccolo Quinto Servilio e il fratellastro Marco (il futuro Uticense) resteranno sempre uniti, finch\u00e9 il primo non morir\u00e0 anni dopo durante una campagna militare e il secondo non riuscir\u00e0 nemmeno a stargli accanto nelle ultime ore.\nIntanto la \"gens Iulia\" viene colpita dalla tragedia; alla morte di Mario, i fratelli Sesto e Gaio si legano al nuovo capo dei \"populares\", Cinna, ma entrambi muoiono colpiti da malattie; Sesto (sempre debilitato per l'asma) muore dopo aver contratto una polmonite, e Gaio muore allacciandosi un calzare per un ictus al cervello; il ramo di Sesto \u00e8 totalmente privo di eredei maschi, di quello di Gaio resta solo l'ultimogenito Gaio (il futuro Cesare Dittatore, allevato dalla madre Aurelia, che fedele al suo ruolo si concentra su di lui, rifiutando perfino la richiesta di Silla di essere la sua amante (nonostante l'amicizia e l'attrazione tra i due); per la rabbia, Silla uccider\u00e0 segretamente Quinto Cecilio Metello Numidico strozzandolo.\nIl giovane Gaio \u00e8 anche impedito a seguire la sua strada; il ragazzo \u00e8 stato infermiere di Gaio Mario quando costui \u00e8 stato colpito dal secondo ictus, ed ha appreso l'arte della guerra dai racconti dello zio al suo capezzale; ma il vecchio Mario, memore della profezia che indicava il nipote come il pi\u00f9 grande romano di tutti i tempi, trova un astuto sistema per tarpargli le ali; lo fa nominare \"flamine dialis\", cio\u00e8 sacerdote particolare di Giove, ruolo che proibisce di toccare cavalli e oggetti di ferro (incluse le armi); oltre a precludergli la carriera militare, Mario si accorda per sposarlo a Cinnilla, la piccola figlia di Cinna ancora bambina (che sar\u00e0 la prima moglie di Cesare). Bloccato dalle sue superstizioni e credenze di romano, Cesare non si oppone, nonostante lo desideri ardentemente. La salvezza gli verr\u00e0 incontro qualche anno dopo, per mano dell'ultimo uomo da cui si sarebbe aspettato aiuto.\nSconfitto Mitridate, Silla si muove per tornare indietro e riprendersi il controllo di Roma."}
{"id": "1289747", "revid": "287204", "url": "https://it.wikipedia.org/wiki?curid=1289747", "title": "Unione Calcio Sampdoria 1992-1993", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1992-1993.\nStagione.\nLa stagione di Serie A 1992-1993, primo anno con Sven-G\u00f6ran Eriksson direttore tecnico, fu chiuso dalla Sampdoria al settimo posto senza riuscire per il secondo anno consecutivo a entrare in zona UEFA. Cocente l'eliminazione in Coppa Italia ad opera del Cesena, gi\u00e0 in agosto. Priva di impegni europei, la Samp assistette ad un progressivo ridimensionamento delle proprie ambizioni, con i nuovi acquisti (salvo Jugovic) poco incisivi, in particolare il terzino Walker."}
{"id": "1289748", "revid": "1745361", "url": "https://it.wikipedia.org/wiki?curid=1289748", "title": "Prima persona (narrativa)", "text": "L'io narrante o narrativa in prima persona \u00e8 una tecnica narrativa in cui la vicenda dell'opera \u00e8 narrata e descritta da un personaggio che \u00e8 protagonista o comunque partecipe delle azioni.\nLa narrativa in prima persona pu\u00f2 apparire in diverse forme narrative: monologo interiore, come nelle \"Memorie dal sottosuolo\" di Dostoevskij; monologo drammatico, come ne \"La caduta\" di Albert Camus; o ancora in modo esplicito come ne \"Le avventure di Huckleberry Finn\" di Mark Twain.\nDal momento che il narratore \u00e8 all'interno della storia, pu\u00f2 non essere al corrente di tutti gli eventi della storia. Per questa ragione, l'io narrante \u00e8 spesso utilizzato nella letteratura gialla, in modo che il narratore ed il lettore progrediscono insieme nella risoluzione del caso. Un esempio di questa tecnica nel giallo \u00e8 ben rappresentato da \"L'assassinio di Roger Ackroyd\" di Agatha Christie. Il pi\u00f9 celebre \"io narrante\" \u00e8, probabilmente, il Dottor Watson, personaggio dei romanzi e racconti scritti da Arthur Conan Doyle aventi per protagonista Sherlock Holmes."}
{"id": "1289752", "revid": "1318658", "url": "https://it.wikipedia.org/wiki?curid=1289752", "title": "Via del sale lombarda", "text": "La via del sale lombarda \u00e8 un antico tracciato che permetteva il commercio del sale mettendo in comunicazione Pavia con Genova. Attraverso questa via transitavano le merci provenienti dal settentrione, soprattutto lana e armi, per raggiungere il porto di Genova dove, per il viaggio di ritorno veniva caricato il sale, materiale prezioso di difficile reperimento nei territori lontani dal mare, indispensabile per la conservazione degli alimenti e la concia del cuoio.\nPercorso.\nLa via seguiva tutta la valle Staffora (provincia di Pavia), percorreva il crinale che divide la val Borbera (provincia di Alessandria) dalla val Boreca (provincia di Piacenza) per scendere in val Trebbia.\nIl percorso da Pavia (dove si trovava uno dei pi\u00f9 importanti Fondaci del Sale dell'Italia settentrionale, destinato anche a rifornire Milano) si dirigeva verso sud, su strade e mulattiere, toccando Voghera, si inoltrava lungo la valle Staffora, passando per Varzi, risaliva il fondovalle fino al paese di Castellaro, saliva al monte Bogleglio (1492 m), passando sul crinale per il monte Chiappo (1700 m), il monte Cavalmurone, il monte Legn\u00e0, il monte Carmo e il monte Antola (1597 m) discendeva a Torriglia in val Trebbia, punto di incontro con i tracciati piemontesi ed emiliani e da l\u00ec raggiungeva agevolmente Genova attraverso il passo della Scoffera.\nStoria.\nIn epoca longobarda e carolingia la gestione del sale e del suo trasporto venne recuperata grazie alle fondazioni di monasteri regi fondati e gestiti dai monaci benedettini di san Colombano dipendenti o in rete con l'abbazia matrice di Bobbio (PC) fondata nel 614.\nDopo la caduta dei Longobardi ad opera di Carlo Magno, il Sacro Romano Impero costitu\u00ec i Feudi imperiali con lo scopo di mantenere un passaggio sicuro verso il mare; oltre alla gi\u00e0 presente gestione dei feudi monastici, assegn\u00f2 questi territori a famiglie fedeli che dominarono per secoli questi feudi.\nLe valli Staffora, Borbera, Curone, Trebbia, Aveto, Magra erano dal 1164 sotto il dominio della famiglia Malaspina che, in accordo con la citt\u00e0 di Pavia, garantiva il flusso delle merci attraverso il suo territorio, riscuotendo relative tasse e gabelle e garantiva la sicurezza delle merci e la protezione dei viandanti. L'apertura di questa via per il mare fece diventare il paese di Varzi un centro commerciale di grande importanza fornito di negozi, magazzini e depositi e protetto da un castello cinto da mura.\nIl trasporto dei sacchi di sale veniva effettuato a dorso di mulo, poich\u00e9 le strette e disagevoli mulattiere che si inerpicavano sui pendii non permettevano certo il passaggio di carri. Una rete con punti di tappa offriva ad uomini ed animali alloggio e stallazzo per questa lunga traversata.\nOggi la via del sale, perso il suo valore commerciale, \u00e8 divenuta meta di escursioni e trekking, snodandosi in un ambiente di particolare interesse naturalistico.\nTre sono le aree di salvaguardia:"}
{"id": "1289754", "revid": "123996803", "url": "https://it.wikipedia.org/wiki?curid=1289754", "title": "Logan Marshall-Green", "text": "Biografia.\nNato a Charleston (Carolina del Sud), \u00e8 cresciuto con la madre, Lowry Marshall, a Cranston. Ha un fratello gemello di nome Taylor, che lavora come produttore televisivo. Marshall-Green ha effettuato gli studi universitari presso l'Universit\u00e0 del Tennessee, Knoxville, dove ha anche scritto per il giornale della scuola, \"The Daily Beacon\". Ha frequentato il National Theater Institute a Waterford (Connecticut) e poi ha continuato gli studi ottenendo un master in Belle Arti nel programma di recitazione dell'Universit\u00e0 di New York presso la Tisch School of the Arts.\nHa interpretato diversi ruoli in vari telefilm, si \u00e8 fatto notare con l'interpretazione di Trey Atwood nella serie televisiva \"The O.C.\", nel 2005. Precedentemente \u00e8 anche apparso nelle serie \"Law &amp; Order - Unit\u00e0 vittime speciali\" e \"Law &amp; Order - I due volti della giustizia\". Nel 2007 \u00e8 stato tra i protagonisti della serie \"Traveler\" con poca fortuna, visto che la serie \u00e8 stata cancellata dopo sole 8 puntate. Nel 2009 recita nella serie televisiva \"Dark Blue\". Nel 2012 recita nel film \"Prometheus\" di Ridley Scott e nel 2013 in \"As I Lay Dying\" di James Franco. Nel 2016 recita in \"Snowden\" di Oliver Stone, mentre nel 2017, interpreta il secondo Shocker nel film \"\" del Marvel Cinematic Universe.\nVita privata.\nDal 2012 \u00e8 sposato con l'attrice Diane Gaeta, da cui ha avuto due figli; Culla Mae Marshall-Green e Tennessee Logan Marshall-Green.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1289756", "revid": "15756", "url": "https://it.wikipedia.org/wiki?curid=1289756", "title": "G\u00ea (popolo)", "text": "G\u00ea \u00e8 un gruppo di trib\u00f9 amerinde del Brasile sud-orientale e dell'Argentina nord-occidentale, avente un'omogenea e precisa unit\u00e0 etnica e linguistica, compresa fra le lingue amerinde.\nFin dal XVI secolo i G\u00ea furono noti per la ferocia e bellicosit\u00e0 con cui si opposero alla penetrazione dei bianchi e per le frequenti lotte ingaggiate contro le altre trib\u00f9 indigene.\nProprio per questi continui e feroci scontri il loro numero, una volta molto elevato, ora si \u00e8 decisamente ridotto.\nL'agricoltura, bench\u00e9 praticata, \u00e8 meno importante della caccia e della pesca.\nPossiedono una limitata organizzazione politica mentre hanno una notevole organizzazione sociale che si rivela nelle numerose cerimonie e nelle particolari usanze estetiche, infatti, alcuni si pitturano il corpo e si inseriscono un disco di legno nel labbro inferiore e nel lobo dell'orecchio.\nLe trib\u00f9 principali del gruppo, ormai in via di estinzione, sono quelle dei Cayap\u00f2, degli Akua, dei Botocudo e dei Crenak."}
{"id": "1289760", "revid": "35707", "url": "https://it.wikipedia.org/wiki?curid=1289760", "title": "Stargate (programma televisivo)", "text": ""}
{"id": "1289767", "revid": "729019", "url": "https://it.wikipedia.org/wiki?curid=1289767", "title": "Sindrome di Pallister-Killian", "text": "La sindrome di Pallister-Killian \u00e8 una sindrome genetica molto rara causata da una tetrasomia in mosaico 12p causata dalla presenza di un isocromosoma 12p.\nSi ha quindi cariotipo 46,XX o XY / 47,XX o XY + i(12p).\nLa popolazione cellulare che esprime l'anomalia genomica \u00e8 relegata alla cute e alle cellule ematopoietiche. La diagnosi deve essere quindi effettuata tramite analisi cromosomica su fibroblasti ottenuti tramite biopsia cutanea.\nQuadro clinico.\nLa sindrome di Pallister-Killian \u00e8 caratterizzata soprattutto da un particolare aspetto facciale: fronte alta, capelli radi, occhi piccoli con epicanto e pieghe periorbitarie, il naso ha la radice infossata e le narici antiverse, la bocca \u00e8 grande con macroglossia, il labbro inferiore \u00e8 sporgente, e la mandibola prominente.\nAlla sindrome \u00e8 inoltre associato ritardo psicomotorio di intensit\u00e0 variabile."}
{"id": "1289772", "revid": "287204", "url": "https://it.wikipedia.org/wiki?curid=1289772", "title": "I favoriti della fortuna", "text": "I favoriti della fortuna (\"Fortune's Favourites\") \u00e8 un romanzo storico scritto da Colleen McCullough e pubblicato nel 1993.\n\u00c8 il terzo volume di una saga ambientata nell'Antica Roma, che racconta gli ultimi decenni della Repubblica romana, dall'avvento di Gaio Mario a quello di Augusto.\nTrama.\nRoma - I secolo a.C.\nLucio Cornelio Silla, tornato a Roma dopo le campagne d'Oriente contro Mitridate del Ponto, inizia in qualit\u00e0 di dittatore la sua riforma reazionaria dello stato. Sono molte le vittime che cadono nelle sue liste di proscrizione, compreso suo nipote, il giovane Giulio Cesare, colpevole di rifiutarsi di lasciare sua moglie Cinnilla, figlia del defunto Cinna, avversario politico di Silla da questi fatto assassinare. Sar\u00e0 per il giovane Cesare l'inizio di una breve fuga e di straordinarie avventure, che lo porteranno fino in Oriente dove si far\u00e0 notare per la campagna contro i pirati e come valente stratega presso il re Nicomede di Bitinia. Per il suo eroismo otterr\u00e0 in premio la Corona Civica e con essa il diritto di tornare a Roma ed accedere al Senato.\nIntanto in Italia ed in Spagna un altro generale di pochi anni pi\u00f9 grande rispetto a Cesare sta conquistando le folle con le sue imprese contro il ribelle Quinto Sertorio e come favorito di Silla. Il suo nome \u00e8 Gneo Pompeo. Questi ha accompagnato Silla durante la sua seconda marcia su Roma e si \u00e8 legato alla sua stella. Ottimo generale ma di origini oscure (viene dal Piceno), p smanioso di legarsi alle famiglie aristocratiche romane; avr\u00e0 parecchie mogli nella sua vita, quasi tutte morte di parto (fatto comune tra le giovani donne nobili, a causa dei matrimoni tra parenti pi\u00f9 o meno vicini che all'epoca erano la norma). Il tempo lo far\u00e0 incontrare con un altro promettente politico, Marco Emilio Crasso, tramite il quale conoscer\u00e0 il giovane Cesare.\nQuesti, durante la sua ascesa, dovr\u00e0 subire quelle che arriver\u00e0 in seguito a considerare le perdite dettate dal destino per condurlo alla gloria; innanzitutto la morte dell'amata zia Giulia, vedova di Mario, che \u00e8 stata una seconda madre per lui (Aurelia, per educare il figlio alla lotta, ha voluto negargli l'affetto materno temendo che lo indebolisse), poi la morte della giovane moglie Cornelia Cinna (durante la nascita del suo primo figlio maschio, poich\u00e9 ha gi\u00e0 avuto la piccola Giulia). Alla fine Cesare partir\u00e0 per la Spagna dove assumer\u00e0 l'incarico di questore. Prima per\u00f2 comincia a intrecciare relazioni con donne di ogni fascia sociale, aiutato dalla sua innata bellezza e virilit\u00e0; Aurelia gli consiglia, per mettere a tacere voci di omosessualit\u00e0 legate alla sua amicizia con un defunto sovrano orientale, di cornificare i suoi nemici politici per screditare le loro dichiarazioni, pratica che Cesare porter\u00e0 avanti a lungo. Ha anche modo di incontrare i figli di sua cugina Giulia Antonia, la moglie di Marco Antonio Cretese: sono un trio di terribili pesti, tra cui si distingue Marco, suo futuro luogotenente.\nSi fa strada anche Marco Tullio Cicerone, l'avvocato che desta perfino l'ammirazione di Silla quando attacca il suo liberto Lucio Cornelio Crisogono; questi si \u00e8 arricchito con le proscrizioni accordandosi a volte con parenti avidi o rancorosi, forse all'insaputa del suo padrone; non potendo attaccare direttamente il sistema delle proscrizioni sillane, bersaglia il liberto che le gestisce e riesce a far prosciogliere il suo cliente. Ma il suo capolavoro \u00e8 l'accusa contro Gaio Verre! Questi \u00e8 un avido opportunista e profittatore che inganna e deruba chiunque pu\u00f2, dove pu\u00f2 e come pu\u00f2, anche cittadini romani; gia incontrato da Cesare in oriente e quasi smascherato da lui, Verre era tornato a Roma per proseguire la carriera politica; nominato governatore della Sicilia, l'ha saccheggiata in lungo e in largo. I possidenti locali si rivolgono a Cicerone, era stato questore nell'isola e aveva lasciato un buon ricordo di s\u00e9; ma questi \u00e8 riluttante perch\u00e9 abituato a sostenere la difesa, cosa che lo mette in condizione di parlare per ultimo e lasciare un ricordo pi\u00f9 duraturo; tuttavia l'avvocato accetta, sia per la sfida in s\u00e9 sia per la vicinanza intellettuale alla cultura greca siciliana; astutamente chiede e ottiene di poter variare la procedura comune: invece di esporre una sola accusa alla volta e poi lasciare alla difesa la replica, Cicerone ottiene di presentare tutte le accuse prima e lasciare alla controparte il diritto di replica su ciascuna dopo; il collega Ortensio viene spiazzato perch\u00e9 ignora l'entit\u00e0 delle malefatte di Verre, e intuisce che di fronte all'elenco nessun giurato dimenticherebbe mai neppure un solo crimine! Cicerone vince il processo a mani basse e si affretta a mettere i sigilli su tutti i beni di Verre, prima che gli oggetti spariscano.\nLa competizione tra Crasso e Pompeo aumenta pur restando su toni civili; su consiglio di Cesare, i due si fanno eleggere al consolato, restaurano i diritti dei triuni della plebe (che Silla aveva quasi completamente annullati) e ottengono la terra per i loro veterani, scampando alla possibile azione legale; Pompeo decide di dare in beneficenza un decimo della propria fortuna ad Ercole Invitto, per ingraziarsi l'elettorato, e organizza una serie di giochi e spettacoli grandiosi; per superarlo, Crasso chiede consiglio all'amico Cesare che gli propone una strategia astuta; piuttosto che spendere il denaro in pchi giorni di baldoria esagerata, Crasso diluir\u00e0 il contributo su parecchi giorni, concentrando buona parte della somma nell'acquisto di grano; in questo modo la gente manger\u00e0 a sue spese per circa due mesi, ricordando il suo nome al lungo. Saputo della cosa, Pompeo ha una crisi di rabbia e pianto, assistito dall'oratore Quinto Ortensio Ortalo e dal letterato Marco Terenzio Varrone, suo vecchio amico; \u00e8 questi a rivelare la mano di Cesare nel trucco; Pompeo vorrebbe trovare il modo di sbarazzarsi di lui subito, ma Ortensio lo ammonisce invece di tenerselo buono; l'avvocato non solo riconosce l'astuzia del giovane, ma sa bene che fu uno dei pochi a tenere testa a Silla, tanto da impressionare anche il suo fedelissimo Lucullo. Vinto, Pompeo accetta la sconfitta ma si ripromette di ricordare il danno al suo consolato!"}
{"id": "1289775", "revid": "339392", "url": "https://it.wikipedia.org/wiki?curid=1289775", "title": "Pieve dell'Assunzione di Maria (Montisi)", "text": ""}
{"id": "1289778", "revid": "1573940", "url": "https://it.wikipedia.org/wiki?curid=1289778", "title": "Muhammad II ibn Hisham", "text": "Biografia.\nNel 1009, approfittando del fatto che l'uomo forte del califfato, Abd al-Rahman Sanchuelo, era impegnato in una campagna militare in Le\u00f3n contro il re Alfonso V, una rivoluzione spodest\u00f2 il califfo Hish\u0101m II ibn al-\u1e24akam e pose sul trono un altro omayyade, Mu\u1e25ammad II (al-Mahd\u012b) ibn Hish\u0101m, che adott\u00f2 il titolo (laqab) di al-Mahd\u012b bi-ll\u0101h (il ben guidato da Dio). Al rientro a Cordova di Sanchuelo lo fece imprigionare e, nonostante quest'ultimo implorasse il perdono, lo fece mettere a morte il 4 marzo del 1009.Hish\u0101m II, invece fu tenuto segretamente in prigione.\nPoco dopo, per aver dato per morto il suo predecessore Hish\u0101m II (che, al contrario, era ancora in vita), perse l'appoggio dei berberi che proclamarono califfo un altro omayyade, anche lui di nome Hish\u0101m, che per\u00f2 fu sconfitto ed ucciso da al-Mahd\u012b.I berberi allora si riorganizzarono sotto la guida del padre dell'aspirante califfo Hish\u0101m, Sulaym\u0101n b. al-\u1e24akam, \"al-Musta\u02bf\u012bn\", che, alleatosi ai Castigliani, ebbe la meglio su al-Mahd\u012b nella battaglia di Cantich, del primo novembre 1009. al-Musta\u02bf\u012bn riconobbe Hish\u0101m II califfo, ma, subito dopo, lo costrinse ad abdicare in suo favore. Nel 1010 al-Mahd\u012b, che nel frattempo si era rifugiato a Toledo, alleatosi ai conti di Barcellona, Raimondo Borrell III e d'Urgell, Ermengol I, nel maggio di quello stesso anno, sconfisse Sulaym\u0101n nei pressi della citt\u00e0 e riconquist\u00f2 Cordova, che fu messa a sacco dai Catalani. Al-Mahd\u012b era califfo per la seconda volta, ma i suoi mercenari detti \"gli schiavi\" (provenienti da mezza Europa), gli si rivoltarono contro e lo assassinarono e nel mese di luglio 1010 riportarono per la terza volta sul trono Hish\u0101m II."}
{"id": "1289779", "revid": "339392", "url": "https://it.wikipedia.org/wiki?curid=1289779", "title": "Pieve dell'Assunta", "text": ""}
{"id": "1289780", "revid": "122921616", "url": "https://it.wikipedia.org/wiki?curid=1289780", "title": "Nikki Griffin", "text": "\u00c8 particolarmente nota per aver interpretato il ruolo di Jess Sathers nel telefilm The O.C.\nSerie televisive.\nHOW I MET YOUR MOTHER"}
{"id": "1289785", "revid": "76963", "url": "https://it.wikipedia.org/wiki?curid=1289785", "title": "Sh\u014dtar\u014d Morikubo", "text": "Ha anche avuto una carriera come cantante singolo.\nNel 22 febbraio 2007 si \u00e8 sposato con la sua collega doppiatrice Y\u016b Asakawa.\nCarriera.\nRuoli noti.\nHa dato voce ai seguenti personaggi in lingua giapponese:\nAlbum discografici.\n\"Zui\" \u00e8 un album di Shotaro Morikubo uscito nel 2001, e contiene 10 tracce tra cui \"The Answer\" e \"Moon Light\" che vennero utilizzate nel videogioco \"Mega Man X6\". Il concerto per questo album \u00e8 intitolato \"Showtaro Morikubo Live House Tour\".\n\"Hard Spirit\" \u00e8 un album in collaborazione con il doppiatore Hiroki Takahashi. Ognuno di loro aveva due brani cantati singolarmente. Morikubo canta da solo in \"Hurry Up Drive\" e \"Change or Never change\", e i singoli di Takahashi sono \"Thanks for...\" and \"Believe me\"."}
{"id": "1289786", "revid": "121061443", "url": "https://it.wikipedia.org/wiki?curid=1289786", "title": "Filtro dell'olio", "text": "Il filtro dell'olio \u00e8 un componente presente nei motori endotermici; pu\u00f2 essere di vario tipo, i pi\u00f9 comuni sono il tipo meccanico (con funzionamento analogo al filtro dell'aria) o raramente di tipo magnetico (attrae i residui metallici magneticamente); l'elemento filtrante \u00e8 un tipo speciale di carta o altro materiale sintetico, e la sua funzione \u00e8 quella di raccogliere i residui metallici che vanno nell'olio motore nel normale funzionamento del suddetto motore.\nOrigine dei residui.\nI residui metallici si formano per via della normale usura dei vari organi del motore: pistone, fasce elastiche del pistone, raschiaolio, cilindro, cuscinetti del banco motore e cuscinetti della biella; pu\u00f2 capitare, soprattutto se il motore ha lavorato molto e incomincia ad arrivare al termine della sua vita utile, che vadano a finire nell'olio anche i residui della combustione, in modo decisamente pi\u00f9 marcato di un motore nuovo o a met\u00e0 vita; tutti questi residui, dovuti al normale funzionamento, possono, se eccessivi o presenti per molto tempo, provocare un eccessivo consumo del motore o nei casi peggiori il grippaggio.\nFiltro meccanico.\nI filtri dell'olio possono essere in metallo, avvitabili direttamente sul blocco motore e contenenti l'elemento filtrante di carta, ma sono sempre meno prodotti per le case automobilistiche o motociclistiche e vengono sostituiti sempre pi\u00f9 dai filtri olio a immersione in carta, come quelli normalmente in uso fino agli anni '50/'60, da inserirsi in un apposito contenitore a bicchiere a sua volta collegato al blocco motore, infatti secondo le case e le ditte smaltitrici questi filtri sono decisamente pi\u00f9 facili da smaltire.\nFiltro magnetico.\nI filtri magnetici, come suggerisce il nome, utilizzano il magnetismo per \"catturare\" i residui metallici dall'olio. L'uso di questo tipo di filtro \u00e8 stato via via abbandonato, dato che l'accumulo di residui metallici riduce le propriet\u00e0 magnetiche dell'elemento filtrante; \u00e8 perci\u00f2 necessario pulire il filtro con una certa frequenza per evitare di consumare velocemente gli organi del motore. Le varie case produttrici, volendo assicurare durate maggiori ai loro motori, hanno quindi optato per l'impiego dei filtri meccanici in carta.\nFiltro centrifugo.\nUtilizzato fino agli anni '70, come nel caso della Fiat Nuova 500, caratterizzato da una girante che centrifugando l'olio in una camera munita di lobi, le sporcizie si bloccano in questi lobi, mentre l'olio tende a scorrere e proseguire nel circuito olio."}
{"id": "1289790", "revid": "121605045", "url": "https://it.wikipedia.org/wiki?curid=1289790", "title": "George Harrison (album)", "text": "George Harrison \u00e8 il decimo album solista di George Harrison, pubblicato nel 1979 dall'etichetta Dark Horse Records.\nTre anni dopo la pubblicazione di \"Thirty-Three &amp; 1/3\", George Harrison ritorna nel mondo della musica con l'omonimo album. Il responso della critica fu benevolo, giudizio che \u00e8 rimasto immutato nel tempo: \"George Harrison\" \u00e8 ancora considerato tra i migliori album del musicista di Liverpool. Per quel che riguarda le vendite, furono discrete in Gran Bretagna (39\u00ba posto per l'album e 51\u00ba per il singolo \"Blow Away\") e pi\u00f9 che buone negli Stati Uniti (rispettivamente 16\u00ba e 14\u00ba).\nI singoli estratti furono \"Blow Away\", \"Love Comes to Everyone\" e \"Faster\" ; quest'ultima rivela il forte interesse di Harrison per la Formula 1.\n\"Not Guilty\" risale al 1968 e fu esclusa all'ultimo momento dal \"White Album\". Si tratta ovviamente di una nuova registrazione; la versione registrata dai Beatles si pu\u00f2 trovare nella \"Anthology 3\".\n\"Here Comes the Moon\" richiama nel titolo un classico di Harrison, \"Here Comes the Sun\".\nL'album \u00e8 stato ristampato su CD nel 2004, sia individualmente sia come parte integrante del cofanetto \"The Dark Horse Years 1976-1992\". La ristampa presenta un suono rimasterizzato, un libretto molto curato e, come \"bonus track\", il \"demo\" di \"Here Comes the Moon\"."}
{"id": "1289791", "revid": "114283131", "url": "https://it.wikipedia.org/wiki?curid=1289791", "title": "Classe Fante", "text": "La classe Fante di cacciatorpediniere della Marina Militare era costituita da tre unit\u00e0 appartenute alle United States Navy della classe Fletcher che l'Italia acquist\u00f2 dagli USA negli anni 1969-70, allo scopo di sostituire i cacciatorpediniere della classe Artigliere. Queste unit\u00e0 che subirono delle modifiche rispetto all'armamento originale, essendo navi molto usurate prestarono servizio solamente per un quinquennio, tranne il \"Lanciere\" che venne subito posto in disarmo e cannibalizzato per fornire pezzi di ricambio alle altre due unit\u00e0 gemelle. Le unit\u00e0 acquistate erano infatti inizialmente due, l' ribattezzata \"Fante\" (numero di matricola D 561) e il \"Lanciere\" che entrarono a far parte della Marina Militare nel giugno 1969. Le disastrose condizioni del secondo esemplare, per\u00f2, spinsero ad acquistare nel gennaio 1970 una terza unit\u00e0, lo , ribattezzata \"Geniere\" (D 555): il \"Lanciere\", pertanto, fu riutilizzato per fornire pezzi di ricambio alle due unit\u00e0 gemelle."}
{"id": "1289792", "revid": "1714743", "url": "https://it.wikipedia.org/wiki?curid=1289792", "title": "Giovanni Adolfo di Holstein-Gottorp", "text": "Biografia.\nEgli era il terzo figlio del Duca Adolfo di Holstein-Gottorp e di sua moglie, Cristina d'Assia e come tale divenne duca alla morte dei suoi due fratelli maggiori che prima di lui avevano ottenuto questo titolo. Nella primavera del 1598 il Duca viaggi\u00f2 in incognito in Inghilterra per recarsi a far visita alla sorella di Elisabetta I, la Regina Maria I d'Inghilterra. Il suo soggiorno comprese anche la visita dei castelli costieri di Fife e Dundee. Visit\u00f2 inoltre la fortezza di Bass accompagnato da William Schaw, il fondatore del Castello.\nGiovanni Adolfo, il 30 agosto 1596, spos\u00f2 la Principessa Augusta di Danimarca, figlia del Re Federico II.\nDiscendenza.\nGiovanni Adolfo ed Augusta ebbero otto figli:"}
{"id": "1289796", "revid": "188668", "url": "https://it.wikipedia.org/wiki?curid=1289796", "title": "Mesrob Mashtots", "text": ""}
{"id": "1289797", "revid": "1078002", "url": "https://it.wikipedia.org/wiki?curid=1289797", "title": "Disfattismo", "text": "Il disfattismo \u00e8 un atteggiamento che si manifesta attraverso l'accettazione della sconfitta senza lottare od opporre resistenza.\nDescrizione.\nUso e significato.\nNell'uso quotidiano, il termine disfattismo ha una connotazione negativa, ed \u00e8 spesso collegato al tradimento e al pessimismo, o anche a una situazione disperata. Il termine viene comunemente usato in contesto militare: un soldato pu\u00f2 essere un disfattista se rifiuta di combattere perch\u00e9 pensa che lo scontro sar\u00e0 sicuramente perso o che per qualche altro motivo, slegato dalla tattica, non valga la pena di combatterlo. Sempre con riferimento alla guerra, il termine viene usato per riferirsi alla visione secondo cui la sconfitta sarebbe migliore della vittoria. Il termine pu\u00f2 essere usato anche in altri campi, come politica, sport, psicologia e filosofia. Il termine ebbe origine in Francia durante la I guerra mondiale.\nDisfattismo politico.\nAlcuni governi accusarono dei dissidenti di \"disfattismo\", per essersi opposti alla guerra o ad altre politiche del governo. Ad esempio:\nDisfattismo rivoluzionario.\nConcetto reso importante da Vladimir Lenin durante la I guerra mondiale, il \"disfattismo rivoluzionario\" si basa sull'idea marxista di lotta di classe. Sostenendo che il proletariato non aveva nulla da vincere o da guadagnare in una guerra, Lenin dichiar\u00f2 che il suo vero nemico sono i capi imperialisti che mandano in battaglia le loro classi pi\u00f9 basse. I lavoratori avevano di pi\u00f9 da guadagnare dalla sconfitta delle loro nazioni, sostenne Lenin, se la guerra poteva essere trasformata in guerra civile e quindi in rivoluzione internazionale.\nInizialmente rigettato da tutti, ad eccezione dei pi\u00f9 radicali, durante la socialista Conferenza di Zimmerwald del 1915, il concetto guadagn\u00f2 sempre maggior sostegno tra i socialisti, in particolare nella Russia del 1917, dopo che venne riaffermato nelle tesi di aprile di Lenin e con il proseguire delle sconfitte russe in guerra.\nIl disfattismo rivoluzionario pu\u00f2 essere contrapposto, usando la terminologia di Lenin, al \"difensivismo rivoluzionario\" e al \"patriottismo sociale\"."}
{"id": "1289800", "revid": "1915706", "url": "https://it.wikipedia.org/wiki?curid=1289800", "title": "Fluorofosgene", "text": "Il fluorofosgene \u00e8 un gas incolore, igroscopico, estremamente aggressivo e dotato di un odore pungente. La sua formula chimica \u00e8 COF2.\nProduzione ed utilizzi.\nIndustrialmente, il fluorofosgene viene prodotto facendo reagire in un reattore non catalitico il fluoro e il monossido di carbonio. La reazione \u00e8 di sintesi consta di una combustione del monossido di carbonio in cui l'ossigeno \u00e8 sostituito dal fluoro.\nLa reazione \u00e8 di tipo radicalico, veloce ed estremamente esotermica, ovvero avviene con sviluppo di calore (530 kJ/mol).\nIl reattore pi\u00f9 comune per la sintesi del fluorofosgene \u00e8 costituito da un bruciatore non premiscelato che produce una fiamma che si sviluppa in uno scambiatore di calore.\nPer evitare il surriscaldamento dell'impianto, lo scambiatore di calore e il bruciatore devono essere raffreddati continuamente per allontanare il calore che viene prodotto dalla reazione.\nIn caso di perdita del controllo termico del reattore si pu\u00f2 verificare un successivo step di combustione con la formazione di tetrafluorometano e ossigeno.\nL'eccessiva temperatura nella camera di combustione pu\u00f2 portare, oltre che alla formazione di sottoprodotti, ad un precoce invecchiamento delle apparecchiature.\nPer risolvere il problema del controllo della temperatura nella sintesi del fluorofosgene \u00e8 stato messo a punto un reattore di tipo CSTR in cui i gas, prima della reazione, vengono disciolti in un opportuno solvente. La reazione avviene cos\u00ec in fase liquida e il calore di reazione viene asportato per evaporazione del solvente.\nIl fluorofosgene viene prodotto in tracce anche nella combustione di polimeri fluorurati ad esempio il PTFE.\nViene usato come agente acilante o come agente fluorurante.\nSicurezza.\nIl fluorurofosgene \u00e8 tossico con un limite di esposizione raccomandato di 2 ppm come media ponderata nel tempo di 8 ore e 5 ppm come esposizione a breve termine (15 minuti medi)."}
{"id": "1289801", "revid": "31455", "url": "https://it.wikipedia.org/wiki?curid=1289801", "title": "Pardule", "text": ""}
{"id": "1289803", "revid": "194571", "url": "https://it.wikipedia.org/wiki?curid=1289803", "title": "Sindrome velo-cardio-facciale", "text": ""}
{"id": "1289805", "revid": "22475", "url": "https://it.wikipedia.org/wiki?curid=1289805", "title": "William Brockedon", "text": "Figlio di un orologiaio di nome Philiph, fu attivo a Londra nel XIX secolo ma oper\u00f2 a lungo anche in Italia, paese del quale dipinse numerose localit\u00e0. Mor\u00ec a Bloomsbury (Londra)."}
{"id": "1289808", "revid": "194571", "url": "https://it.wikipedia.org/wiki?curid=1289808", "title": "Sindrome di Shprintzen", "text": ""}
{"id": "1289810", "revid": "31455", "url": "https://it.wikipedia.org/wiki?curid=1289810", "title": "Pardula", "text": ""}
{"id": "1289812", "revid": "194571", "url": "https://it.wikipedia.org/wiki?curid=1289812", "title": "Sindrome di DiGeorge", "text": ""}
{"id": "1289814", "revid": "767487", "url": "https://it.wikipedia.org/wiki?curid=1289814", "title": "First Date", "text": "First Date \u00e8 il secondo singolo tratto dall'album \"Take Off Your Pants and Jacket\", il penultimo dei blink-182 che usc\u00ec nel 2001.\nLa canzone venne scritta da Tom DeLonge nella stessa notte in cui Mark Hoppus scrisse \"The Rock Show\". Entrambe le canzoni vennero scritte dopo le critiche dei produttori discografici rivolte verso la band a causa della mancanza di pezzi d'impatto da lanciare come singoli nel nuovo album.\nIl video musicale.\nIl video venne diretto dai fratelli Malloy. \u00c8 ambientato nel 1974 ad El Segundo, California. Nel video i membri della band girano scene esilaranti indossando delle parrucche e vestiti di quel periodo. Il video fu girato in parte a Burnaby ed in parte a Vancouver. Nel DVD \"\" vi sono molte scene inedite girate durante la ripresa del video.\nNel video i Blink non usano il loro nome tranne Travis, infatti Tom e Mark si chiamano rispettivamente \"Boomer\" e \"Spaulding\". Nel video appare inoltre l'attrice Frances McDormand.\nNel video Travis indossa una maglietta dell'album \"Kill 'em all\" dei Metallica, album che, nell'anno in cui \u00e8 ambientato il video ancora non era uscito (quasi un decennio dopo)."}
{"id": "1289816", "revid": "158286", "url": "https://it.wikipedia.org/wiki?curid=1289816", "title": "Chiesa della Madonna del Tribbio (San Giovanni d'Asso)", "text": ""}
{"id": "1289818", "revid": "44876", "url": "https://it.wikipedia.org/wiki?curid=1289818", "title": "Societ\u00e0 Sportiva Manfredonia Calcio 2004-2005", "text": "Rosa.\nElenco dei giocatori del Manfredonia Calcio nella stagione 2004-2005."}
{"id": "1289821", "revid": "158286", "url": "https://it.wikipedia.org/wiki?curid=1289821", "title": "Chiesa di Santa Maria delle Grazie (San Giovanni d'Asso)", "text": ""}
{"id": "1289823", "revid": "1714743", "url": "https://it.wikipedia.org/wiki?curid=1289823", "title": "Adolfo di Holstein-Gottorp", "text": "Biografia.\nEgli era il terzo figlio del re Federico I di Danimarca, e della sua seconda moglie, Sofia di Pomerania. Federico scelse come educatore dei suoi figli il Langravio Filippo I d'Assia. Il giovane futuro duca trascorse quattro anni al castello di Filippo a Kassel.\nNel 1544 Adolfo, suo fratello Giovanni, ed il loro fratellastro Cristiano III di Danimarca, divisero i ducati di Schleswig e Holstein. L'area fu divisa in modo che la rendita delle tasse feudale pervenisse ai tre fratelli in modo eguale. Adolfo, come figlio minore, ottenne il privilegio di scegliere per primo. Sin da quando egli scelse l'area con il Castello di Gottorp, la linea degli Oldenburg da lui creata venne detta di \"Schleswig Holstein Gottorp\".\nEgli viaggi\u00f2, con Johan Rantzau, per conoscere il proprio nuovo paese. Adolfo partecip\u00f2 alla Dieta di Augsburg, nella quale sostenne l'Imperatore Carlo V, che si trovava nel punto pi\u00f9 alto della sua potenza. Nel 1553 Adolfo fece ritorno in madrepatria.\nMatrimonio.\nSpos\u00f2, il 17 dicembre 1564, la Langravia Cristina d'Assia, figlia di Filippo I d'Assia. Ebbero dieci figli:"}
{"id": "1289825", "revid": "1699816", "url": "https://it.wikipedia.org/wiki?curid=1289825", "title": "Palazzo dei Consoli", "text": "Il Palazzo dei Consoli si trova in piazza Grande, a Gubbio, e rappresenta uno dei pi\u00f9 imponenti palazzi pubblici d'Italia.\nStoria e descrizione.\nVenne costruito fra il 1332 ed il 1349, secondo alcuni studiosi su progetto di Angelo da Orvieto, secondo altri invece su progetto dell'eugubino Matteo Gattaponi. Gli architetti si ispirarono allo scomparso palazzo dei Capitani del Popolo edificato in Arezzo tra il 1270 e il 1278.\nIl palazzo dei Consoli, a pianta rettangolare, presenta un'articolazione molto complessa essendo impostato sopra una piazza che in realt\u00e0, sfruttando l'andamento del terreno, rappresenta la copertura dei livelli inferiori del medesimo edificio. Infatti misurando l'altezza dal piano stradale sul lato meridionale, al di sotto della piazza pensile, fino alla cima del campanile misura ben 98 metri.\nLa facciata verso la piazza, realizzata in conci di pietra, ha nella parte superiore sei finestre con arco a tutto centro a coppie di due divise da lesene mentre la merlatura \u00e8 sostenuta da archetti ogivali. La parte inferiore ha due bifore che fanno da cornice al portale in stile gotico con un affresco del XVI secolo nella lunetta, preceduto da una scalinata a ventaglio. \u00c8 presente anche una gabbia di ferro che, in passato, era usata per esporre al pubblico ludibrio ladri e malfattori.\nDal portale si accede all'\"Arengo\", grande sala con copertura a botte che in et\u00e0 comunale ospitava le riunioni dei cittadini.\nIl palazzo fu il primo edificio a possedere l'acqua corrente, usata per alimentare splendide fontana situata all'interno del palazzo.\nL'edificio dal 1901 \u00e8 sede del museo civico, suddiviso in \"pinacoteca,\" \"sezione ceramiche, collezione archeologica, collezione orientale\" \"e collezione risorgimento,\" e custodisce nei locali della ex cappella le preziose Tavole eugubine.\nLa torre campanaria \u00e8 sede del celebre \"Campanone\", fuso da Giovanni Battista Donati il 30 ottobre 1769 e sollevato da piazza Grande il 20 marzo 1770, che insieme alla campana mezzana del 1678 e alla campana piccola del 1289 (pi\u00f9 antica dello stesso palazzo), costituisce l'inconfondibile \"voce di Gubbio\". A partire dal 1380 sei sono stati i campanoni che in circa sette secoli hanno scandito con le loro esibizioni, dette \"Sonate\", il calendario della citt\u00e0, grazie alla maestria dei gruppo dei campanari, nati di fatto con la prima campana, ma costituiti in compagnia riconosciuta solo nel 1981."}
{"id": "1289829", "revid": "287204", "url": "https://it.wikipedia.org/wiki?curid=1289829", "title": "Campionato Acriano", "text": "Il Campionato Acriano \u00e8 il campionato di calcio dello stato dell'Acre, in Brasile.\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1289831", "revid": "130040", "url": "https://it.wikipedia.org/wiki?curid=1289831", "title": "Hugo I de Cardona", "text": "Origine.\nEra l'unico figlio legittimo del conte di Visconte di Cardona, Raimondo VI e, secondo la \"Cr\u00f3nica del rey don Fernando IV\", di sua moglie, Maria Alfonso de Haro, figlia di Juan Alfonso de Haro, Signore di Los Cameros e della moglie, Constanza Alfonso de Meneses.Raimondo Folco VI di Cardona era il figlio primogenito del conte di Visconte di Cardona, Raimondo V e di sua moglie, Sibilla d'Emp\u00faries, figlia del Conte di Emp\u00faries, Ponzio IV e della sua seconda moglie, Teresa Fern\u00e1ndez de Lara, figlia del conte Fernando N\u00fa\u00f1ez de Lara, Signore di Castrogeriz e della moglie, Mayor.\nBiografia.\nDi Ugo si hanno notizie molto scarse.Nel 1311, fu al seguito del re della corona d'Aragona, Giacomo II il Giusto, che era andato nel regno di Granada, in aiuto al re di Castiglia, Ferdinando IV, per la conquista, di Gibilterra.\nDopo la morte di suo padre, Raimondo VI, che secondo la \"Excerpta ex martyrologio Celsonensi, Apendice al Viage Literario a las Iglesias de Espana, Tome IX\", mor\u00ec il 31 ottobre 1320, Ugo gli succedette come Ugo I, Visconte di Cardona.\nVerso il 1322, mor\u00ec suo cugino, il Conte di Emp\u00faries (Ampurias) e visconte di Bas, Ponzio VI, senza discendenza (alcuni mesi dopo la morte di Ponzio VI, alla moglie, Elisabetta (o Isabella) di Sicilia, dopo che era tornata in Sicilia, per risposarsi, nacque una figlia legittima: Marchesa). Ugo ebbe delle pretese, in quanto bisnipote del Conte di Emp\u00faries, Ponzio IV (la nonna di Ugo era Sibilla d'Emp\u00faries, figlia del Conte di Emp\u00faries, Ponzio IV), ed eredit\u00f2 la contea.Siccome anche il figlio cadetto del re Giacomo II, Pietro aveva delle mire sulla stessa contea, Ugo sub\u00ec delle pressioni da parte di Giacomo II, che lo convinse, nel 1325 a cedere a Pietro la contea di Empuries, in cambio della baronia valenciana di Guadalest, che comprendeva anche Pego, Xal\u00f3 e Laguar.\nNon si conosce la data esatta della morte di Ugo I, che avvenne, verso il 1334.Nei titoli di Visconte di Cardona e Barone di Guadalest gli succedette il figlio maschio, Ugo.\nMatrimonio e discendenza.\nUgo I aveva sposato Beatrice d'Anglesola, di cui non si conoscono gli ascendenti, ma che secondo alcune fonti era la sorella del Visconte di Vilamur, Raimondo II. Ugo da Beatrice ebbe due figli:"}
{"id": "1289838", "revid": "124123", "url": "https://it.wikipedia.org/wiki?curid=1289838", "title": "Morti nel 1365", "text": ""}
{"id": "1289839", "revid": "339392", "url": "https://it.wikipedia.org/wiki?curid=1289839", "title": "Transportpanzer 1", "text": ""}
{"id": "1289844", "revid": "124123", "url": "https://it.wikipedia.org/wiki?curid=1289844", "title": "Nati nel 1943", "text": ""}
{"id": "1289845", "revid": "124123", "url": "https://it.wikipedia.org/wiki?curid=1289845", "title": "Morti nel 1943", "text": ""}
{"id": "1289858", "revid": "124123", "url": "https://it.wikipedia.org/wiki?curid=1289858", "title": "Nati nel 1871", "text": ""}
{"id": "1289859", "revid": "124123", "url": "https://it.wikipedia.org/wiki?curid=1289859", "title": "Morti nel 1871", "text": ""}
{"id": "1289863", "revid": "287204", "url": "https://it.wikipedia.org/wiki?curid=1289863", "title": "La M\u00e9diterran\u00e9enne", "text": "La M\u00e9diterran\u00e9enne (it. \"La Mediterranea\"), fino al 2014 \"Tour M\u00e9diterran\u00e9en\", \u00e8 una corsa a tappe di ciclismo su strada che si svolge annualmente lungo la costa del mar Mediterraneo, dalla Catalogna, in Spagna alla Liguria, in Italia, passando per le regioni francesi della Linguadoca-Rossiglione e della Provenza-Alpi-Costa Azzurra. Dal 2005 fa parte del circuito UCI Europe Tour come gara di classe 2.1.\nStoria.\nLa corsa sostituisce il \"Tour M\u00e9diterran\u00e9en\", creato nel 1974 dall'ex ciclista vincitore del Tour de France 1966 Lucien Aimar. L'edizione 2015 del Tour M\u00e9diterran\u00e9en fu annullata a causa dei premi non pagati dell'edizione 2014.\nNel 2016 \u00e8 stato sostituito con La M\u00e9diterran\u00e9enne, che si svolge nello stesso periodo, ma ha un nuovo organizzatore, l'Olympique Club d'Azur presieduto da Jean-Luc Wrobel.\nL'edizione 2017, inizialmente ridotta a due sole tappe, non \u00e8 stata disputata per ragioni di sicurezza.\nFormato.\nLa durata complessiva della corsa era in genere di quattro tappe, tra le quali una cronometro individuale.\nAlbo d'oro.\n\"Aggiornato all'edizione 2016.\""}
{"id": "1289864", "revid": "287204", "url": "https://it.wikipedia.org/wiki?curid=1289864", "title": "Campionato Rondoniense", "text": "Il Campeonato Rondoniense \u00e8 il campionato di calcio dello stato di Rond\u00f4nia, in Brasile. \u00c8 organizzato dal 1945 (anche se fino al 1991 era amatoriale) dalla \"Federa\u00e7\u00e3o de Futebol do Estado de Rond\u00f4nia (FFER)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1289865", "revid": "119833370", "url": "https://it.wikipedia.org/wiki?curid=1289865", "title": "Totnes", "text": "Totnes (IPA: ) \u00e8 un centro del sud del Devon, nel sud-ovest dell'Inghilterra.\nSituato sulla direttrice Paignton-South Brent (A385), \u00e8 attraversato dal fiume Dart ed \u00e8 un importante centro mercantile con origini che risalgono al XVI e al XVII secolo. I numerosi magazzini e mercati presenti sin dai tempi antichi ne fanno una citt\u00e0-museo. \u00c8 anche uno dei luoghi in cui ha avuto il suo maggiore sviluppo la filosofia new Age.\nI resti archeologici dell'architettura normanna e il locale castello costituiscono un'altra delle principali attrattive turistiche della localit\u00e0. In particolare, il castello fu edificato durante il regno di Guglielmo I d'Inghilterra.\nUgualmente di rilievo \u00e8 la chiesa di St. Mary, di epoca medievale, edificata in preziosa pietra rossa del Devon.\nL'antico bacino Leechwell (che prende il nome dalle supposte propriet\u00e0 medicinali della sua acqua, che nell'antichit\u00e0 era a quanto pare determinante nella cura dei lebbrosi, che qui si recavano per le abluzioni medicamentose) tutt'oggi provvede a fornire l'approvvigionamento idrico della zona.\nAlla periferia occidentale della citt\u00e0 sorge la Dartington Hall Estate che comprende lo Schumacher College e il Dartington College of Arts.\nAltri dati.\nNel National Cycle Network la citt\u00e0 \u00e8 inserita sul tracciato NCR 28 (Okehampton - Newton Abbott - Totnes - Salcombe).\nHa dato i natali allo scrittore, pittore e inventore William Brockedon (1787-1854) e al matematico e filosofo Charles Babbage (1791-1871).\nFu sede della prima esibizione, a soli dodici anni di et\u00e0, dell'arpista e compositore Elias Parish Alvars (1808-1849).\nLa citt\u00e0 ha acquisito una certa notoriet\u00e0 grazie all'iniziativa \"Transition Town Totnes\", un progetto nato nel 2006 e sostenuto dalla comunit\u00e0 cittadina al fine di contribuire a creare un futuro prospero, salutare e sostenibile per la comunit\u00e0 stessa, considerando le necessit\u00e0 delle generazioni future e di quelle presenti. L'incertezza economica, l'aumento del prezzo dei combustibili fossili e i cambiamenti climatici sono considerate sfide e opportunit\u00e0 per aumentare il benessere della comunit\u00e0, rafforzare i legami sociali, promuovere stili di vita compatibili con le capacit\u00e0 naturali del pianeta.\nTotnes \u00e8 diventata una delle esperienze di transizione pi\u00f9 significative all'interno del Transition Network."}
{"id": "1289866", "revid": "194571", "url": "https://it.wikipedia.org/wiki?curid=1289866", "title": "Sindrome di Williams", "text": ""}
{"id": "1289869", "revid": "838137", "url": "https://it.wikipedia.org/wiki?curid=1289869", "title": "Domiziano (prefetto del pretorio)", "text": "Biografia.\nIl padre di Domiziano svolgeva un lavoro manuale; lui svolse le funzioni di \"notarius\" e divenne in seguito un senatore.\nNel 353 era \"comes sacrarum largitionum\", quando, alla morte del prefetto del pretorio d'Oriente Tallasio, l'imperatore Costanzo II lo nomin\u00f2 suo successore, inviandolo alla corte del proprio cugino, il cesare d'Oriente Costanzo Gallo, del quale sospettava la fedelt\u00e0.\nL'ordine di Domiziano era quello di controllare Gallo, o pi\u00f9 semplicemente di rinnovargli l'ordine di presentarsi a corte. Giunto ad Antiochia con alcune unit\u00e0 della guardia, Domiziano attravers\u00f2 la citt\u00e0 senza fermarsi a salutare Gallo, un atto con cui fece chiaramente capire di non riconoscerne l'autorit\u00e0; intim\u00f2 al cesare, consegnandogli le lettere di Costanzo, di recarsi immediatamente a Milano alla corte imperiale, minacciandolo di tagliargli i rifornimenti per la corte antiochena. In un rapido susseguirsi di eventi sempre pi\u00f9 concitati, Gallo ordin\u00f2 l'arresto di Domiziano, il quale venne difeso dal questore Monzio Magno, ma entrambi gli uomini furono picchiati e uccisi, dietro ordine di Gallo e istigazione del \"curator urbis\" Luscus, dai soldati. Una seconda versione dei fatti vuole Domiziano inviato ad impedire che Gallo celebrasse un trionfo ad Antiochia per la sua vittoria contro i Sasanidi, Monzio ricevere l'ordine di arrestare l'inviato di Costanzo e rifiutarsi sulla base della limitazione di potere di Gallo, e Costantina, moglie di Gallo e sorella di Costanzo, prendere Monzio dalla sedia e gettarlo ai soldati che l'uccisero assieme a Domiziano, con il consenso di Gallo.\nGli succedette Strategio Musoniano. Lasci\u00f2 una figlia, andata in sposa ad Apollinare, un funzionario di Gallo poi ucciso per ordine del cesare."}
{"id": "1289870", "revid": "124123", "url": "https://it.wikipedia.org/wiki?curid=1289870", "title": "Nati nel 170 a.C.", "text": ""}
{"id": "1289886", "revid": "599013", "url": "https://it.wikipedia.org/wiki?curid=1289886", "title": "Andrew Mehrtens", "text": "Biografia.\nNato in Sudafrica da genitori neozelandesi che si trovavano a Durban con un permesso quinquennale di lavoro, crebbe a Christchurch dall'et\u00e0 di un anno; suo nonno George, anch'egli rugbista, milit\u00f2 nella selezione provinciale di Canterbury negli anni venti e anche suo padre, pur senza mai vestire la maglia degli \"All Blacks\", rappresent\u00f2 la provincia.\nNel 1993 fu selezionato a sua volta per la provincia di Canterbury con la quale esord\u00ec nel Campionato nazionale provinciale; nel 1995 fu convocato per gli \"All Blacks\" con i quali esord\u00ec ad Auckland nell'aprile di quell'anno in un \"test match\" contro il .\nUn mese pi\u00f9 tardi fu in Sudafrica tra i convocati alla , in cui la squadra giunse fino alla finale, persa 15-18 nei minuti terminali dell'incontro con i padroni di casa degli \"Springbok\".\nPassato professionista nel 1995, entr\u00f2 nella neoistituita \"franchise\" di Canterbury, i Crusaders, con i quali partecip\u00f2 nel 1996 alla prima edizione del Super Rugby SANZAR; nel 1998 vinse il suo primo titolo, bissato l'anno seguente.\nPrese poi parte alla , in cui gli \"All Blacks\" giunsero quarti dopo avere perso la semifinale contro la ; nel 2000 vinse il suo terzo titolo consecutivo di Super Rugby.\nCon l'avvento di John Mitchell sulla panchina degli \"All Blacks\" Mehrtens, che all'epoca vantava 66 incontri internazionali, fu messo da parte dopo e non convocato per la ; dopo le dimissioni di Mitchell e l'arrivo di Graham Henry, fu richiamato in squadra per i test di met\u00e0 anno del 2004; disput\u00f2 il suo ultimo incontro internazionale, il settantesimo, a Johannesburg contro il ; con 967 punti marcati era, all'epoca, il miglior realizzatore per la .\nDopo 9 campionati consecutivi nel Super Rugby, con sette finali e cinque vittorie, Mehrtens lasci\u00f2 il Paese per trasferirsi in Inghilterra, agli Harlequins in seconda divisione; con 196 punti marcati in stagione contribu\u00ec in larga parte al ritorno del club in Premiership.\nNel 2007, lasciati gli Harlequins, si trasfer\u00ec in Francia per firmare un contratto di un anno al Tolone, anch'esso all'epoca in seconda divisione; dopo avere assicurato la promozione al club, con 261 punti in 25 incontri di campionato, rimase in Pro D2 nelle file del Racing M\u00e9tro 92 di Parigi.\nDopo avere guadagnato l'ennesima promozione e militato una stagione in Top 14, Mehrtens non si vide rinnovato il contratto dal Racing M\u00e9tro e firm\u00f2 un contratto annuale con il B\u00e9ziers in F\u00e9d\u00e9rale 1, terza divisione nazionale, per quella che fu la sua ultima stagione da giocatore; nel 2011 divenne allenatore in seconda dello stesso B\u00e9ziers in Pro D2 e, visti i risultati deficitari, nel 2012 ne fu promosso allenatore-capo; tuttavia, nel febbraio 2013, continuando i risultati negativi del club, rassegn\u00f2 le dimissioni dall'incarico rimanendo nel club con incarichi solo amministrativi, poi lasciati definitivamente a fine stagione."}
{"id": "1289890", "revid": "729019", "url": "https://it.wikipedia.org/wiki?curid=1289890", "title": "Sindrome di Williams-Beuren", "text": "La sindrome di Williams-Beuren (nota anche come sindrome di Williams) \u00e8 una malattia genetica, non ereditaria, che consiste in un disturbo neurocomportamentale genetico.\nSi tratta di una sindrome rara con incidenza che oscilla in varie stime che vanno da 1 caso ogni 10\u00a0000 a circa 1 su 20\u00a0000 nati vivi; nota fin dal 1961, \u00e8 stata caratterizzata a livello molecolare solo nel 1993.\nLe caratteristiche principali comprendono anomalie facciali tipiche e molto simili tra soggetti, una spiccata socialit\u00e0, esuberante entusiasmo, forte emotivit\u00e0, disabilit\u00e0 intellettiva (variabile da caso a caso da lieve a moderata), cardiopatia congenita, iperacusia, ipercalcemia, una predisposizione all'ipertensione e allo sviluppo di ernie e strabismo.\nEziologia ed epidemiologia.\nL'eziologia della sindrome \u00e8 rimasta sconosciuta fino agli anni novanta. Una ricerca rilevante fu condotta allora da Amanda K. Ewart e i suoi collaboratori nel 1993 e pubblicata su Nature Genetics: gli scienziati riscontrarono che i soggetti affetti dalla malattia presentavano costantemente una microdelezione nel braccio lungo di uno dei loro cromosomi 7.\nIl 96% dei casi mostra una delezione di circa 1,5 Mb (megabasi) nella regione 7q11.23 fiancheggiata da due dupliconi di 400 kb (chilobasi) con il 95% di omologia reciproca. Il restante 4% dei casi \u00e8 dovuto all'inversione della stessa regione cromosomica. Tra i geni presenti in questa regione vi \u00e8 anche quello per l'elastina.\nIn generale, le persone affette da sindrome di Williams manifestano un sottosviluppo della corteccia occipitale e parietale, che potrebbe spiegare le loro scarse capacit\u00e0 spaziali; una corteccia frontale e temporale normale, che potrebbe spiegare l'integrit\u00e0 del linguaggio; e anomalie del sistema limbico, che potrebbero spiegare il comportamento amichevole e socievole al di sopra della norma.\nIn Italia vi sono circa 3\u00a0000 casi.\nClinica.\nLa sindrome di Williams-Beuren \u00e8 caratterizzata da stenosi aortica sopravalvolare (causata da un deficit di elastina), ritardo mentale associato a un carattere estremamente socievole ed estroverso anche con gli estranei (quella che \u00e8 stata descritta come personalit\u00e0 da \"cocktail party\"), ritardo di crescita spesso associato a insorgenza postnatale, invecchiamento precoce e un aspetto del volto caratterizzato da tratti grossolani, con palpebre edematose, iride stellata, epicanto, dorso nasale depresso e narici antiverse, bocca larga con labbra carnose, guance paffute con mandibola piccola (\"facies elfica\"). Presentano una compromissione all'emisfero destro, difficolt\u00e0 visivo-spaziali e presentano una dissociazione tra gli aspetti pragmatici, gli aspetti fonologici e sintattici del linguaggio. Il quoziente intellettivo dei soggetti affetti \u00e8 generalmente compreso tra 60 e 70.\nI bambini con SW tendono a mostrare difficolt\u00e0 in determinate aree di apprendimento. Ad esempio un bambino con SW potr\u00e0 presentare un vocabolario espressivo adeguato alla sua et\u00e0 e manifestare invece livelli di abilit\u00e0 inferiori per quanto riguarda i concetti matematici relativi al valore del denaro e del tempo. Le capacit\u00e0 intellettive dei soggetti affetti possono presentare vari gradi di compromissione: alcuni bambini con SW possono presentare un QI nella media, mentre altri possono presentare un ritardo lieve o pi\u00f9 grave.\nI bambini con SW solitamente cominciano a camminare in ritardo e ad avere difficolt\u00e0 con la motricit\u00e0 fine. Cominciano a parlare in ritardo, formando le prime frasi attorno ai 3 anni; il linguaggio continua a migliorare a partire dai 4-5 anni. Manifestano una buona memoria uditiva e un notevole interesse nella musica, che si manifesta con una straordinaria abilit\u00e0 musicale; apprendono con estrema facilit\u00e0 le canzoni. Sebbene quasi tutti non possano imparare a leggere la musica, alcuni posseggono l'orecchio assoluto o l'orecchio relativo e un prodigioso senso del ritmo. Molti ricordano melodie per anni, e altri sono musicisti professionisti. Le persone affette dalla sindrome di Williams dimostrano pi\u00f9 interesse e reazioni emotive verso la musica rispetto alla media della popolazione complessiva. Un altro punto di forza cognitivo di questi pazienti \u00e8 la loro capacit\u00e0 straordinaria di riconoscere i visi.\nI soggetti affetti dalla sindrome di Williams presentano un apparato uditivo molto sensibile e sono predisposti a otiti frequenti. Un tratto comune nella SW \u00e8 l'ipersensibilit\u00e0 ai rumori (iperacusia) che specie nei neonati e nei pi\u00f9 piccoli \u00e8 causa di risvegli e pianti improvvisi.\nNei primi mesi e durante il primo anno di vita \u00e8 comune la difficolt\u00e0 a dormire. Le cause non sono chiare: potrebbe trattarsi di coliti o mal di stomaco, in alcuni casi legati alla celiachia, che rappresenta un'altra caratteristica spesso presente nei soggetti con SW.\nIl ritardo dello sviluppo \u00e8 descritto nel 97% dei casi, la presenza di cardiopatia congenita nel 75-80% dei casi, a seconda delle casistiche, la predisposizione all'ipertensione nel 20% dei casi, fondamentalmente quei casi in et\u00e0 adolescenziale in poi e una met\u00e0 dei casi (50%) con predisposizione allo strabismo e un 40% con predisposizione alle ernie a seconda della casistica.\nDiagnosi.\nLa diagnosi si basa sul rinvenimento della facies tipica, nonch\u00e9 sulla presenza di cardiopatie congenite. In assenza di tali manifestazioni, l'espressione clinica variabile degli altri segni e sintomi pu\u00f2 rendere difficoltosa la diagnosi.\nIn presenza di un segno tipico, la diagnosi spesso viene fatta in et\u00e0 precoce anche nel primo anno di vita, nel momento in cui viene diagnosticata la cardiopatia."}
{"id": "1289896", "revid": "155634", "url": "https://it.wikipedia.org/wiki?curid=1289896", "title": "Werner Heel", "text": "Biografia.\nNato a Merano e originario di San Leonardo in Passiria, era specialista di discesa libera e supergigante. Tesserato per il gruppo sportivo Fiamme gialle, nella sua carriera \u00e8 stato spesso fermato da numerosi infortuni.\nStagioni 1998-2008.\nAttivo in gare FIS dal dicembre del 1997, Heel ha esordito in Coppa Europa il 19 dicembre 2000 a Sankt Moritz in discesa libera, senza completare la gara, e in Coppa del Mondo il 28 dicembre 2001 sulla pista Stelvio di Bormio, classificandosi 37\u00ba in discesa libera. Il 10 gennaio 2005 Heel ha ottenuto il suo primo podio in Coppa Europa, arrivando 3\u00ba nella discesa libera di a Bad Kleinkirchheim.\nAlla sua prima partecipazione ai Campionati mondiali, \u00c5re 2007, \u00e8 giunto 27\u00ba nel supergigante e non ha concluso la prova di supercombinata. Nella stagione 2007-2008 l'atleta altoatesino ha ottenuto la prima vittoria, nonch\u00e9 primo podio, in Coppa del Mondo: il 29 febbraio nella discesa libera di Kvitfjell.\nStagioni 2009-2013.\nNella stagione 2008-2009 Heel ha ottenuto in supergigante le sue ultime vittorie in Coppa del Mondo, sulla Saslong della Val Gardena il 19 dicembre e nelle finali di \u00c5re, il 12 marzo. Grazie anche a questi risultati a fine stagione \u00e8 arrivato 2\u00ba nella Coppa del Mondo di supergigante, superato dal vincitore Aksel Lund Svindal di 36 punti. Nella stessa stagione ai Mondiali di Val-d'Is\u00e8re \u00e8 giunto 7\u00ba nella discesa libera e 14\u00ba nel supergigante.\nAi XXI Giochi olimpici invernali di , sua prima presenza olimpica, si \u00e8 classificato 12\u00ba nella discesa libera e 4\u00ba nel supergigante, a due centesimi dal podio. Ai Mondiali di Garmisch Partenkirchen 2011 si \u00e8 piazzato 22\u00ba nella discesa libera e 8\u00ba nel supergigante, mentre nella successiva rassegna iridata di Schladming 2013, nelle medesime specialit\u00e0, \u00e8 stato rispettivamente 16\u00ba e 20\u00ba.\nStagioni 2014-2019.\nAi XXII Giochi olimpici invernali di , suo congedo olimpico, si \u00e8 classificato 12\u00ba nella discesa libera e 17\u00ba nel supergigante; ai Mondiali di Vail/Beaver Creek 2015, sua ultima presenza iridata, \u00e8 stato 32\u00ba nella discesa libera e 26\u00ba nel supergigante. Il 7 marzo 2017 ha ottenuto a Kvitfjell in discesa libera il suo ultimo podio in Coppa del Mondo (3\u00ba).\nAncora a Kvitfjell Heel ha ottenuto in discesa libera il suo ultimo podio in Coppa Europa, il 5 marzo 2018 (3\u00ba), e ha disputato la sua ultima gara in Coppa del Mondo, il 2 marzo 2019 (36\u00ba). Si \u00e8 ritirato al termine di quella stessa stagione; la sua ultima gara in carriera \u00e8 stata la combinata dei Campionati italiani 2019, il 21 marzo a Cortina d'Ampezzo, che non ha completato.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1289897", "revid": "1305772", "url": "https://it.wikipedia.org/wiki?curid=1289897", "title": "Domiziano (disambigua)", "text": ""}
{"id": "1289900", "revid": "31360", "url": "https://it.wikipedia.org/wiki?curid=1289900", "title": "Libert\u00e0 di stampa nel fascismo", "text": ""}
{"id": "1289903", "revid": "212348", "url": "https://it.wikipedia.org/wiki?curid=1289903", "title": "Nuoto ai Giochi della XXVIII Olimpiade - 200 metri misti maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 7 batterie di qualificazione. I primi 16 atleti si sono qualificati per le semifinali."}
{"id": "1289905", "revid": "1543377", "url": "https://it.wikipedia.org/wiki?curid=1289905", "title": "Il codice da Vinci", "text": "Il codice da Vinci (\"The Da Vinci Code\") \u00e8 il quarto romanzo thriller dello scrittore Dan Brown, scritto nell'aprile del 2003 e pubblicato in Italia nel novembre 2003.\n\u00c8 il secondo romanzo, dopo \"Angeli e Demoni\", che richiama in chiave critica la condotta della Chiesa cattolica. \u00c8 il secondo romanzo della serie con protagonista il professore Robert Langdon. Con 85 milioni di copie vendute, si tratta dell'opera di maggior successo dello scrittore, nonch\u00e9 di uno dei libri pi\u00f9 venduti di sempre.\nRecord.\nIl libro \u00e8 un best seller internazionale, avendo venduto globalmente oltre 80 milioni di copie.\nTrama.\nA Parigi, il curatore del Louvre, Jacques Sauni\u00e8re, viene ucciso per mano di uno strano monaco albino appartenente all'Opus Dei. Lo studioso di simbologia, il professor Robert Langdon, viene a sapere dell'omicidio e, condotto al Louvre, viene interrogato, poich\u00e9 ritenuto colpevole della morte del curatore. Langdon, affiancato da Sophie Neveu, nipote del curatore ucciso, e successivamente anche dallo studioso sir Leigh Teabing, dovr\u00e0 ripercorrere attraverso indizi nascosti in importanti opere d'arte, enigmi e misteriosi artefatti, il percorso del Santo Graal, uno dei pi\u00f9 grandi misteri della storia. Tale percorso si incrocia con quello di un'antica e misteriosa societ\u00e0 segreta nota come Priorato di Sion di cui Sauni\u00e8re faceva parte come Gran Maestro (livello pi\u00f9 elevato), che nasconde un inconcepibile segreto che, se rivelato, potrebbe compromettere i fondamenti stessi del Cristianesimo, nella versione tramandata dalla Chiesa cattolica.\nArgomenti di critica.\nLe prime edizioni diffuse avevano all'inizio del romanzo una pagina che affermava la piena veridicit\u00e0 del romanzo e che il contenuto e gli avvenimenti narrati erano frutto di numerose ricerche. Molti storici, tra cui l'esperto della storia delle religioni Massimo Introvigne, lo criticarono duramente e lo invitarono ad un confronto diretto per discutere sulla veridicit\u00e0 dei contenuti presenti. Tuttavia era preceduta da un trafiletto iniziale in cui si diceva che il libro era opera di fantasia. Lanciata la sfida, Dan Brown decise di non accettarla ma di togliere la pagina di intestazione. \u00c8 per questo che la versione italiana, a partire dalla settima ristampa, o quella di altre lingue non ha la premessa fatta da Dan Brown riguardante la veridicit\u00e0 del romanzo, al contrario delle prime versioni pubblicate in inglese.\nDan Brown, nel corso di un'intervista del 2003 alla CNN con Martin Savidge, ha comunque ribadito la pretesa storicit\u00e0 della storia ipotetica del Graal che fa da sfondo alla trama, dicendo che il contenuto era veritiero al 99%, ma che molti critici l'hanno valutato come un libro storico riscontrando di conseguenza una serie di errori che si aggirano sulla trentina, di cui alcuni molto gravi (soprattutto per quanto attiene la storia del Cristianesimo); secondo Brown il libro non va considerato come un saggio storico, ma come pura finzione.\nDubbi sull'originalit\u00e0 dell'opera.\nFra i critici dell'opera di Dan Brown, c'\u00e8 chi ha sostenuto che le idee centrali del libro siano state tratte da opere precedenti meno note che, in ogni caso non fanno che ripetere vecchie e stranote vicende narrate negli apocrifi.\nIl caso pi\u00f9 noto \u00e8 quello del saggio \"Il santo Graal\" (\"Holy Blood, Holy Grail\") di Michael Baigent, Richard Leigh e Henry Lincoln (1982). Baigent e Leigh hanno citato Dan Brown in tribunale per plagio, ma l'Alta Corte di Giustizia di Londra ha assolto il romanzo affermando che \u00abla Storia, quella con la esse maiuscola, non si pu\u00f2 copiare perch\u00e9 \u00e8 un patrimonio comune\u00bb. Assai curioso il fatto che l'estensore della sentenza, il giudice Peter Smith, abbia lasciato nel testo 37 lettere in corsivo con l'intenzione di congegnare un enigma proprio come quelli presenti ne \"Il codice da Vinci\": le prime 11 lettere danno le parole \"Smith\" (il cognome del giudice), \"Code\" (\"codice\", in inglese) e la lettera \"J\" (\"judge\", \"giudice\"); per le altre (\"aeiextostpsacgreamqwfkadpmqz\") il giudice ha lanciato la sfida per la soluzione dell'enigma. La soluzione \u00e8 stata resa nota nell'aprile 2006. A interpretare il codice \u00e8 stato l'avvocato londinese Dan Tench, che avrebbe usato i numeri di Fibonacci, una formula matematica citata dal romanzo. Tench ne ha ricavato la frase \u00ab\"Jackie Fisher, who are you? Dreadnought\"\u00bb (\u00abJackie Fisher, chi sei? Sterminatore\u00bb). Jackie Fisher fu l'ammiraglio inglese responsabile della costruzione della HMS Dreadnought, la prima corazzata monocalibro del mondo.\nTuttavia l'ipotesi di una possibile relazione tra Ges\u00f9 e Maria Maddalena, i quali anche avrebbero generato almeno un figlio (tema su cui si impernia l'intera trama del romanzo) era gi\u00e0 stata proposta in \"The Jesus Scroll\", pubblicato per la prima volta nel 1972.\nOltre ai temi ricavati dal libro di Baigent, Leigh e Lincoln, alcuni argomenti indizi misteriosi legati ai dipinti di Leonardo Da Vinci sono stati tratti dai libri \"La Sindone Da Vinci\" (\"Turin Shroud: In Whose Image?\") e \"La rivelazione dei Templari\" (\"The Templar Revelation\") di Lynn Picknett e Clive Prince. Il secondo in particolare \u00e8 citato ne \"Il codice da Vinci\", assieme a \"Il santo Graal\" di Baigent, Leigh e Lincoln (senza nominare i tre autori), tra i volumi presenti nella biblioteca di Leigh Teabing.\nLa relazione tra Ges\u00f9 e Maria Maddalena \u00e8 stata inoltre argomento del romanzo di Philipp Vandenberg \"Il mistero della pergamena\" del 1993, ed \u00e8 presente nel film \"L'ultima tentazione di Cristo\" di Martin Scorsese (citato anche nel volume); anche il film \u00e8 stato contrastato duramente quanto il libro. Numerosi studiosi si sono in effetti occupati di tale argomento, portando come presunte prove il Vangelo di Filippo di cui si parla nel romanzo o il cosiddetto Vangelo della moglie di Ges\u00f9.\nMolte similitudini sono state inoltre ravvisate con il romanzo di Umberto Eco \"Il Pendolo di Foucault\" da vari critici.\nIn ogni caso il Priorato di Sion \u00e8 l'organizzazione fondata da Pierre Plantard, che sosteneva essere un discendente di Ges\u00f9 e aspirava al trono nel contesto di una restaurata monarchia in Francia, e non a difendere il femminino sacro e il segreto su Maria Maddalena, come affermato nel libro (in cui peraltro sono citati i \"Dossier secrets\", falso elenco di presunti Gran Maestri creato da Plantard, ma non Plantard).\nAdattamenti.\nDopo il grande successo del romanzo ne \u00e8 stato realizzato un film diretto da Ron Howard e distribuito dalla Sony Pictures Entertainment, uscito in contemporanea nelle sale di tutto il mondo il 19 maggio 2006, dopo l'anteprima al Festival di Cannes 2006 il 16 maggio.\nDal libro \u00e8 stato inoltre tratto un videogioco intitolato \"Il codice da Vinci\", pubblicato nel 2006 per PlayStation 2, Xbox e personal computer."}
{"id": "1289908", "revid": "76963", "url": "https://it.wikipedia.org/wiki?curid=1289908", "title": "Ellen Sandweiss", "text": "Biografia.\nEllen Sandweiss cominci\u00f2 a recitare insieme agli amici Sam Raimi e Bruce Campbell. \u00c8 apparsa infatti in molti cortometraggi girati da Raimi tra i quali \"Within the Woods\" che port\u00f2 il suddetto regista al successo. In seguito divenne famosa per aver interpretato Cheryl Williams (sorella di Ash) nel film \"La casa\" titolo originale Evil Dead. \nIn seguito riappare sempre nei panni del demone Cheryl Williams nella sesta e nella decima puntata della seconda stagione di Ash vs Evil dead\nEllen ha due figlie, Jessy e Ali, e un cane, Samo."}
{"id": "1289909", "revid": "567822", "url": "https://it.wikipedia.org/wiki?curid=1289909", "title": "Natsumi Ando", "text": "Il nome \u00e8 uno pseudonimo. Ha una sorella minore.\nCarriera.\nNatsumi Ando debutta nell'estate del 1995 sulla rivista \"Nakayoshi\" con \"Ijipparina Cinderella\", per il quale aveva vinto il diciannovesimo \"Nakayoshi Manga Award\" l'anno precedente. Seguono altri manga, tra i quali \"Mariappoi no!\", che racconta le avventure di Hinata, una ragazza che, dopo essere morta in un incidente stradale, stringe un patto con Maria Vergine per tornare in vita.\nDiventa nota nel 2001 con \"Zodiac Detective\", che si conclude due anni dopo. Racconta la storia di Lili, una detective adolescente che risolve casi di omicidio grazie agli spiriti dei 12 segni zodiacali. Segue \"Wild Boy - Un amore che viene dalla giungla\", nel quale la vita della quattordicenne Chino cambia radicalmente quando suo padre decide di ospitare in casa loro Hyo, un ragazzo che viveva nella giungla. Nel 2004 inizia la pubblicazione di \"Kitchen no Ohime-sama\", un manga shojo in 10 volumi, realizzato in collaborazione con Miyuki Kobayashi, incentrato su Najika, che spera di ritrovare un ragazzo conosciuto da bambina grazie alla sua passione per la cucina. Nel 2006, \"Kitchen no Ohime-sama\" le fa vincere il \"Kodansha Manga Award\". La sua pubblicazione termina nel 2008.\nL'anno successivo, Natsumi Ando comincia a lavorare su \"ARISA\", una commedia scolastica nella quale la quindicenne Tsubasa si sostituisce alla sorella gemella Arisa, ricoverata in ospedale dopo essersi gettata da una finestra, per capire il motivo del suo gesto. Frequentando le lezioni, scoprir\u00e0 che ogni venerd\u00ec un'entit\u00e0 chiamata \"re\" realizza il desiderio di uno degli studenti, qualunque esso sia. Nel 2013, invece, comincia \"Waltz no ojikan\".\nOpere.\nI manga di Natsumi Ando sono stati pubblicati in Giappone dalla casa editrice Kodansha, mentre in Italia sono usciti \"Zodiac Detective\" e \"Wild Boy - Un amore che viene dalla giungla\", insieme ad alcune storie brevi, editi dalle edizioni \"Play Press\"."}
{"id": "1289910", "revid": "1573940", "url": "https://it.wikipedia.org/wiki?curid=1289910", "title": "Sulayman ibn al-Hakam, &quot;al-Musta'in&quot;", "text": "Origine.\nOmayyade, era un bisnipote di \u02bfAbd al-Ra\u1e25man III, e cugino di II grado di Hisham II ibn al-\u1e24akam.\nBiografia.\nNel 1009, dopo che Mu\u1e25ammad II ibn Hish\u0101m (\"al-Mahd\u012b\"), ebbe con un colpo di mano spodestato e messo in prigione il califfo Hish\u0101m II ibn al-\u1e24akam, approfittando del fatto che l'uomo forte del califfato, Abd al-Rahman Sanchuelo, era impegnato in una campagna militare in Le\u00f3n contro il re Alfonso V, e dopo aver sconfitto e ucciso suo figlio Hish\u0101m, aspirante califfo, Sulaym\u0101n al-Musta\u02bf\u012bn si mise alla testa dei berberi, che avevano abbandonato al-Mahd\u012b e, alleatosi col conte di Castiglia Sancho Garc\u00e9s, sconfisse al-Mahd\u012b, il primo novembre dello stesso anno, nella battaglia di Alcolea.\nMentre al-Mahd\u012b si rifugiava a Toledo, egli entr\u00f2 a Cordova, dove permise il saccheggio ai suoi alleati berberi e castigliani, liber\u00f2 e riconobbe califfo Hish\u0101m II, per poi deporlo dopo alcuni giorni, venendo riconosciuto lui stesso come califfo dalle sue truppe berbere, assumendo il titolo onorifico (laqab) di al-Musta\u02bf\u012bn bi-ll\u0101h (colui che cerca l'aiuto di Dio). \nNel 1010 al-Mahd\u012b, che nel frattempo a Toledo aveva riorganizzato le sue truppe di mercenari (i \"Saq\u0101liba\", ossia \"Schiavoni\", razziati essenzialmente nell'Europa mediterranea e slava), alleatosi ai conti di Barcellona, Raimondo Borrell III e d'Urgell, Ermengol I. nel maggio di quello stesso anno, sconfisse Sulaym\u0101n al-Musta\u02bf\u012bn nei pressi della citt\u00e0 e riconquist\u00f2 Cordova, che fu messa a sacco dai Catalani, mentre al-Musta\u02bf\u012bn fuggiva da Cordova. \nAl-Mahd\u012b era califfo per la seconda volta, ma gli Schiavoni gli si rivoltarono contro e, sempre nel 1010, nel mese di luglio, lo assassinarono, riportando sul trono Hish\u0101m II per la terza volta.\nSulaym\u0101n al-Musta\u02bf\u012bn non riconobbe Hish\u0101m II, come califfo e port\u00f2 avanti la guerra civile che opponeva i berberi, suoi sostenitori agli \"schiavi\", sostenitori di Hish\u0101m II, permettendo cos\u00ec al conte di Castiglia, Sancho Garc\u00e9s di recuperare le fortezze che Almanzor, a suo tempo, aveva conquistato.\nNel 1013, i Berberi conquistarono e saccheggiarono spietatamente Cordova, deposero e molto probabilmente uccisero, nel maggio di quello stesso anno, Hish\u0101m II e Sulaym\u0101n divenne califfo, per la seconda volta.\nPer ingraziarsi le varie etnie che dominavano il califfato, arabi, berberi e schiavi \nSulaym\u0101n al-Musta\u02bf\u012bn inizi\u00f2 una politica di concessioni talmente grandi che il potere del califfo si era ridotto alla citt\u00e0 di Cordova.\nNe approfitt\u00f2 il governatore di Ceuta, \u02bfAl\u012b ibn \u1e24amm\u016bd, che organizzato un poderoso esercito di schiavi, conquist\u00f2 la citt\u00e0 il primo luglio 1016 ed alla richiesta dove fosse il loro legale califfo, Hish\u0101m II, quando seppero che era stato ucciso, giustiziarono al-Musta\u02bf\u012bn ed elessero nuovo califfo \u02bfAl\u012b ibn \u1e24amm\u016bd."}
{"id": "1289911", "revid": "36416", "url": "https://it.wikipedia.org/wiki?curid=1289911", "title": "Viva Caporetto!", "text": ""}
{"id": "1289916", "revid": "767487", "url": "https://it.wikipedia.org/wiki?curid=1289916", "title": "Seiichir\u014d Maki", "text": "Vita privata.\n\u00c8 sposato con l'ex-attrice giapponese Tomoko Kitagawa dal giugno del 2007. Ha un fratello, Y\u016bki Maki, anch'egli calciatore.\nCarriera.\nClub.\n\u00c8 stato, insieme al calciatore Masaki Fukai, un giocatore chiave per la squadra calcistica della sua universit\u00e0 (Komazawa University). Durante questa sua esperienza, si conquist\u00f2 il posto alle Universiadi 2001 per rappresentare il Giappone a Pechino, aiutando la squadra a vincere il torneo segnando 3 gol.\nNel 2003 pass\u00f2 in J-League con il JEF United Ichihara Chiba. Nel suo primo anno, ha un ruolo secondario, mentre nelle successive stagioni si conquista il posto nell'11 titolare. Dopo sette anni, il 19 luglio 2010 viene annunciato il suo trasferimento ai russi dell'Amkar Perm'. In Russia riesce a collezionare 9 presenze in campionato, senza tuttavia andare a segno. Nel marzo 2011 viene acquistato dallo Shenzhen Ruby. Dopo 4 presenze in campionato, il 17 agosto 2011 viene ufficializzato il suo ritorno in Giappone, al Tokyo Verdy. Nel 2014 si trasferisce al Roasso Kumamoto.\nNazionale.\n\u00c8 stato convocato per le qualificazioni AFC ai mondiali di calcio Germania 2006 ed anche alla fase finale del suddetto mondiale.\nHa partecipato con la sua nazionale alla Coppa d'Asia 2007, giocando 4 volte e segnando 2 gol, entrambi contro il Vietnam. Ha collezionato in totale, con la maglia della Nazionale, 38 presenze e 8 gol."}
{"id": "1289917", "revid": "124123", "url": "https://it.wikipedia.org/wiki?curid=1289917", "title": "Evgenij Ry\u017ekov", "text": "Specializzato nella rana e nei misti ha partecipato alle Olimpiadi di Atene 2004."}
{"id": "1289921", "revid": "287204", "url": "https://it.wikipedia.org/wiki?curid=1289921", "title": "Chiesa di San Giovanni Evangelista (Rapolano Terme)", "text": "La chiesa di San Giovanni Evangelista \u00e8 un edificio sacro situato ad Armaiolo, nel comune di Rapolano Terme.\nDescrizione.\nLa chiesa \u00e8 ricordata sino dal XIV secolo, ma l'attuale costruzione in neoromanico in travertino risale interamente alla fine del XIX secolo (1898-99). L'interno \u00e8 stato affrescato in occasione dell'Anno Santo del 1975 dal parroco Eldo Pensatori. Nel transetto a sinistra \u00e8 conservato un dipinto XVIII secolo con l\"Ultima Cena\", proveniente dalla piccola chiesa della Compagnia del Corpus Domini fuori dalle mura di Armaiolo."}
{"id": "1289924", "revid": "287204", "url": "https://it.wikipedia.org/wiki?curid=1289924", "title": "Peter Mankoc", "text": ""}
{"id": "1289925", "revid": "38120", "url": "https://it.wikipedia.org/wiki?curid=1289925", "title": "Saint Seiya - The Lost Canvas", "text": ""}
{"id": "1289926", "revid": "38120", "url": "https://it.wikipedia.org/wiki?curid=1289926", "title": "The Lost Canvas", "text": ""}
{"id": "1289928", "revid": "38120", "url": "https://it.wikipedia.org/wiki?curid=1289928", "title": "Saint Seiya - Next Dimension", "text": ""}
{"id": "1289929", "revid": "767487", "url": "https://it.wikipedia.org/wiki?curid=1289929", "title": "Acapulco, prima spiaggia... a sinistra", "text": "Acapulco, prima spiaggia... a sinistra \u00e8 un film comico del 1983 di Sergio Martino con Gigi Sammarchi e Andrea Roncato.\nTrama.\nGigi e Andrea sono due trentenni scansafatiche ancora alle dipendenze dei genitori, con un unico chiodo fisso nella testa: il sesso. \u00c8 estate e i due sognano di trascorrere una vacanza avventurosa sulle spiagge di Acapulco. Viste le loro misere finanze, devono per\u00f2 accontentarsi di Cesenatico e della squallida pensione gestita da una zia di Gigi. Qui i due danno vita a innumerevoli tentativi di rimorchiare donne, che per\u00f2 falliscono regolarmente. Per conquistare un'avvenente tabaccaia acquistano decine e decine di scatole di fiammiferi, venendo prima malmenati dal fidanzato di lei e poi provocando un incendio nella stanza della pensione dove alloggiano.\nDopo aver corteggiato per giorni una donna sposata ed essere stati pi\u00f9 volte umiliati dal suo figlioletto, subiscono l'ira del marito geloso. Arrivano addirittura a contattare una ditta di baby-sitter fingendo di aver bisogno di una di loro per un bambino, ma rimediando l'ennesima figuraccia. L'ultimo giorno vengono scambiati per i ricchi possessori di uno yacht da due procaci ragazze meridionali, che riescono ad invitare a cena. Durante la cena in una rozza trattoria, le ragazze scoprono per\u00f2 la verit\u00e0 e li scaricano in malo modo. Pi\u00f9 tardi i due incrociano sul lungomare un conoscente di Andrea con il quale hanno un diverbio.\nSubito dopo vengono abbordati dalla lei di una ricca coppia inglese ubriaca, che si dice disposta a pagare Andrea per andare a letto con lei. Ma anche alla villa della coppia Gigi ed Andrea non concludono nulla, anzi, il giorno dopo la coppia oramai sobria li scambia per due ladri. A quel punto, senza pi\u00f9 un soldo e senza nemmeno le valigie con i vestiti, il giorno di Ferragosto i due sono costretti a ritornare in una Bologna deserta. Qui per\u00f2 riescono finalmente a passare una bella serata con le uniche due ragazze rimaste in citt\u00e0: la parrucchiera Miranda e una sua amica sarda.\nColonna sonora.\nLa canzone che rappresenta il tema musicale del film intitolata \"Ci d\u00f2 che ci d\u00f2 che ci d\u00f2\" \u00e8 stata pubblicata su un disco 45 giri dalla CLS con il numero di catalogo (MDF 036).\nIl brano \u00e8 firmato da Andrea Lo Vecchio e Mariano Detto e interpretato dagli attori Gigi e Andrea.\nProduzione.\n\"Facciamo del nostro peggio\" \u00e8 stato il titolo di lavorazione utilizzato durante le riprese del film, girato nell'estate del 1982.\nDistribuzione.\nIl film \u00e8 stato distribuito nelle sale cinematografiche italiane l'11 marzo 1983.\nIl film \u00e8 andato in onda in prima visione TV su Rete 4 il 12 marzo 1984.\nAccoglienza.\nIncassi.\nIl film ha incassato 432.665.000 Lire e si \u00e8 classificato al 71\u00ba posto tra i primi 100 film di maggior incasso della stagione cinematografica italiana 1982-1983."}
{"id": "1289932", "revid": "38120", "url": "https://it.wikipedia.org/wiki?curid=1289932", "title": "Next Dimension", "text": ""}
{"id": "1289935", "revid": "75435", "url": "https://it.wikipedia.org/wiki?curid=1289935", "title": "Cena segreta", "text": ""}
{"id": "1289936", "revid": "484362", "url": "https://it.wikipedia.org/wiki?curid=1289936", "title": "Libro di Giovanni evangelista", "text": ""}
{"id": "1289937", "revid": "767487", "url": "https://it.wikipedia.org/wiki?curid=1289937", "title": "The Nugget - Tre uomini e una pepita", "text": "The Nugget - Tre uomini e una pepita (\"The Nugget\") \u00e8 un film del 2002 diretto da Bill Bennett.\nCommedia australiana che racconta le gesta di tre amici con il sogno di diventare ricchi che un giorno trovano la pepita pi\u00f9 grande del mondo."}
{"id": "1289940", "revid": "773636", "url": "https://it.wikipedia.org/wiki?curid=1289940", "title": "Chiesa del Corpus Domini (Rapolano Terme)", "text": "La chiesa del Corpus Domini (pi\u00f9 propriamente chiesa della Compagnia del Corpus Domini; nota anche come chiesa della Fraternita) \u00e8 un edificio sacro che si trova a Rapolano Terme.\nDescrizione.\nLa facciata \u00e8 piana con semplice portale in travertino e finestra a lunetta. Sulla parete destra, un affresco cinquecentesco riferibile alla bottega di Girolamo di Benvenuto, con la \"Madonna col Bambino e i Santi Giovanni Battista e Girolamo\". Sulla stessa parete \u00e8 stata murata una cornice in pietra serena di gusto rinascimentale che accoglieva un rilievo della \"Madonna col Bambino\", scomparso da tempo. L'altare maggiore in stucco ospita l\"Ultima Cena\", copia settecentesca di un dipinto di Pieter Paul Rubens. Di rilievo \u00e8 l'altare seicentesco, ornato ai lati da due statue in stucco, la \"Vergine\" e l\"Angelo annunciante\", e al centro la \"Madonna del Rosario\" di Francesco Bartalini; in basso corrono i \"Quindici misteri del Rosario\", dipinti su tavola dallo stesso artista."}
{"id": "1289942", "revid": "1543377", "url": "https://it.wikipedia.org/wiki?curid=1289942", "title": "0473", "text": "0473 \u00e8 il prefisso telefonico del distretto di Merano, appartenente al compartimento di Bolzano.\nIl distretto comprende la parte occidentale della provincia autonoma di Bolzano. Confina con la Svizzera a ovest, con l'Austria a nord e con i distretti di Bressanone (0472) a nord-est, di Bolzano (0471) a est, di Cles (0463) a sud e di Sondrio (0342) a sud-ovest.\nAree locali e comuni.\nIl distretto di Merano comprende 35 comuni compresi nelle 2 aree locali di Merano (ex settori di Merano, San Leonardo in Passiria e San Pancrazio) e Silandro (ex settori di Curon Venosta, Malles Venosta, Naturno, Prato allo Stelvio e Silandro). I comuni compresi nel distretto sono: Avelengo, Caines, Castelbello-Ciardes, Cermes, Curon Venosta, Gargazzone, Glorenza, Laces, Lagundo, Lana, Lasa, Malles Venosta, Marlengo, Martello, Merano, Moso in Passiria, Naturno, Parcines, Plaus, Postal, Prato allo Stelvio, Rifiano, San Leonardo in Passiria, San Martino in Passiria, San Pancrazio, Scena, Senales, Silandro, Sluderno, Stelvio, Tesimo, Tirolo, Tubre, Ultimo e Verano."}
{"id": "1289943", "revid": "287204", "url": "https://it.wikipedia.org/wiki?curid=1289943", "title": "Plica mongolica", "text": ""}
{"id": "1289947", "revid": "228587", "url": "https://it.wikipedia.org/wiki?curid=1289947", "title": "Chiesa della Compagnia del Corpus Domini", "text": ""}
{"id": "1289948", "revid": "158286", "url": "https://it.wikipedia.org/wiki?curid=1289948", "title": "Chiesa della Fraternita", "text": ""}
{"id": "1289950", "revid": "124468597", "url": "https://it.wikipedia.org/wiki?curid=1289950", "title": "Mysterio", "text": "Mysterio, il cui vero nome \u00e8 Quentin Beck, \u00e8 un personaggio immaginario dei fumetti creato da Stan Lee (testi) e Steve Ditko (disegni). Mysterio \u00e8 uno dei nemici pi\u00f9 ricorrenti dell'Uomo Ragno e di Devil. \u00c8 apparso la prima volta in \"The Amazing Spider-Man\" n. 13 (giugno 1964).\nBiografia dei personaggi.\nQuentin Beck.\nQuentin Beck, figlio di Elmore e Henrietta Beck, \u00e8 nato a Riverside, in California. Fin dalla tenera et\u00e0, Quentin amava i film e gli effetti speciali. Dopo il liceo, Beck frequent\u00f2 il Massachusetts Institute of Technology dove svilupp\u00f2 una competenza tecnica che lo aiut\u00f2 a consolidare le sue aspirazioni di carriera.\nIn et\u00e0 adulta, Quentin Beck divenne uno stuntman e un creatore di effetti speciali a Hollywood. Tuttavia, Beck si annoi\u00f2 con la sua carriera e si sent\u00ec frustrato dalla mancanza di riconoscimento che ricevette dal suo lavoro. Nel tentativo di ottenere la fama che desiderava, Beck ha cercato di diventare un attore ma ha avuto pochissimo successo. Fu in questo periodo che Spider-Man stava facendo notizia come un fenomeno mediatico; volendo fare del bene per la citt\u00e0 ed essere acclamato, decise di iniziare eliminando l'Uomo Ragno sotto il nome \"Mysterio\". Pur non avendo superpoteri Mysterio \u00e8 un ottimo illusionista in grado di scomparire e riapparire in un altro luogo. Dotato di un arsenale di armi ipnotiche in grado di emettere illusioni realistiche (ad esempio quando moltiplica la sua immagine) e maestro nei travestimenti, nel corso degli anni divenne avversario dell'Uomo Ragno, affrontato da solo o insieme al Dottor Octopus, l'Avvoltoio, il Camaleonte, l'Uomo Sabbia e Kraven il cacciatore con cui form\u00f2 i Sinistri Sei. La sua peculiare caratteristica \u00e8 quella di indossare una specie di elmetto sulla testa (spesso scherzosamente paragonato ad una boccia per pesci), che lo rende irriconoscibile. Con l'aiuto del Daily Bugle, inizi\u00f2 a diffamare il supereroe, convincendo tutti che fosse malvagio. Poi si travest\u00ec da Uomo Ragno per accusarlo compiendo alcuni crimini, ma il tessi-ragnatele riusc\u00ec a sconfiggerlo ed incastrarlo.\nEssendosi stancato della sua stagnante carriera e desideroso di vendetta per l'Uomo Ragno, Quentin si \u00e8 ispirato quando uno dei suoi collaboratori ha scherzosamente suggerito di usare la sua abilit\u00e0 di effetti speciali per diventare uno dei supercriminali pi\u00f9 potenti della citt\u00e0.\nLa storia della morte di Mysterio suscit\u00f2 molto scalpore: l'illusionista si scopr\u00ec ammalato di cancro e cerc\u00f2 di andarsene in gloria; in quel periodo un nuovo Uomo Ragno apparve in citt\u00e0 (era in realt\u00e0 Ben Reilly) e Mysterio, non riconoscendo la sua nemesi nel nuovo eroe, scelse il vigilante Devil come suo ultimo rivale. Cerc\u00f2 quindi di farsi uccidere dall\"'uomo senza paura\", coinvolgendolo in un diabolico piano durante il quale aveva convinto l'eroe cieco, a cui era stato affidato un neonato, di avere a che fare con la reincarnazione di Ges\u00f9 Cristo. Per spingere Murdock ad odiarlo, Quentin Beck arriv\u00f2 addirittura ad ingaggiare Bullseye, che uccise la sua fidanzata storica, Karen Page, a cui fece credere di avere il virus dell'HIV a causa dell'infante. Quando Devil rifiut\u00f2 di ucciderlo, Beck si suicid\u00f2, sparandosi come fece Kraven il cacciatore alcuni anni prima (vedi L'ultima caccia di Kraven). In realt\u00e0 la morte di Beck non fu altro che un'ulteriore illusione, dato che rest\u00f2 vivo a tramare nell'ombra.\nQuentin Beck torn\u00f2 alla ribalta durante la saga nota come \"La Sfida\" come alleato del clan mafioso del Maggia e scese in campo contro Mister Negativo. Successivamente si un\u00ec nuovamente al Dottor Octopus nella squadra dei Sinistri Sei.\nDaniel Berkhart.\nQuando l'originale Mysterio (Quentin Beck) venne catturato ed imprigionato conobbe Daniel Berkhart, suo compagno di cella. Beck gli insegn\u00f2 tutti i suoi segreti e lo form\u00f2 sul come sostituirlo nell'essere Mysterio. Beck finse di morire e Berkhart venne rilasciato, in cerca di vendetta del suo \"amico\". Venne cos\u00ec assunto da Jameson per fingere di essere il fantasma di Mysterio e catturare Spider-Man. L'Uomo Ragno non si lasci\u00f2 ingannare dalle illusione di Berkhart e lo sconfisse senza troppa difficolt\u00e0, facendolo tornare in prigione.\nQuando Berkhart e Maguire Beck (cugina di Quentin) cercarono di eliminare Uomo Ragno, Devil, J. Jonah Jameson e molti altri nemici reciproci, fecero rivivere, per i loro scopi di vendetta, un Jack Lanterna olografico ed in versione robotica. Alla fine, Maguire venne catturata e Berkhart fugg\u00ec con indosso il costume di Mysterio.\nFrancis Klum.\nDurante Civil War il nuovo Mysterio (Francis Klum) attacc\u00f2 la scuola in cui insegnavano Peter Parker e Flash Thompson. Oltre ad utilizzare varie illusioni ottiche, Klum piazz\u00f2 una bomba nella scuola. Intervenne contro il nuovo Mysterio anche Danny Berkhart (il secondo Mysterio) e non manc\u00f2 Quentin Beck (tornato dagli abissi infernali per reclamare la sua identit\u00e0 di Mysterio). (Tutto questo avvenne su \"Friendly Neighborhood Spider-Man\" 11-13 del 2006, in Italia su L'Uomo Ragno 463-464).\nAltre versioni.\nUltimate.\nLa versione Ultimate di Mysterio compare per la prima volta su Ultimate Spider-Man N. 68, in cui effettua numerose rapine grazie all'aiuto di una spia all'interno della polizia. Viene fermato da Spider-Man, ma riesce a fuggire. A differenza della versione classica non indossa una boccia di vetro sulla testa ma ha la testa interamente avvolta da una specie di nuvola dai riflessi verdi. Inoltre rispetto alla versione classica \u00e8 un personaggio dal forte carisma e punta a essere il nuovo boss della malavita di New York. Possiede un'armatura di sua invenzione che copre il busto e che gli permette di creare illusioni e di mantenere la testa \"offuscata\"; inoltre \u00e8 un genio di robotica, infatti con solo poche gocce di sangue di Spider-Man riesce a creare un robot capace di individuarlo e attaccarlo.\nNoir.\nUna controparte noir di Mysterio compare in \"Ai confini del Ragnoverso\", nella storia che precede il reclutamento di Spider Man noir. Qui sotto la copertura di prestigiatore \u00e8 un alleato di Kingpin e rapisce Felicia Hardy, per attirare l'eroe in trappola, ma viene sconfitto.\nVecchio Logan.\nIn questo futuro alternativo, Mysterio ha attaccato la X-Mansion degli X-Men facendo credere a Wolverine di essere sotto attacco nemico; queste nuove illusioni sono cos\u00ec potenti da ingannare persino l'olfatto di Logan, che massacra tutti i suoi amici X-Men scambiandoli per criminali (come Bullseye, ad esempio). A causa di questo shock, Logan si converte al pacifismo.\nPoteri e abilit\u00e0.\nQuentin Beck non possiede abilit\u00e0 sovrumane, ma \u00e8 un brillante progettista di dispositivi per effetti speciali e illusioni sceniche, con conoscenze avanzate in robotica, e un maestro ipnotizzatore e mago. Con l'aiuto del Riparatore, Mysterio ha una tecnologia pi\u00f9 avanzata, inclusi gli androidi di se stesso. Ha anche imparato una grande quantit\u00e0 di chimica applicata, avendo creato la sua versione della ragnatela di Spider-Man, ma non ha la completa conoscenza della formula usata da Peter Parker. Beck \u00e8 un pianificatore e organizzatore meticoloso, e un attore esperto che si \u00e8 mantenuto in ottima forma fisica. Ha una vasta conoscenza delle tecniche di combattimento apprese come stuntman, permettendogli di impegnarsi in combattimento con Spider-Man nonostante le capacit\u00e0 fisiche superiori del suo nemico e usando le sue abilit\u00e0 di depistaggio come ulteriore metodo di autodifesa.\nEquipaggiamento.\nIl costume di Mysterio ha molti dispositivi. Il suo casco \u00e8 fatto di plexiglas unidirezionale, il che significa che pu\u00f2 vedere fuori ma nessuno pu\u00f2 vedere dentro. Il casco include anche una riserva d'aria per proteggerlo dai suoi stessi gas, un sonar integrato per orientarsi nella nebbia e un proiettore olografico per creare illusioni 3D. I suoi stivali contengono molle elicoidali magnetiche che gli consentono salti impressionanti e la capacit\u00e0 di aggrapparsi alle superfici. Il costume contiene ugelli negli stivali e nei guanti che possono rilasciare un flusso costante di fumo e nebbia artificiale, e pu\u00f2 mescolare altre sostanze chimiche in questa cortina fumogena per vari effetti, tra cui un gas che attenua il senso di ragno di Spider-Man, un gas che causa la paralisi per 30 minuti, un abrasivo che divora le ragnatele di Spider-Man, ipnogeni che rendono quelli intorno a lui pi\u00f9 suscettibili alla sua volont\u00e0 e allucinogeni per provocare vivide allucinazioni. Una combinazione di ipnogeni e allucinogeni, insieme ai suoi proiettori olografici, \u00e8 il modo in cui Mysterio realizza la maggior parte delle sue illusioni. Il costume a volte include anche armi offensive, come laser o gas letale negli emblemi degli occhi sulle sue spalle, o bobine elettriche all'interno del suo mantello per fulminare coloro che lo toccano.\nAltri media.\nAnimazione.\nMysterio \u00e8 apparso nelle serie animate \"L'Uomo Ragno\" (1967), \"L'Uomo Ragno\" (1981), \"L'Uomo Ragno e i suoi fantastici amici\", \"Spider-Man - L'Uomo Ragno\", \"The Spectacular Spider-Man\", \"Ultimate Spider-Man\" e \"Spider-Man\".\nCinema.\nProgetti mai realizzati.\nDei concept art di Jeffrey Henderson pubblicati a giugno 2016 e le dichiarazioni dell'illustratore stesso confermano che nell'irrealizzato \"Spider-Man 4\" era previsto che venissero inclusi numerosi villain: \u00abvillain di serie C o D che non avrebbero mai usato come antagonisti principali. Mysterio interpretato da Bruce Campbell, Shocker, Prowler, Rhino e credo persino Stilt-Man\u00bb.\nMarvel Cinematic Universe.\nIl personaggio appare nel Marvel Cinematic Universe, interpretato da Jake Gyllenhaal e doppiato in italiano da Stefano Crescentini."}
{"id": "1289965", "revid": "287204", "url": "https://it.wikipedia.org/wiki?curid=1289965", "title": "Gran Premio di Lugano", "text": "Il Gran Premio Citt\u00e0 di Lugano, fino al 2011 \"Gran Premio di Lugano\", o pi\u00f9 semplicemente \"GP Lugano\", \u00e8 una corsa in linea di ciclismo su strada che si tiene annualmente a Lugano, in Svizzera. Dal 2005 fa parte del calendario dell'UCI Europe Tour, classe 1.HC.\nFino al 1979 a Lugano si svolgeva, in ottobre, un rinomato Gran Premio a cronometro per professionisti. La gara in linea si svolge invece solo dal 1981, generalmente ogni marzo. Nel 1997 e nel 1998 la manifestazione \u00e8 stata riservata soltanto ai dilettanti, e nel biennio 1999-2000 non si \u00e8 svolta, cos\u00ec come nel 2013, a causa della neve.\nPlurivittorioso \u00e8 l'italiano Marco Vitali, con tre successi, nel 1982, 1988 e 1990.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornato al 2021\""}
{"id": "1289966", "revid": "339392", "url": "https://it.wikipedia.org/wiki?curid=1289966", "title": "GP Lugano", "text": ""}
{"id": "1289972", "revid": "149447", "url": "https://it.wikipedia.org/wiki?curid=1289972", "title": "Duplicazioni segmentali", "text": "Le duplicazioni segmentali (note anche come dupliconi o LCR Low Copy Repeats) sono blocchi di poche sequenze ripetute con omologia reciproca molto alta (94-99%) grandi 10-300kb. Esse rappresentano circa il 6% del genoma umano e sono intersperse in tutto il genoma ma maggiormente concentrate nelle regioni pericentromeriche e subtelomeriche, possono contenere inoltre anche geni e pseudogeni.\nSpesso sono duplicati nell'ambito di una stessa regione cromosomica a distanza reciproca di poche megabasi e tramite il meccanismo della ricombinazione omologa non allelica possono causare delezioni e duplicazioni, ma anche inversioni, traslocazioni e cromosomi marcatori.\nAlcune delle sindromi associate a disordini genomici sono:"}
{"id": "1289974", "revid": "10702813", "url": "https://it.wikipedia.org/wiki?curid=1289974", "title": "Multipolo", "text": ""}
{"id": "1289976", "revid": "194571", "url": "https://it.wikipedia.org/wiki?curid=1289976", "title": "Dupliconi", "text": ""}
{"id": "1289977", "revid": "773636", "url": "https://it.wikipedia.org/wiki?curid=1289977", "title": "Pieve di Sant'Andreino", "text": "La pieve di Sant'Andreino \u00e8 un edificio sacro che si trova in localit\u00e0 Le Cave a Rapolano Terme, poco fuori dalla frazione di Serre di Rapolano.\nDescrizione.\nLa chiesa \u00e8 di costruzione romanica in travertino con abside semicircolare e portale con archivolto e cornice scolpita a motivi geometrici e con putti. Nell'abside su una pietra \u00e8 incisa la data \"AD MCI\", forse riferibile all'anno di fondazione. Dopo anni di abbandono \u00e8 stata di recente restaurata. In origine era dedicata a Sant'Andrea, poi col tempo ha assunto il nome di Sant'Andreino per distinguerla dalla chiesa nel centro di eguale denominazione, demolita nel 1849 perch\u00e9 pericolante. Sull'unico altare era posto fino alla seconda met\u00e0 dell'Ottocento il polittico frammentario di Paolo di Giovanni Fei con la \"Madonna col Bambino e i Santi Giovanni Battista, Andrea, Francesco e il profeta Daniele\", ora nella Pinacoteca Nazionale di Siena."}
{"id": "1289978", "revid": "767487", "url": "https://it.wikipedia.org/wiki?curid=1289978", "title": "Mr. &amp; Mrs. Bridge", "text": "Mr. &amp; Mrs. Bridge \u00e8 un film del 1990 diretto da James Ivory, basato sui romanzi \"Mrs. Bridge\" e \"Mr. Bridge\" di Evan S. Connell.\nTrama.\n\u00c8 la storia del modo di vivere di una famiglia tradizionale nel Country Club District di Kansas City, Missouri, negli anni 30 e 40: i Bridges resistono al cambiamento dei valori e delle aspettative.\nMr.Bridge \u00e8 un avvocato che si oppone alla ribellione dei figli contro i valori di tipo conservatore a cui tiene profondamente.\nMrs.Bridge lavora per mantenere una visione del mondo alla \"Pollyanna\" nonostante la distanza affettiva dal marito e il desiderio dei figli di seguire una visione del mondo pi\u00f9 moderna della propria."}
{"id": "1289980", "revid": "194571", "url": "https://it.wikipedia.org/wiki?curid=1289980", "title": "Low Copy Repeats", "text": ""}
{"id": "1289981", "revid": "62004", "url": "https://it.wikipedia.org/wiki?curid=1289981", "title": "Brussels Cycling Classic", "text": "La Brussels Cycling Classic (it.\" Classica di Bruxelles\", nota fino al 2012 come \"Parigi-Bruxelles\") \u00e8 una corsa in linea maschile di ciclismo su strada che si svolge ogni anno in settembre intorno a Bruxelles, in Belgio. Corsa per la prima volta nel 1893, dal 2005 fa parte del circuito continentale UCI Europe Tour come evento di classe 1.HC.\nStoria.\nNota in passato come Parigi-Bruxelles, e per questo chiamata anche \"Course des Deux Capitales\", \u00e8 una delle pi\u00f9 antiche corse ciclistiche. Fu creata nel 1893 dai giornalisti Lucensky e Minart del giornale \"la Bicyclette\", decisi a proporre una corsa ciclistica che unisse le due capitali francofone. La competizione fu lanciata definitivamente nel circuito professionistico nel 1907; prima di quell'anno infatti era stata disputata solo due volte, nel 1893 e nel 1906, quest'ultima in due tappe, come gara riservata ai dilettanti. \nDivenne presto un appuntamento classico della primavera ciclistica nella prima met\u00e0 del XX secolo, svolgendosi in pi\u00f9 occasioni la domenica dopo la Parigi-Roubaix, e non venne disputata solo dal 1915 al 1919 e dal 1940 al 1945 a causa delle due Guerre Mondiali. Interrotta dopo il 1966, torn\u00f2 in calendario nel 1973, disputandosi da quell'anno in poi stabilmente nel mese di settembre, divenendo una tra le pi\u00f9 note classiche d'autunno. Nel 2005 si fuse con il Grand Prix Eddy Merckx, corsa a coppie a cronometro: questa fusione le permise di affrontare i problemi finanziari e la rilanci\u00f2, consentendone l'inserimento nel calendario del neonato UCI Europe Tour come prova di classe 1.HC.\nDal 2013 ha preso la denominazione di \"Brussels Cycling Classic\", rafforzando il legame con la capitale belga: la sede di partenza \u00e8 stata infatti spostata da Soissons, nel dipartimento dell'Aisne in Francia, a Bruxelles, e il percorso portato interamente su suolo belga, nelle Ardenne.\nStatistiche.\nIl Belgio conta 47 vittorie nell'albo d'oro, compresa la prima vittoria di questa classica; l'ultimo belga a vincere la competizione \u00e8 stato Tom Boonen, mentre il corridore belga che l'ha vinta pi\u00f9 volte rimane F\u00e9lix Sellier con tre affermazioni. Segue la Francia con 16 successi (tre dei quali di Octave Lapize), poi l'Italia a 9 (con due vittorie di Felice Gimondi), l'Australia a 6 (grazie ai cinque successi in sette anni di Robbie McEwen), Paesi Bassi con 5 vittorie, Lussemburgo e Danimarca a 3 (due successi per il danese Rolf S\u00f8rensen), un successo a testa per Svezia, Germania, Lettonia e Spagna.\nAlbo d'oro.\n\"Aggiornato all'edizione 2021.\""}
{"id": "1289983", "revid": "287204", "url": "https://it.wikipedia.org/wiki?curid=1289983", "title": "Campionato Potiguar", "text": "Il Campionato Potiguar (in portoghese Campeonato Potiguar) \u00e8 il campionato di calcio dello stato di Rio Grande do Norte, in Brasile. \u00c8 organizzato dal 1919 dalla \"Federa\u00e7\u00e3o Norte-riograndense de Futebol (FNF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1289984", "revid": "1543377", "url": "https://it.wikipedia.org/wiki?curid=1289984", "title": "Force de frappe", "text": "La forza di dissuasione nucleare francese (in francese: force de dissuasion nucl\u00e9aire fran\u00e7aise), chiamata anche forza d'urto (in francese: force de frappe), fu un progetto avviato nel 1958 durante la Guerra Fredda, quando F\u00e9lix Gaillard, Presidente del Consiglio sotto la presidenza di Ren\u00e9 Coty, decise di dotare la Francia di una \"forza di dissuasione nucleare\".\nNello stesso anno ritorn\u00f2 al potere il generale Charles de Gaulle (prima come Presidente del Consiglio poi come Presidente della Repubblica), il quale decise di far fallire l'accordo tripartito e di dare alla Francia un \"deterrente nucleare\" autonomo.\nLa \"dissuasione\" \u00e8 considerata un pilastro della politica di difesa francese.\nStoria.\nIl secondo dopoguerra.\nDurante gli anni 1950 due avvenimenti internazionali come la guerra d'Indocina e la crisi di Suez avevano convinto il governo che per ottenere risultati rilevanti in politica estera avrebbe dovuto dotarsi di una propria forza militare abbastanza potente da poter condizionare le scelte di qualunque paese; il deterrente nucleare fu la risposta a questa esigenza.\nSi presentarono subito due problemi: le scarse capacit\u00e0 dello stato transalpino e l'impossibilit\u00e0 di ritardare i progetti atomici delle altre potenze europee. Conseguentemente, dopo il fallimento dell'accordo tripartito, fu presa la decisione di collaborare con Israele, il quale stava muovendo i primi passi verso la creazione di un proprio armamento. Nonostante la crisi di governo francese, culminata con le dimissioni del premier Guy Mollet nel 1957 e il successivo ritorno al potere di Charles De Gaulle, il processo di armamento atomico non sub\u00ec alcun rallentamento. Cos\u00ec la Francia forn\u00ec allo stato mediorientale il materiale per la produzione di un grande reattore nucleare che Israele costru\u00ec a Dimona, nella regione settentrionale del deserto del Negev. Un elemento fondamentale per il successo di questo progetto era la fornitura di acqua pesante che la Francia ottenne dalla Norvegia dietro l'assicurazione che lo avrebbe usato per soli scopi civili.\nGli anni '60 e la \"triade nucleare\".\nLa \"visione nucleare\" di Charles de Gaulle consisteva nello sviluppo di una triade nucleare, ovvero di un sistema di deterrenza basato sulle tre componenti: aerea, terrestre, marina.\nQuando nel 1960, probabilmente grazie all'uso di aerei spia, gli Stati Uniti vennero a conoscenza dell'esistenza del reattore di Dimona ci fu una crisi nel rapporto tra Francia e Israele culminato ufficialmente con la chiusura della collaborazione non appena terminato l'assemblaggio e la messa in funzione della centrale atomica nel 1962.\nI test nucleari.\nIl 13 febbraio 1960 ci fu il primo esperimento nucleare (\"Gerboise bleue\") con l'esplosione nel deserto nordafricano (nella provincia di Adrar) di un ordigno atomico di 70kt, mentre il 24 agosto 1968 lo stato francese fece il 30\u00ba test facendo esplodere la sua prima bomba H (\"op\u00e9ration Canopus\") sopra atollo di Fangataufa. Dopo una lunga pausa gli esperimenti continuarono con l'esplosione di un altro ordigno (205\u00ba test) il 5 settembre 1995 sotto l'atollo di Mururoa nell'oceano pacifico, l'ultimo test (il 210\u00ba) \u00e8 stato il 27 gennaio 1996 sotto l'atollo di Fangataufa.\nLa Francia, dal 1960 al 1996, ha condotto 210 esperimenti nucleari: di cui 17 nel deserto del Sahara e 193 nella Polinesia francese.\nGli esperimenti sono cessati in seguito alla firma, nel 1996, da parte della Francia del \"Comprehensive Test Ban Treaty\", che proibisce le esplosioni nucleari; i test possono proseguire (e proseguono) attraverso programmi di simulazione (programma Simulation con il supercomputer TERA-10, l'installazione Airix e il progetto Laser M\u00e9gajoule).\nGli anni 2000.\nNel 1996 i mezzi della dissuasione nucleare sono stati ridefiniti dal presidente Chirac per adattarli al contesto geopolitico internazionale. Ci\u00f2 ha comportato:\nL'arsenale atomico, che costa allo stato circa 3 miliardi di euro all'anno per il solo mantenimento, contava nel 2004 circa 348 ordigni pronti ad essere lanciati. Questi possono essere imbarcati su alcuni sottomarini e su aerei presenti sia nelle basi militari che sul ponte della .\nIl presidente Jacques Chirac ha dichiarato che tra il 2008-2010 saranno pronti due nuovi tipi di missili: uno per i sottomarini e l'altro per i caccia (Dassault Super \u00c9tendard e Dassault Mirage 2000).\nObiettivi.\nLa base della dottrina francese \u00e8 la volont\u00e0 di dare alle armi nucleari un ruolo fondamentalmente politico. Tale ruolo \u00e8 quello di \"evitare la guerra\": le armi nucleari non possono essere un mezzo di coercizione o un'\"arma da usare\" (vale a dire un'arma utilizzata allo stesso modo di altre) bens\u00ec sono uno strumento per poter affermare sulla scena internazionale che la Francia non dipende da qualsiasi altro Paese per quanto riguarda la propria sopravvivenza.\nIl principio della deterrenza non \u00e8 quello di vincere un conflitto, ma di evitare che questo si inneschi. Si tratta di una dottrina basata da una parte sulla volont\u00e0 politica e dall'altra parte su mezzi materiali (testate nucleari e i loro \"vettori\").\nUna direttiva presidenziale del 16 dicembre 1961 ha chiesto alle forze nucleari di essere in grado \"di infliggere all'Unione Sovietica una significativa riduzione, pari a circa il 50% della sua funzione economica\". L'attacco della Francia non pu\u00f2 essere redditizio. In una dichiarazione all'inizio del programma Charles de Gaulle spiega:\nLa Francia adott\u00f2 la teoria del generale Pierre Gallois della \"dissuasion du faible au fort\" (dissuasione del debole sul forte), ossia la prospettiva strategica che un attacco da parte sovietica avrebbe comunque significato la totale distruzione per entrambe le parti.\nNelle sue memorie, l'ex presidente Val\u00e9ry Giscard d'Estaing ha citato una simile entit\u00e0, indicando che aveva ritenuto:\nIn un discorso pronunciato l'8 giugno 2001 presso l'Institut des hautes \u00e9tudes de D\u00e9fense nationale (IHEDN), il presidente della Repubblica francese, Jacques Chirac, ha delineato il suo approccio alla politica di difesa. Egli ha ribadito che \u00ab \"la nostra sicurezza \u00e8 e sar\u00e0 garantita soprattutto dalla dissuasione nucleare. Questo \u00e8 vero oggi e lo sar\u00e0 ancora di pi\u00f9 domani\" \u00bb. La dissuasione \u00e8 la garanzia che \u00ab \"la sopravvivenza della Francia non sar\u00e0 mai messa in pericolo da una grande potenza animata da intenzioni ostili e pronta a usare tutti i propri mezzi per concretizzarli\" \u00bb. Essa deve inoltre \u00ab \"permetterci di affrontare le minacce che potrebbero rappresentare per i nostri interessi vitali alcune potenze regionali dotate di armi di distruzione di massa\" \u00bb. Il presidente ha ribadito che la dottrina della dissuasione \u00e8 fondata sul rifiuto di concepire l'arma nucleare come un'arma da usare sui campi di battaglia.\nIl 19 gennaio 2006, il presidente della Repubblica francese Jacques Chirac, viaggiando sulla base di sottomarini nucleari a \u00cele Longue, conferma (dopo il suo intervento nel giugno 2001) che l'uso di armi nucleari contro \u00ab \"i leader di Stati che utilizzano mezzi terroristici contro di noi\" \u00bb e anche contro \u00ab \"coloro che si consideri usino armi di distruzione di massa\" \u00bb potrebbe essere presa in considerazione. Tuttavia, egli insiste sul fatto che le armi nucleari non sono armi convenzionali. E che la Francia, al fine di ridurre al minimo l'impatto sulla popolazione civile, sta sviluppando missili con una maggiore flessibilit\u00e0 come ad esempio i missili M51 (mare-terra) e ASMP-A (aria-terra).\nIn questo discorso, il presidente della Repubblica francese Jacques Chirac ha affermato in particolare che gli interessi vitali dello Stato, difeso dalla \"force de frappe\", comprendono (gli interessi vitali non sono mai apertamente definiti) i paesi alleati della Francia, spianando la strada per una vera e propria difesa europea.\nIl 21 marzo 2008, il presidente della Repubblica francese Nicolas Sarkozy si fa difensore della solidit\u00e0 della dottrina francese in termini di deterrenza nucleare, che resta \"obiettivo\", nel senso di \"in tutto il mondo\", escludendo attacchi preventivi perch\u00e9 \u00e8 \"puramente difensiva\".\nLe forze utilizzate.\nLe componenti.\nLa dissuasione nucleare francese, dopo l'abbandono della \"componente terrestre\" (basata sui missili IRBM del Plateau d'Albion e SRBM della \"Force Had\u00e8s\"), \u00e8 organizzata in 2 componenti, una sottomarina e l'altra aerea, quest'ultima opera sia da basi terrestri che da portaerei:\nI luoghi.\nI luoghi di fabbricazione di testate nucleari, di comando e le basi dei vettori nucleari sono situati in luoghi diversi sul territorio francese:\nArsenale nucleare.\nGli armamenti.\nAl 15 agosto 2004, l\"'Observatoire des armes nucl\u00e9aires fran\u00e7aises\" stima (perch\u00e9 non ci sono dati resi pubblici) lo stato di forze nucleari francesi a 348 testate, di cui:\nProgrammi in corso.\nMolti programmi sono in corso nel 2008:"}
{"id": "1289986", "revid": "121642201", "url": "https://it.wikipedia.org/wiki?curid=1289986", "title": "Electric Power Steering", "text": "LElectric Power Steering (EPS) \u00e8 il servosterzo elettrico. \u00c8 un componente che \u00e8 apparso sul mercato dell'autovettura europea nel 1998.\nHa sostituito l\u2019idroguida (che \u00e8 idraulica anzich\u00e9 elettrica) nelle vetture di dimensioni medio piccole e sta diventando la soluzione pi\u00f9 usata sulle auto del segmento A, B e C in quanto il sistema \u00e8 in grado di fornire sufficiente assistenza per carichi non troppo elevati e con alcuni accorgimenti riesce ad assistere il guidatore come nell'idroguida.\nComposizione.\nIl servosterzo elettronico \u00e8 principalmente composto da un motorino elettrico, una centralina e un riduttore.\nLa centralina che legge i segnali di posizione, coppia motrice al volante e velocit\u00e0 veicolo, provvede a comandare il motorino elettrico che fornisce la giusta coppia in grado di sterzare la vettura con un buon comfort e poco sforzo da parte del guidatore.\nVantaggi.\nL'EPS rispetto all'idroguida ha i seguenti vantaggi:\nProduttori.\nTra i maggiori fornitori di questo componente ci sono:"}
{"id": "1289989", "revid": "767487", "url": "https://it.wikipedia.org/wiki?curid=1289989", "title": "Vaso Portland", "text": "Il Vaso Portland (detto anche Vaso Barberini) \u00e8 un vaso vitreo del I secolo d.C., custodito al British Museum a Londra.\nOrigine.\nIl \"Vaso Portland\" \u00e8 il pi\u00f9 famoso esempio di vetro a cammeo dell'antichit\u00e0. L'origine \u00e8 probabilmente romana e risale a un periodo tra la met\u00e0 del I secolo a.C. (quando il vetro soffiato fu scoperto) e il tardo I secolo (quando i prodotti di vetro colorato cessarono di essere di moda). Secondo una datazione pi\u00f9 esatta, apparterrebbe al periodo augusteo (31 a.C.- 14 d.C.) o comunque al I secolo a.C. in base allo stile delle rappresentazioni, pi\u00f9 vicine al secondo stile: analogie con la \"Gemma augustea\" fanno pensare a una datazione al periodo augusteo precedente la morte di Augusto (30 - 10 a.C.). \nIl ritrovamento cinquecentesco potrebbe essere connesso con il luogo in cui fu scoperto il sarcofago di Alessandro Severo: ma lo Haynes contesta tale provenienza, affermando che la connessione con i Severi potrebbe spiegarsi diversamente dalla teoria secondo cui ne avrebbe contenuto le ceneri.\nLe dimensioni sono 24 x 7,7\u00a0cm (altezza x diametro). Le figure sono composte di un vetro di colore blu cobalto: esso, nel suo decoro a figura su entrambi i lati, mostrerebbe - nell'opinione comune, risalente al Winckelmann - la rappresentazione delle mistiche nozze di Peleo e Teti con intagli da un rivestimento bianco, mentre E. Simon sostiene che il lato I mostri l'unione tra Azia maggiore e Apollo (l'attribuzione al dio del concepimento di Ottaviano rientrava nella propaganda di Giulio Cesare) e il II rappresenti il primo incontro tra i due. Si pensa inoltre che sia stato creato come regalo di matrimonio e che sia di fabbricazione italica.\nNel 2003 Jerome Eisenberg avanz\u00f2 l'ipotesi che potesse trattarsi di un falso rinascimentale, basandosi principalmente sulla supposta incoerenza dell'iconografia.\nStoria.\nLa prima attestazione del vaso risale al XVII secolo, fornita da Nicolas-Claude Fabri de Peiresc, che lo vide nella collezione del cardinale Del Monte a Roma nell'inverno del 1600-1601. \nDal 1626 divenne \"il pezzo d\u2019eccellenza nella collezione Barberini\", che \"era noto a Poussin (che ne aveva fatto una copia ad olio, perduta), tanto che \u00e8 stato con plausibile ragione suggerito di riconoscere nella testa del giovane con berretto frigio su un foglio all\u2019Ermitage, di mano dell\u2019artista, uno schizzo dal vero del fondo del vaso\". I viaggiatori stranieri in visita alla biblioteca dei Barberini ne riproducevano il disegno.\nNel 1782 o subito dopo, lo scozzese James Byres vendette a Sir William Hamilton per mille sterline il vaso che, dal 1783, fu a Londra. Dopo diversi passaggi di mano, nel 1810 esso fu depositato presso il British Museum dal quarto Duca di Portland dove risiede tuttora dopo essere stato regolarmente acquistato dal Museo nel 1945. \nNel febbraio 1845 il vaso fu rotto in circa 200 pezzi da un individuo di nome William Lloyd che, ritenuto insano di mente, fu arrestato; esso venne in seguito restaurato da John Doubleday.\nTecnica.\nL'analisi del corpo blu e della parte bianca in rilievo indica per entrambi una tipica composizione soda-calce; lo strato bianco contiene in pi\u00f9 l'opacizzante a base di antimonio.\nLa tecnica del cammeo prevedeva l'immersione del corpo colorato in un bagno di vetro bianco fuso. Dopo cottura e raffreddamento, la parte esterna bianca veniva modellata a seconda del disegno desiderato, probabilmente da un intagliatore di pietre preziose."}
{"id": "1289999", "revid": "125377694", "url": "https://it.wikipedia.org/wiki?curid=1289999", "title": "Guillaume Henri Dufour", "text": "Biografia.\nIl generale Guillaume Henri Dufour nacque a Costanza il 15 settembre 1787. All'et\u00e0 di due anni i suoi genitori fecero ritorno a Ginevra, da dove erano emigrati a causa della rivoluzione del 1782. Dopo aver frequentato le scuole superiori in questa citt\u00e0, Guillaume Henri Dufour studi\u00f2 alla scuola politecnica di Parigi (1807-1809). Dal 1811 prest\u00f2 servizio nell'esercito francese fino al 1817, per poi passare nell'esercito federale con il grado di capitano. Negli anni seguenti collabor\u00f2 alla fondazione della scuola militare di Thun, dove successivamente occup\u00f2 la carica di istruttore del genio (fra i suoi allievi si annovera anche Napoleone III). Nel 1831 venne incaricato di organizzare la difesa della Svizzera in caso di conflitto europeo. In questo ambito diresse i lavori di triangolazione allo scopo di creare una carta 1:100'000, la cosiddetta \"Carta Dufour\" (la prima opera cartografica ufficiale della Svizzera), che fu poi completata solamente nel 1864.\nIl 21 ottobre 1847 fu designato dalla Dieta comandante delle truppe federali, che dovevano sciogliere la lega del Sonderbund (8 cantoni separatisti). Dopo una campagna di tre settimane, e una battaglia in cui si contarono pochissime perdite, grazie soprattutto alla volont\u00e0 del generale Dufour di contenere al minimo le perdite (onde non compromettere il processo di unione nazionale), la lega venne disciolta, creando le condizioni per la costituzione della Confederazione Svizzera del 1848. L'Assemblea federale gli chiese nuovamente di condurre l'esercito durante l'Affare di Neuch\u00e2tel (1856), per garantire la sicurezza dello stato davanti alla minaccia di Federico Guglielmo IV di Prussia. L'occupazione del Reno da parte dell'esercito svizzero e la mediazione degli stati europei fecero s\u00ec che il Re di Prussia rinunciasse ai suoi progetti di invasione.\nNel 1863 partecip\u00f2 con Jean Henri Dunant, alla creazione del Comitato Internazionale della Croce Rossa, di cui fu il primo presidente. Massone, fece parte della Gran Loggia svizzera Alpina. Nel 1867 si ritir\u00f2 da tutti gli incarichi pubblici per morire nella casa degli avi nel 1875, all'et\u00e0 di 87 anni."}
{"id": "1290009", "revid": "125098441", "url": "https://it.wikipedia.org/wiki?curid=1290009", "title": "Valle Staffora", "text": "La valle Staffora \u00e8 una vallata lombarda formata dal torrente Staffora situata nell'Oltrep\u00f2 Pavese. Rientra nel bacino idrografico del fiume Staffora anche la frazione \"Samboneto\" di Zerba, in provincia di Piacenza, e parte del territorio comunale di Pozzol Groppo in provincia di Alessandria.\nGeografia.\nQuesta valle appenninica si incunea tra la val Curone (provincia di Alessandria) ad ovest, l'Oltrep\u00f2 di Santa Maria della Versa, la val Tidone e la val Trebbia (provincia di Piacenza) ad est e la val Boreca, sempre in provincia di Piacenza, a sud. Inizia alle pendici del passo del Giov\u00e0 e si estende per una prima parte impervia circondata dai monti: Penice (1460 m s.l.m.), Cima Colletta (1494\u00a0m), Lesima (1724\u00a0m), Tartago (1688\u00a0m), Chiappo (1700\u00a0m), Garav\u00e9 (1549\u00a0m), monte Bogleglio (1492\u00a0m). All'altezza di Varzi attraversa una zona collinare e giunge fino alla pianura dove il torrente omonimo confluisce nel Po.\nPassi.\nQuattro valichi la mettono in comunicazione con la val Trebbia: il passo del Penice con la Strada statale 461 del Passo del Penice, il passo della Scaparina, il passo del Brallo e il passo del Giov\u00e0 attraverso la val Boreca.\nLa comunicazione con la val Borbera vede un passaggio di un paio di chilometri, dopo il passo del Giov\u00e0, in provincia di Piacenza, per scendere poi attraverso le Capanne di Cosola.\nVia del sale.\nAttraverso la vallata transitava una delle vie del sale, battuta un tempo da colonne di muli che trasportavano sacchi di sale, percorrendo il fondo valle raggiungevano Genova risalendo il monte Bogleglio e percorrendo il crinale fino al monte Antola per scendere a Torriglia.\nOggi la via del sale, perso il suo valore commerciale, \u00e8 divenuta meta di escursioni e trekking, snodandosi in un ambiente di particolare interesse naturalistico.\nStoria.\nFin dall'epoca longobarda era possesso dei monaci della potente abbazia di San Colombano di Bobbio ed al suo ricco feudo reale ed imperiale monastico. In epoca feudale molti possedimenti caddero sotto il potere dei Malaspina, che ne ebbero regolare investitura nel 1164, sempre all'interno del feudo imperiale della Contea di Bobbio formatasi dal 1014. Nel 1743 pass\u00f2 ai Savoia sotto la Provincia di Bobbio fino all'unit\u00e0 d'Italia.\nCultura.\nLa parte montana di questa valle fa parte del territorio culturalmente omogeneo delle Quattro Province, caratterizzato da usi e costumi comuni e da un repertorio di musiche e balli molto antichi. Strumento principe di questa zona \u00e8 il piffero appenninico.\nMolte sono le frazioni che portano avanti questa tradizione, in particolare Cegni festeggia il carnevale con un rito molto antico, il sabato grasso e il 16 agosto per il \"carnevale bianco\" ripropone la storia della \"povera donna\" coinvolgendo sia i paesani che i molti forestieri, anche stranieri, che partecipano ai festeggiamenti e ai balli.\nEconomia.\nPrincipalmente a carattere agricolo, molto importante la produzione di vino, vede svilupparsi zone artigianali e industriali soprattutto nella parte pianeggiante. Nell'alta valle grazie all'ambiente incontaminato si \u00e8 sviluppato il turismo, sia residenziale che di passaggio, con mete quali il monte Penice, il passo del Brallo e del Giov\u00e0, e le molte montagne.\nSuddivisione amministrativa.\nAmministrativamente \u00e8 divisa tra i comuni di Bagnaria, Brallo di Pregola, Cecima, Cervesina, Godiasco, Menconico, Montesegale, Ponte Nizza, Pozzol Groppo, Retorbido, Rivanazzano Terme, Santa Margherita di Staffora, Val di Nizza, Varzi, Voghera e Zerba.\nComunit\u00e0 montane.\nFa parte della Comunit\u00e0 montana Oltrep\u00f2 Pavese, tranne la frazione Samboneto di Zerba (PC) che fa parte della nuova Unione Montana Valli Trebbia e Luretta ed il territorio di Pozzol Groppo appartenente alla Comunit\u00e0 montana Terre del Giarolo."}
{"id": "1290015", "revid": "123241899", "url": "https://it.wikipedia.org/wiki?curid=1290015", "title": "Variomatic", "text": "Il variomatic o cambio a variatore (comunemente ed erroneamente definito come variatore) \u00e8 un tipo di trasmissione, montato principalmente su minimoto e su scooter e che sostituisce il cambio meccanico a marce.\nStoria.\nIdeati gi\u00e0 a finire 1800, i cambi a variatore trovano le prime applicazioni nel campo motociclistico nel 1910 grazie alla Zenith, che denomin\u00f2 tale sistema \"Gradua\"; seguirono poi la Rudge, con il \"Multigear\" (1912) e la Ner-a-car, con un meccanismo a ruote di frizione (1921).&lt;br&gt;Per quanto riguarda le autovetture, va ricordata la Clyno del 1923. In ogni caso, la variazione del rapporto di trasmissione non era automatica, ma tramite intervento da parte del guidatore.\nI primi sistemi automatici compaiono nel dopoguerra, ed anche in questo caso sono state le due ruote a fare da apripista. In particolare, pu\u00f2 ricordarsi la DWK, con lo scooter Hobby 75, del 1954, dove la trasmissione \u00e8 dotata di due pulegge a diametro utile variabile, collegate da una cinghia trapezoidale e con un sistema di controllo automatico ottenuto per mezzo di un dispositivo centrifugo.&lt;br&gt;Nello stesso periodo, in ambito automobilistico si ha la DAF di Van Doorne, con il DAF 600 del 1958, il cui sistema prende il nome di \"Variomatic\".&lt;br&gt;Questa denominazione \u00e8 stata poi utilizzata in modo generico per definire le trasmissioni a variatore che sono utilizzate su scooter a due o tre ruote.\nFunzionamento e caratteristiche.\nLa variazione del rapporto di trasmissione si realizza tramite variazione della circonferenza di rotolamento della cinghia sulle due pulegge a superfici coniche contrapposte (vedi figura).\nQuesta variazione di rapporti \u00e8 definita da una molla presente nella puleggia condotta e dai rulli presenti nella puleggia motrice; la molla ha il compito di garantire il ritorno del sistema ad uno stato di riduzione maggiore (marcia corta), mentre i rulli hanno il compito opposto (allungare la marcia).\nQuesto tipo di trasmissione permette d'avere una marcia di lunghezza variabile, modificando automaticamente il rapporto di trasmissione in modo che il motore tenda a rimanere ad un determinato regime di funzionamento e tramite la frizione centrifuga (presente nella puleggia condotta) di scollegare il motore automaticamente dalla ruota quando, tolto il gas, dopo l'entrata in funzione del freno motore, la velocit\u00e0 diminuisce al punto che le masse della frizione rientrano.\nIl variomatic ha creato un nuovo stile di guida motociclistica, semplicissima e adatta a qualsiasi persona dai neofiti agli adulti, in quanto \u00e8 necessario manovrare solo acceleratore e freni. Come effetto secondario, per\u00f2, non si ha un controllo ottimale della potenza del motore e della trazione.\nComponenti.\nIl variomatic (o gruppo variatore) \u00e8 costituito da vari componenti (parti):\nRulli e molla di contrasto.\nI rulli e la molla di contrasto determinano la lunghezza dei rapporti, mentre la coppia motrice massima trasmissibile invece \u00e8 determinata solo dalla molla di contrasto, quindi pi\u00f9 \u00e8 dura la molla tanto maggiore sar\u00e0 la coppia motrice che si potr\u00e0 trasmettere senza che inizi un insano slittamento della cinghia.\nQuesti componenti non fanno altro che variare la larghezza delle due coppie di pulegge, in particolare, i rulli incidono sulla larghezza della puleggia motrice collegata al motore, mentre la molla incide sulla larghezza della puleggia condotta dal lato ruota.\nCi possono essere varie combinazione di questi componenti (ossia i rulli e la molla di contrasto), che si possono cos\u00ec schematizzare:\nNello schema sopra riportato, \u00e8 riportata la colonna dei regimi motore di funzionamento e con essa si pu\u00f2 quindi osservare che rulli troppo pesanti o leggeri per il tipo di molla montata siano dannosi per la marcia o per il funzionamento corretto del motore.\nInfatti montando rulli troppo leggeri si ha il problema che per poter allungare il rapporto \u00e8 richiesta dal motore una maggiore velocit\u00e0 di rotazione, dando cos\u00ec, come unico risultato, una non elevata velocit\u00e0 di punta pur avendo un motore a regimi sempre alti.\nNel caso contrario, con i rulli pi\u00f9 pesanti, si avr\u00e0 invece che per poter allungare la marcia basta una ridotta rotazione del motore, con l'inconveniente di avere un motore sempre a regimi bassi e soprattutto uno scarso spunto.\nQuesto sistema a rulli e contromolla determina anche la potenza massima trasmissibile, infatti una molla pi\u00f9 dura permette di far esercitare maggior forza ai lati della cinghia e quindi di far trasmettere pi\u00f9 potenza, ma anche dei rulli pi\u00f9 pesanti riescono ad aumentare la potenza trasmessa in quanto aumentano maggiormente il rapporto di trasmissione e di conseguenza riducono le forze trasmesse alla cinghia e ne aumentano la velocit\u00e0.\nNel realizzare un variatore bisogna tenere presente la curva di erogazione del motore, e adeguare i componenti ed i parametri (peso dei rullini, durezza della molla, angolo delle rampe del correttore di coppia, profilo delle piste di scorrimento dei rulli, diametro e inclinazione dei fianchi delle pulegge ecc.) ad essa nel modo pi\u00f9 ottimale possibile. Bisogna infatti scegliere una combinazione di molla e rullini tale per cui il variatore sia in grado di trasmettere la coppia massima, e che col massimo dell'apertura del gas l'effetto combinato di rullini e correttore di coppia sia tale che il motore si stabilizzi al regime di potenza massima, mentre con aperture del gas intermedie il motore si stabilizzi intorno al regime di coppia massima per avere il rendimento migliore ed il minimo dei consumi. Dato che in genere i motori per moto e scooter hanno una curva di erogazione piuttosto stretta (il regime di coppia e potenza massima sono abbastanza vicini), il variatore si presta molto bene per queste applicazioni, con un'azione del correttore di coppia poco invasiva. Inoltre riducendo l'inclinazione dei fianchi delle pulegge (ovvero l'angolo della \"V\" che formano) si ottiene un variatore pi\u00f9 pronto e reattivo nelle variazioni di rapporto ma \u00e8 anche necessaria una maggiore pressione sui fianchi delle pulegge stesse per trasmettere la stessa coppia.\nDa tenere presente che per aver un comportamento (formula_1) costante del motore, la molla di contrasto deve esercitare una forza direttamente proporzionata alla forza esercitata dai rulli, in base alla loro distanza dall'asse motore e dell'inclinazione della sede rulli, nel caso la forza esercitata dalla molla aumenti in modo maggiore rispetto all'allontanamento dei rulli dall'albero motore, si avr\u00e0 un incremento dei regimi motore. Bisogna in ogni caso tenere presente che passando dal rapporto minimo a quello massimo la resistenza della molla di contrasto aumenta in quanto si comprime, per cui la forza centrifuga dei rullini necessaria a bilanciarla aumenter\u00e0, e di conseguenza i giri motore tenderanno a salire leggermente. Per minimizzare questo effetto pu\u00f2 essere utilizzata una molla di contrasto pi\u00f9 lunga e pi\u00f9 morbida ma pi\u00f9 precaricata, oppure ridurre l'inclinazione della V delle pulegge.\nPerno variatore.\nIl perno variatore serve per determinare la distanza iniziale dei due componenti della prima puleggia (puleggia motrice). Infatti, variando questa distanza, si pu\u00f2 variare la lunghezza del primo rapporto, avendo cos\u00ec uno spunto pi\u00f9 o meno vivace, ma questa variazione non \u00e8 esente da difetti:\nUna volta modificata la lunghezza del perno, bisogna regolare la frizione centrifuga, altrimenti nel caso si accorci tale perno, si pu\u00f2 rischiare che la frizione sia sempre collegata alla ruota, anche con il motore al regime del minimo, nel caso invece si allunghi si rischia che non si avverta alcun miglioramento e che anzi sia necessario un regime maggiore per poter avviare il mezzo.\nIdealmente, la lunghezza del perno va scelta in base alla larghezza della cinghia, in maniera tale che col sistema a riposo (rapporto minimo) possa accogliere la cinghia esercitando una pressione piuttosto ridotta sui fianchi, e che una volta avviato il motore la puleggia possa quindi subito \"morderla\" con la pressione corretta al minimo movimento del piattello del variatore.\nVariatore, guide di gomma, piattino di battuta dei rulli.\nIl variatore fa parte della prima puleggia (puleggia motrice), al suo interno (variatore) sono contenuti i rulli i quali vengono spinti all'esterno (seguendo le guide di gomma del variatore, che ne facilita la scorrevolezza) dalla forza centrifuga, scorrendo sul piattino di battuta dei rulli, il quale determina di quanto il variatore debba chiudersi (chiudendo la prima puleggia) rispetto all'allontanamento dei rulli dal perno dell'albero motore.\nIl variatore ha una parte che non scorre assialmente e che pu\u00f2 avere delle alette sporgenti per migliorare il raffreddamento del variatore.\nL'inclinazione del piattino di battuta dei rulli e delle sedi del variatore risultano quindi molto importanti, perch\u00e9 determinano l'andamento del regime di funzionamento (rpm) durante l'allungamento della marcia (aumento di velocit\u00e0 del veicolo), andando a influire sulla compressione della molla di contrasto, generalmente questi componenti vengono studiati per avere il pi\u00f9 possibile un motore a un determinato e costante regime di funzionamento.\nInoltre tali inclinazioni del piattino di battuta dei rulli e delle sedi del variatore, determinano la capacit\u00e0 di variazione del rapporto di riduzione, dove con l'aumento delle inclinazioni di queste sedi, si aumenta la chiusura della puleggia rispetto alla corsa dei rulli, aumentando la capacit\u00e0 di variazione del rapporto di trasmissione, permettendo d'avere un rapporto iniziale pi\u00f9 corto, di migliorare l'accelerazione e in alcuni casi di migliorare la velocit\u00e0 di punta.\nLa chiusura della prima puleggia (puleggia motrice) determina in contemporanea l'allargamento della seconda puleggia (puleggia condotta) munita di correttore di coppia, determinando l'allungamento della marcia (riduzione del rapporto di riduzione).\nIn linea di massima, essendo la forza centrifuga proporzionale al quadrato dei giri motore, il profilo delle guide di scorrimento dei rullini avr\u00e0 una forma parabolica; l'esatta curvatura per\u00f2 sar\u00e0 dettata anche dall'esperienza e dalle caratteristiche che si vuol dare al variatore (o quelle del motore al quale lo si vuole accoppiare).\nVariatore rototraslante.\nNelle ultime innovazioni nelle trasmissioni automatiche CVT sono presenti due correttori di coppia nel gruppo trasmissione.\nAl tradizionale correttore di coppia presente nella puleggia condotta viene aggiunto un innovativo correttore di coppia per la puleggia mobile motrice.\nQuesto secondo correttore di coppia permette un movimento rototraslante alla semipuleggia mobile motrice tramite a delle piste inclinate (al posto delle tradizionali dritte) presenti nella porzione fissa del variatore che fungono da guida alla semipuleggia mobile, quindi non si ha pi\u00f9 solo il distanziamento e avvicinamento delle due semipulegge ma anche una rotazione tra di esse, tale rotazione induce un ritardo (in accelerazione) o un anticipo (decelerazione) nel movimento della semipuleggia mobile, ritardando di fatto la variazione di rapporto tra le pulegge.&lt;br&gt;\nquesta particolarit\u00e0 permette di poter erogare una migliore coppia all'intero gruppo di trasmissione permettendo al motore di esprimere al meglio potenza e rendimento termico, in quanto permette d'avere una maggiore forza ad inizio accelerazione (regime maggiore e rapporti pi\u00f9 corti del variomatic) e di ridurre pi\u00f9 rapidamente il regime motore ad inizio decelerazione.\nIl comportamento di questo nuovo correttore \u00e8 del tutto paragonabile al tradizionale correttore di coppia.\nCinghia di trasmissione e correttore di coppia.\nL'azione della seconda puleggia \u00e8 dovuta alla cinghia di trasmissione che non \u00e8 estensibile, la quale deve trasmettere il moto dalla prima alla seconda puleggia (puleggia condotta): quindi se la prima puleggia (puleggia motrice) si ingrandisce, obbligatoriamente la seconda (puleggia condotta) si deve ridurre.\nLa cinghia viene fatta in vari materiali a seconda del quantitativo di forza che deve trasmettere e contribuisce a sua volta a dare un comportamento il pi\u00f9 lineare possibile alla trasmissione.\nViene caratterizzata da due misure, la lunghezza e lo spessore, uno spessore maggiore permette grandi spostamenti delle due pulegge e di conseguenza una maggiore variazione del rapporto di trasmissione, mentre la lunghezza deve essere determinata in modo tale da non ostacolare la completa variazione di rapporto, in quanto se di lunghezza contenuta, pu\u00f2 limitare la massima riduzione o il massimo allungamento della marcia.\nIl correttore di coppia, invece, serve esplicitamente per avere un comportamento pi\u00f9 lineare della molla di contrasto e quindi della trasmissione; a seconda del tipo di correttore si avr\u00e0 un comportamento diverso della molla di contrasto, andando cos\u00ec a variare anche i regimi di rotazione del motore, infatti a seconda del correttore si potr\u00e0 avere un motore sempre a regimi costanti o con un regime pi\u00f9 alto allo spunto, permettendo cos\u00ec una qualit\u00e0 di trasmissione pi\u00f9 elevata.\nLa funzione del correttore di coppia, viene determinata dall'angolo (rispetto all'asse di rotazione) delle piste inclinate presenti sul suo collettore, le quali sono vincolate al perno della controparte fissa aiutando il comportamento della molla di contrasto, infatti con un'inclinazione maggiore, si ha come effetto un aumento della forza necessaria per allungare il rapporto di trasmissione, andando dunque ad aumentare il regime del motore, mentre con un'inclinazione minore o nulla la variazione di forza viene ridotta o annullata e quindi non modifica il funzionamento, il correttore di coppia a dispetto di tutti gli altri componenti, pu\u00f2 agire in modo non direttamente proporzionale tramite l'uso di piste di scorrimento curvilinee, che permettono di variare la correzione in base all'allungamento del rapporto di trasmissione.Questa correzione \u00e8 data dal differente modo in cui viene esercitata la forza sul correttore di coppia rispetto a un piattello mobile tradizionale, infatti grazie all'inclinazione delle piste s'induce al piattello mobile di rimanere pi\u00f9 o meno vicino alla semipuleggia fissa, in base alla forza esercitata su di esso tramite la cinghia trapezoidale che induce ad una sua rotazione e scorrimento.Di fatto quando viene richiesta la massima potenza al motore il correttore permette di ridurre il rapporto di trasmissione e alzare il regime di funzionamento del motore, mentre quando si limita l'acceleratore in modo da mantenere la velocit\u00e0 di crociera il correttore riduce la sua influenza ed il motore lavora ad un regime pi\u00f9 basso.\nFrizione centrifuga, campana e molle frizione.\nQuesto dispositivo che \u00e8 presente nella puleggia condotta fa s\u00ec che non vi sia la necessit\u00e0 della leva frizione, dato che la frizione \u00e8 di tipo centrifugo e aderisce alla ruota secondo la velocit\u00e0 di rotazione della seconda puleggia, durezza delle molle frizione e dal peso della stessa frizione, avendo cos\u00ec un'azione di tipo on-off. La frizione quindi non fa altro che collegare la trasmissione alla ruota.\nLa frizione \u00e8 regolata in modo tale che la trasmissione (variatore cinghia e la seconda puleggia) alla velocit\u00e0 minima di rotazione (la trasmissione ruota in continuazione), determinata dal rapporto iniziale con il perno del variatore e dal regime minimo del motore, non sia connessa alla ruota e quindi libera di girare.\nQuando invece il motore sale di giri ma poco prima che inizi ad allungare la marcia della trasmissione, la frizione collega la trasmissione alla ruota, quest'azione della frizione deve essere effettuata nel pi\u00f9 breve tempo possibile, tramite la regolazione/sostituzione delle molle frizione.\nDiversamente con una frizione mal tarata o si necessita di un regime motore maggiore, il che aumenta il consumo della frizione, oppure rischia di rimanere sempre a contatto ed oltre ad aumentare il consumo della frizione, risulta pi\u00f9 difficile partire in salita.\nInoltre la frizione dovrebbe avere una mescola della parte di contatto con la campana frizione, che permetta un determinato slittamento in caso di bloccaggio della ruota, con il motore a pieno carico, in modo da evitare il suo spegnimento, pu\u00f2 essere anche dotata di fori di alleggerimento, che permettono anche un maggiore scambio termico.\nI modelli da corsa possono essere fatti con delle alette intagliate sui bordi per riuscire a prendere una maggior quantit\u00e0 d'aria per raffreddare frizioni non originali che girano con una velocit\u00e0 maggiore.\nVariazioni.\nIl variomatic oltre nella sua struttura classica pi\u00f9 o meno sofisticata, viene utilizzato anche in altre versioni modificate:"}
{"id": "1290016", "revid": "1543377", "url": "https://it.wikipedia.org/wiki?curid=1290016", "title": "0471", "text": " 0471 \u00e8 il prefisso telefonico del distretto di Bolzano, appartenente al compartimento omonimo.\nIl distretto comprende la parte meridionale della provincia autonoma di Bolzano (Bassa Atesina). Confina con i distretti di Bressanone (0472) a nord, di Brunico (0474) a nord-est, di Cortina d'Ampezzo (0436) a est, di Cavalese (0462) a sud-est, di Trento (0461) a sud-ovest, di Cles (0463) e di Merano (0473) a ovest.\nAree locali e comuni.\nIl distretto di Bolzano comprende 39 comuni compresi nelle 3 aree locali di Bolzano (ex settori di Bolzano, Nova Levante e Sarentino), Egna e Ortisei (ex settori di Badia, Castelrotto, Ortisei e Ponte Gardena). I comuni compresi nel distretto sono: Aldino, Andriano, Anterivo, Appiano sulla Strada del Vino, Badia, Barbiano, Bolzano, Bronzolo, Caldaro sulla strada del vino, Castelrotto, Cornedo all'Isarco, Cortaccia sulla strada del vino, Cortina sulla strada del vino, Corvara in Badia, Egna, Fi\u00e8 allo Sciliar, La Valle, Laion, Laives, Magr\u00e8 sulla Strada del Vino, Meltina, Montagna, Nalles, Nova Levante, Nova Ponente, Ora, Ortisei, Ponte Gardena, Renon, Salorno, San Genesio Atesino, Santa Cristina Valgardena, Sarentino, Selva di Val Gardena, Terlano, Termeno sulla strada del vino, Tires, Trodena nel parco naturale e Vadena."}
{"id": "1290019", "revid": "1305772", "url": "https://it.wikipedia.org/wiki?curid=1290019", "title": "Cascate di Gavarnie", "text": "Le cascate di Gavarnie sono un gruppo di cascate del circo di Gavarnie. Fra queste la \"Grande cascade\", con il suo dislivello di 422 metri, \u00e8 la pi\u00f9 alta delle Francia metropolitana, ed una delle pi\u00f9 impressionanti d'Europa; questa cascata \u00e8 formata da due salti, il maggiore dei quali ha un'altezza di 281 metri. La corrente d'aria della cascata determina un microclima freddo ai suoi piedi e conserva un nevaio con un ponte di neve, che scompare con l'innalzamento della temperatura.\nLe cascate si trovano a poco pi\u00f9 di mezz'ora di cammino dal villaggio di Gavarnie, negli Alti Pirenei e possono essere raggiunte attraverso una mulattiera. Esse danno origine al torrente \"gave de Gavarnie\", parte superiore del corso della \"Gave de Pau\". La portata varia a seconda della stagione ma pu\u00f2 raggiungere anche i 200 m\u00b3/s durante i periodi di piena."}
{"id": "1290020", "revid": "121133570", "url": "https://it.wikipedia.org/wiki?curid=1290020", "title": "Episodi di Desperate Housewives (terza stagione)", "text": "Negli Stati Uniti, la terza stagione di \"Desperate Housewives\" \u00e8 stata trasmessa dal 24 settembre 2006 al 20 maggio 2007, sul canale americano ABC. \nIn Italia, la terza stagione \u00e8 stata trasmessa in prima visione assoluta dal 7 marzo 2007 al 25 luglio 2007 su Fox Life di Sky. \nIn chiaro, la terza stagione \u00e8 stata trasmessa dal 4 dicembre 2007 al 27 febbraio 2008 su Rai 2.\nKyle MacLachlan, interprete del personaggio di Orson Hodge, ricorrente nella seconda stagione, viene aggiunto al cast fisso della serie da questa stagione.\nL'attrice Marcia Cross, interprete del personaggio di Bree Van De Kamp, \u00e8 assente dal sedicesimo al ventiduesimo episodio della stagione.\nQuesto perch\u00e9 l'attrice era incinta di due gemelle. Il personaggio di Bree torner\u00e0 in via definitiva nel ventitreesimo episodio.\nValerie Mahaffey e Dixie Carter sono presenti in 7 episodi come ricorrenti per interpretare Alma e Gloria Hodge, rispettivamente ex moglie e madre di Orson.\nGli antagonisti principali sono Alma e Gloria Hodge.\nPioggia.\nTrama.\nSono passati 6 mesi dalle ultime vicende a Wisteria Lane. Mike, sopravvissuto all\u2019incidente, \u00e8 caduto in un profondo stato di coma e viene quotidianamente visitato da Susan. Nel corso del tempo trascorso in ospedale, Susan fa la conoscenza di Ian, un uomo che, come lei, condivide la sofferenza per una persona in coma, nel suo caso sua moglie. Ian chiede a Susan di uscire insieme, e lei accetta titubante. Nel frattempo, Lynette non riesce a digerire Nora nella sua famiglia, e tra le due i litigi sono all\u2019ordine del giorno, come quando Lynette organizza a sua insaputa una festa di compleanno per il figlio. Intanto, Gabrielle avvia le pratiche per il divorzio con Carlos, da lei sfrattato dopo l\u2019adulterio commesso assieme alla domestica Xiao-Mei. Un giorno, Gabrielle e Carlos si uniscono per ritrovare Xiao-Mei, irreperibile da quando Gabrielle l\u2019ha minacciata di rispedirla in Cina non appena avr\u00e0 partorito il loro bambino. Alla fine, per\u00f2, Xiao-Mei ritorna da Gabrielle, continuando a venire servita e riverita dalla padrona di casa. Bree e Orson sono felicemente fidanzati da tempo, finch\u00e9 l\u2019uomo non la chiede in sposa. Bree accoglie eccitata la richiesta di Orson, sebbene non ci sia ancora andata a letto in virt\u00f9 di un loro accordo secondo cui sarebbe meglio farlo da sposati, ma una sera Bree cede ad Orson e finalmente copulano. Durante la loro festa di fidanzamento, improvvisamente, compare Carloyn Bigsby, vecchia vicina di casa di Orson che raccomanda a Bree di prestare attenzione all\u2019uomo, dal momento che, a suo dire, pare abbia ucciso la sua precedente moglie, Alma.\nBisogna essere in due.\nTrama.\nSusan esce a cena con Ian pur rosa dal rimorso di ci\u00f2 che Mike potrebbe pensare. L\u2019uscita si prospetta ancora pi\u00f9 difficoltosa quando Susan e Ian incrociano i suoceri di lui, ai quali Ian fa credere che Susan sia una neurologa. Vivendo una situazione alquanto complicata su tutti i fronti, Susan decide che \u00e8 per il meglio di entrambi restare soltanto amici. Intanto, Edie d\u00e0 alloggio a suo nipote adolescente Austin, che ha un breve battibecco con Julie dovuto ai loro diversi caratteri e stili di vita. Il giorno del matrimonio tra Bree e Orson \u00e8 all\u2019orizzonte, ma Susan, Lynette e Gabrielle sono impensierite dalle parole di Carolyn circa la morte della ex moglie di Orson per mano dello stesso Orson, cos\u00ec Susan va a trovare Carolyn, che le comunica che la polizia, perquisendo casa Hodge, non ha rinvenuto alcuna traccia di Alma, come se non fosse mai esistita, ed \u00e8 per questo che la donna \u00e8 certa che sia stato Orson ad ucciderla e a pulire poi l\u2019abitazione da cima a fondo per non destare sospetti. Susan, Lynette e Gabrielle cercano allora di discuterne con Bree poco prima della celebrazione del matrimonio, ma Bree, parlandone anche con Orson, non ha nessun dubbio ed \u00e8 determinata a sposarlo. Durante il matrimonio, ne succedono di tutti i colori: Ian s\u2019imbuca alla festa ed esprime la sua volont\u00e0 di essere pi\u00f9 di un amico per Susan; Lynette, dopo la rottura tra Nora e il suo ex, spinge la ragazza tra le braccia di Carlos, facendo infuriare Gabrielle, fino a che a Xiao-Mei non si rompono le acque, pertanto Gabrielle e Carlos la raggiungono all\u2019ospedale, dove Xiao-Mei partorisce un bimbo di colore a causa di un errore della banca del seme; Bree e Orson vengono infine chiamati dalla polizia per identificare il cadavere di quella che potrebbe essere la ex moglie dell\u2019uomo, ma all\u2019obitorio sia Orson, che Carolyn confermano che non si tratta di Alma, anche se Orson, prima di uscire, sussurra a bassa voce il nome \u201cMonique\u201d, lasciando intendere che sia sempre una persona che Orson conosceva. \nUn weekend in campagna.\nTrama.\nLe casalinghe si apprestano a passare il fine settimana lontano da Fairview: Susan dimora con Ian nella sua villetta di campagna; Lynette e Gabrielle sono pronte a rilassarsi alle terme; Bree e Orson, invece, sono in procinto di partire per la loro luna di miele. Purtroppo, per\u00f2, le cose non vanno come programmate. Tra Susan e Ian c\u2019\u00e8 dell\u2019incomprensione iniziale, ma riusciranno a risolvere i loro dissapori e a fare l\u2019amore romanticamente. Lynette, intanto, \u00e8 costretta a separarsi da Gabrielle per soccorrere Tom e i figli al campeggio, dove al marito si \u00e8 bloccata la schiena; lungo la strada, Lynette viene accompagnata, controvoglia, da Nora, con la quale ha l\u2019ennesima lite che termina con Nora che sale a bordo di un furgone per camionisti, ma comunque la donna ritorna da Lynette e insieme recuperano Tom e i bambini. Nel frattempo, Bree e Orson disdicono la loro partenza quando Bree segue un notiziario televisivo sui senzatetto tra cui figura anche suo figlio Andrew. Bree rintraccia Andrew e cerca invano di farsi perdonare per averlo abbandonato, ma ci penser\u00e0 poi Orson a convincere il ragazzo a tornare dalla madre. Gabrielle, rimasta sola al centro termale, rincontra la sua vecchia fiamma, John, adesso diventato un uomo maturo e futuro sposo della figlia di un ricco proprietario di alberghi. Gabrielle e John dormono insieme in memoria dei bei vecchi tempi, senza farsi neanche scoprire dalla fidanzata di lui, ma il giorno dopo John riferisce a Gabrielle di non voler continuare la loro storia dato che a breve dovr\u00e0 sposarsi, cos\u00ec i due si scambiano un ultimo addio. In tutto ci\u00f2, Edie avverte Julie di stare alla larga da un tipo come suo nipote Austin, mentre la stessa Edie assiste successivamente al risveglio dal coma di Mike.\nRiscrivere la storia.\nTrama.\nMentre Susan, che ancora s\u2019intrattiene in campagna con Ian, \u00e8 l\u2019unica ignara della ripresa di Mike, Edie viene informata dai dottori che l\u2019uomo ha perso la memoria degli ultimi 2 anni, quindi, avendocela a morte con Susan per il tradimento di Karl, Edie sfrutta la situazione per raccontare delle menzogne a Mike secondo cui Susan gli \u00e8 stato infedele. Al rientro di Susan a Fairview, difatti, Mike, segnato dalle affermazioni di Edie, allontana da s\u00e9 la donna con fare distaccato. Nel frattempo, Lynette \u00e8 volenterosa a che il figlio Parker non lasci la sua passione per il baseball, cos\u00ec arriva addirittura a corrompere il giocatore di una squadra avversaria per fargli ritrovare la giusta autostima, ma l\u2019inganno salta fuori e Parker viene squalificato. Gabrielle e Carlos discutono animatamente sulla spartizione dei beni per il divorzio, e si giunge al compromesso che Carlos venga ad abitare di nuovo in casa sua, e in cambio manterr\u00e0 le spese di Gabrielle, ma la condizione dei due si aggrava quando Gabrielle, dopo l\u2019ultima sfuriata che l\u2019ha fatta sbattere in prigione, ammette di aver passato la notte con John. Bree, intanto, viene a sapere da Orson che, nel periodo in cui vagabondava per strada, Andrew si guadagnava da vivere prostituendosi. Bree decide quindi di parlarne con la moglie di uno dei clienti di Andrew, la quale, per ripicca, le dice che Danielle ha intrecciato una relazione amorosa col suo insegnante di storia, scioccandola ulteriormente. Orson, inoltre, comincia ad allarmarsi alla notizia del risveglio di Mike, che potrebbe testimoniare la sua colpevolezza nell\u2019incidente, ma si risolleva nello scoprire che Mike ha subito un vuoto di memoria. \nL'arte del sabotaggio.\nTrama.\nDopo aver troncato con Ian, Susan cerca in tutti i modi di far riacquisire la memoria a Mike, e scopre che nel frattempo Edie si \u00e8 comportata come se fosse la sua fidanzata, mettendo lei in cattiva luce. Susan, quindi, dimette illegalmente Mike e lo porta per un giro intorno Wisteria Lane, dove pare che l\u2019uomo inizi a ricordare qualcosa, ma \u00e8 comunque molto offeso dal fatto che la donna abbia frequentato Ian in sua assenza e ritorna all\u2019ospedale. Tom annuncia a Lynette il suo sogno di aprire una pizzeria, incontrando per\u00f2 le incertezze della moglie, che viene convinta da Nora che sia una pessima trovata; invece, Nora dimostra di stare architettando una maniera per fare breccia nel cuore di Tom, appoggiandolo nella sua scelta, al contrario di Lynette. Frattanto, Bree divide Danielle dal suo insegnante di storia, cos\u00ec la giovane, furiosa, pianifica un maldestro tentativo di suicidio pur di essere al centro dell\u2019attenzione. Orson rivela di essere piuttosto toccato e sensibile sull\u2019argomento del suicidio, e Bree minaccia di denunciare il professore di storia per pedofilia se non romper\u00e0 definitivamente con Danielle. Gabrielle e Carlos, nuovamente conviventi, si lanciano frecciatine a vicenda, e un giorno Gabrielle lo sorprende in compagnia di un\u2019altra donna, perci\u00f2, per tagliare i ponti con il futuro ex marito, si porta anche lei a letto un uomo. Una Julie riluttante aiuta Austin in un progetto scolastico, ma diventa un pochino gelosa quando scopre che il ragazzo salta le loro lezioni per trattenersi con le sue amiche, facendo svolgere a lei tutto il lavoro. Intanto, la polizia rinviene il numero telefonico di Mike inciso a penna sul cadavere della donna misteriosa. \nTesoro, devo confessarti una cosa.\nTrama.\nSusan becca Mike e Edie insieme, e capisce che ormai \u00e8 inutile insistere con l\u2019uomo, cos\u00ec, stimolata da Lynette e Gabrielle, decide di dichiararsi finalmente a Ian, anche se visibilmente ubriaca. Nel frattempo, Tom acquista un fatiscente locale in cui creare la sua pizzeria, ma litiga ancora con Lynette per non avergliene parlato prima. Nora, avvisata dalla figlia Kayla, approfitta dell\u2019occasione per provarci con Tom, il quale per\u00f2 la respinge e ritorna a casa da Lynette, che, dopo aver garantito al marito il suo sostegno nell\u2019apertura della pizzeria, intima a Nora di stare alla larga dalla sua famiglia per sempre. Intanto, Gabrielle percepisce una nota di sospetto nel momento in cui Carlos accetta i termini del divorzio senza batter ciglio, ma capisce ben presto che il motivo \u00e8 legato al nuovo lavoro di Carlos che gli frutter\u00e0 milioni, perci\u00f2 Gabrielle lo seduce e tenta di convincerlo ad annullare la separazione; tuttavia, Carlos svela di aver soltanto ingannato Gabrielle al fine di dimostrare alla causa del divorzio che la donna \u00e8 assai pi\u00f9 interessata agli averi dell\u2019uomo anzich\u00e9 al suo amore. Bree e Orson ricevono le scuse di Carolyn, ma Bree scopre che quest\u2019ultima ha seminato parole di odio sul suo conto al club di tennis, pertanto Bree organizza una cena con Orson, Carolyn e suo marito Harvey Bigsby per chiarire civilmente. Nel corso della serata, Carolyn mostra a Bree delle foto di Alma che stanno a comprovare che la donna venisse picchiata da Orson, mentre Harvey confessa ad Orson di aver avuto una relazione con una hostess di nome Monique Polier. Il giorno dopo, dunque, Orson telefona anonimamente al detective Ridley per confidargli che l\u2019identit\u00e0 della donna all\u2019obitorio \u00e8 proprio quella di Monique e che fosse l\u2019amante di Harvey. Nel contempo, Mike si rammemora di aver gi\u00e0 incontrato in passato Monique, del cui omicidio \u00e8 il principale indiziato.\nBang.\nTrama.\nSusan si prepara a partire per Parigi con Ian, mentre Bree affronta Orson e crede alla sua versione della storia su come Alma fosse rimasta ferita per un incidente domestico, e inoltre Bree scopre della tresca passata tra Harvey e Monique. Quando Carolyn si ripresenta da Bree, allora, quest\u2019ultima le spiattella del tradimento del marito, cos\u00ec Carolyn, su tutte le furie, entra nel supermercato gestito da Harvey armata di pistola con l\u2019intenzione di vendicarsi. Tuttavia, Harvey si barrica all\u2019interno del suo ufficio con Edie, sopraggiunta sul posto per via di un taccheggio compiuto da Austin, perci\u00f2 Carolyn tiene in ostaggio i clienti del supermercato, tra i quali ci sono Lynette, Nora, Julie e Austin. Gli abitanti di Wisteria Lane, nel frattempo, si riuniscono in casa Hodge per seguire la situazione al supermercato via TV, interrompendo l\u2019ennesimo litigio fra Gabrielle e Carlos. In un impeto di rabbia, Carolyn spara e uccide Nora, e vani sono i tentativi di Lynette di tenere in vita la donna, a cui promette di prendersi cura di Kayla poco prima che esali l\u2019ultimo respiro. Carolyn si avventa poi su Lynette, ma il tempestivo intervento di Art, nuovo arrivato a Wisteria Lane e residente nella vecchia casa degli Young, e Austin bracca Carolyn, che viene infine freddata con un colpo di pistola da uno degli ostaggi. Ad incubo finito, Susan, che ha intanto rinunciato al suo viaggio a Parigi, riabbraccia Julie, che si affeziona molto ad Austin, e Lynette viene ricoverata all\u2019ospedale, dove sogna per un\u2019ultima volta lo spirito di Mary Alice, che le dona finalmente pace.\nArt e i bambini.\nTrama.\nSusan coglie in flagrante Julie ed Austin in atteggiamenti intimi, cos\u00ec vieta alla figlia di frequentare ancora il giovane, ma Julie si ribella alle regole della madre e fa di testa sua, e nemmeno le avvisaglie del padre Karl sortiscono gli effetti sperati. Intanto, Bree, senza che Orson lo sappia, visita sua suocera Gloria Hodge, reclusa in una casa di riposo contro il suo volere dal figlio. Intenerita, Bree concede a Gloria di cenare in casa sua, ma \u00e8 durante il pasto che Orson e Gloria manifestano i sentimenti di disprezzo che provano l\u2019uno per l\u2019altro, perci\u00f2 Bree invita Gloria a trasferirsi momentaneamente da loro, con grande disappunto di Orson. Nel frattempo, Gabrielle prende la decisione di ripercorrere le sue orme da modella e parte alla volta di New York per iniziare una nuova carriera, ma capisce che il suo corso \u00e8 ormai finito e che sar\u00e0 altrettanto difficoltoso ritornare ad essere la star di un tempo, quindi rientra, delusa, a Wisteria Lane. Lynette viene dimessa dall\u2019ospedale dopo la ferita riportata dall\u2019incidente al supermercato, e viene accolta dalle sue amiche casalinghe e dalla famiglia. Tuttavia, Parker, particolarmente turbato da ci\u00f2 che \u00e8 successo alla madre, incomincia ad attaccarsi morbosamente a Lynette, che riesce a convincere Art a fingersi un supereroe che le ha salvato la vita per confortare il figlio. Il giorno dopo, Lynette entra in casa di Art per ringraziarlo del suo operato, ma, non essendoci nessuno, capita in una stanza segreta in cui trova un tabellone pieno zeppo di fotografie di bambini e preadolescenti a torso nudo; Lynette, dunque, inorridisce al pensiero che Art possa essere un pedofilo. Il detective Ridley perquisisce la casa di Mike, dimesso anch\u2019egli, in cerca della sua cassetta per gli attrezzi, poich\u00e9 l\u2019autopsia di Monique ha rilevato tracce di particelle di vernice di una chiave inglese usata dagli idraulici, ma \u00e8 solo dopo l\u2019uscita di scena di Ridley che la signora McCluskey riconsegna la scatola che aveva precedentemente preso a Mike.\nBeautiful girls.\nTrama.\nDopo mesi di frequentazione, Susan passa per la prima volta la notte nella lussuosissima villa di Ian, ma Rupert, il suo maggiordomo estremamente legato a Jane, moglie comatosa di Ian, non la prende tanto serenamente e cerca inutilmente di boicottare la loro storia. Lynette \u00e8 fissata sulla presunta pedofilia di Art, e si agita notevolmente quando non riesce pi\u00f9 a trovare Parker dopo essersi addormentata. Lynette irrompe quindi in casa di Art credendo che l\u2019uomo abbia accalappiato il figlio, e ha modo di constatare che i giocattoli e gli oggetti infantili stipati nella sua cantina sono spariti nel nulla. Nonostante Parker sia sano e salvo con Tom e la conferma di un ospedale che convalida la spiegazione di Art su come abbia donato i giocattoli in beneficenza, Lynette nutre ancora orribili sospetti, cos\u00ec ne parla con Karen, la quale non perde tempo a diffondere la voce sull\u2019ossessione di Art per i bambini lungo tutto il quartiere. Nel frattempo, Gabrielle, su consiglio del suo personal shopper, accetta l\u2019incarico di insegnante di moda per delle ragazzine poco avvenenti, ma sembra dar loro una cattiva influenza che spinge le madri delle bambine ad allontanarla; per sua fortuna, Gabrielle riuscir\u00e0 a mantenere il posto. La presenza di Gloria non fa che causare drammi e aspri litigi in casa Hodge, perci\u00f2 Bree e Orson tentano di comprarle un\u2019abitazione tutta per lei, invano. La goccia che fa traboccare il vaso cade una sera in cui Gloria, ubriaca fradicia, si lascia sfuggire delle rivelazioni sul passato di Orson che riguardano l\u2019adulterio che commise nientemeno che con Monique Polier mentre era ancora il marito di Alma; di conseguenza, Bree, sentitasi tradita dalle omissioni di Orson, decide di buttarlo fuori di casa. Intanto, Mike, presso cui Carlos ha traslocato fingendosi il suo migliore amico non avendo un tetto sotto cui vivere, viene costantemente calunniato dal detective Ridley per l\u2019omicidio di Monique, per cui l\u2019uomo, arrivando a pensare di poter essere davvero coinvolto nella sua morte, sotterra la cassetta degli attrezzi in una foresta, venendo tuttavia colto con le mani nel sacco da Ridley.\nNatale a Wisteria Lane.\nTrama.\nGli abitanti di Wisteria Lane organizzano la loro annuale festa di Natale, sebbene Lynette e Karen abbiano fatto s\u00ec che ogni famiglia del quartiere venisse a conoscenza della pedofilia di Art, che viene estraniato e torchiato assieme a Rebecca, sua sorella inferma. Nei giorni a venire, i genitori del vicinato protestano contro Art di fronte casa sua, provocando per\u00f2 un infarto a Rebecca che le costa la vita. Terribilmente in colpa per la vicenda, Lynette si scusa con Art prima che abbandoni Wisteria Lane, se non fosse che l\u2019uomo le confessa in privato che i suoi sospetti erano fondati e che, con la morte della sorella, ora sar\u00e0 libero di esprimere i propri istinti perversi. Nel frattempo, Susan \u00e8 preoccupata per l\u2019imminente incontro coi genitori di Ian e chiede gentilmente a Bree di cucinare al posto suo per fare una bella figura, mentre Mike viene arrestato per l\u2019omicidio di Monique, ragion per cui Susan e Bree litigano amaramente dato che la prima \u00e8 determinata a scagionare Mike provando della colpevolezza di Orson. Edie, spaventata all\u2019idea di stare con un uomo accusato di omicidio, pianta in asso Mike nel momento del bisogno, perci\u00f2 Susan si mette a sua disposizione e s\u2019intrufola nello studio di Orson, dove trova dei referti clinici su un periodo che l\u2019uomo trascorse in un ospedale psichiatrico. Ian, infastidito dall\u2019attenzione che Susan riserva a Mike, promette di assoldargli un ottimo avvocato che sappia proscioglierlo a condizione che Susan non lo veda mai pi\u00f9. Intanto, Gabrielle posa gli occhi su Bill, affascinante padre di Amy, una delle bambine a cui Gabrielle sta insegnando il mestiere di modella, ma la bambina ha gi\u00e0 deciso chi sar\u00e0 la prossima fidanzata del padre, ovvero la madre della sua migliore amica. Gabrielle, allora, causa una frattura nell\u2019amicizia tra le due per continuare a vedere Bill. Per concludere la serata, Gloria, dopo essere stata bandita di casa da Bree e Orson, ritornati insieme adesso che \u00e8 Mike il sospettato numero uno per la morte di Monique, incontra di nascosto nientepopodimeno che la rediviva Alma. \nDeponiamo le armi.\nTrama.\nIn un flashback, viene spiegato che alla base del matrimonio tra Orson e Alma non c\u2019era amore, bens\u00ec la gravidanza di lei che inevitabilmente s\u2019interruppe per un aborto spontaneo; da allora, i due coniugi vissero una vita infelice e sconsolata, finch\u00e9 Orson non intraprese una relazione extraconiugale con Monique. Nel presente, Alma fa la sua improvvisa apparizione alla porta di Bree, alla quale chiarisce di essersi ritirata in Canada, ma soprattutto, che Orson non l\u2019ha mai picchiata. Rincuorata, Bree programma una cena con le sue amiche per dare prova a Susan che Alma sia ancora viva. Nel frattempo, per\u00f2, Susan fa una soffiata anonima al detective Ridley a proposito del legame che Orson aveva con Monique, cos\u00ec gli agenti prelevano Orson proprio durante la cena, e Bree, capendo sia stata Susan a raggirarla, chiude in via definitiva la loro amicizia. Intanto, Lynette e Tom cercano di far sentire Kayla come parte integrante della loro famiglia, ma la ragazzina sembra aver preso in antipatia Lynette, che ritiene essere responsabile della morte di sua madre Nora. Gabrielle e Bill continuano a sentirsi, ma la donna pensa che Carlos stia sabotando la loro relazione quando le viene recapitato un mazzo di fiori. L\u2019ossessione di Gabrielle verso Carlos rompe il suo rapporto con Bill, e, una volta accertatasi che non sia stato Carlos a mandarle i fiori, Gabrielle intuisce di avere un ammiratore segreto. Frattanto, Julie perde la sua verginit\u00e0 con Austin, inconsapevole del fatto che il ragazzo la stia tradendo con Danielle, mentre Alma si trasferisce nella casa un tempo appartenuta agli Applewhite.\nNon finch\u00e9 ci sono io.\nTrama.\nJulie nasconde a Susan dei suoi rapporti sessuali con Austin, ma i due, per renderli pi\u00f9 sicuri, si rivolgono a Edie, che, malvolentieri, si spaccia per Susan cos\u00ec da far prescrivere a Julie le pillole anticoncezionali. Susan e Edie, poi, mentre discutono sull\u2019accaduto, acchiappano sul momento Austin e Danielle a letto insieme, cos\u00ec Susan \u00e8 costretta a malincuore a dire a sua figlia che il suo primo amore la sta tradendo con la sua migliore amica. Intanto, Tom \u00e8 sulla via di aprire la sua fantomatica pizzeria, ma Lynette, incuriosita, d\u00e0 una sbirciatina all\u2019interno della struttura e capisce da Andrew, membro dello staff, che Tom ancora non possiede la licenza degli alcolici, senza la quale il locale potrebbe andare facilmente in rovina, perci\u00f2 Lynette, grazie alla sua arte di persuasione, riesce a racimolare quante pi\u00f9 firme possibili dai residenti della zona per la licenza. Nel frattempo, le avances dell\u2019ammiratore segreto di Gabrielle si fanno sempre pi\u00f9 paurose, e la donna richiede l\u2019intervento di Carlos, fino ad una notte in cui i due divorziati acciuffano un suo mandante, attraverso il quale Gabrielle accetta di incontrare lo spasimante misterioso. All\u2019appuntamento, Gabrielle scopre a bocca aperta l\u2019identit\u00e0 dell\u2019uomo: Zach Young, ormai ricco sfondato in seguito alla morte del nonno Noah, ma Gabrielle chiude subito la faccenda ancor prima che possa iniziare. Bree e Orson sono assai inquieti dal recente trasferimento a Wisteria Lane di Alma, che confida ad Orson di averlo fatto per poterlo abbordare di nuovo. Quando Bree va a trovare Alma, rinviene casualmente nelle assi del suo pavimento una fotografia di Orson con Monique, e in pi\u00f9 un sacchettino contenente dei denti umani. In carcere, Mike incorre in Paul, non riuscendo tuttavia a riconoscerlo.\nVieni a giocare con me.\nTrama.\nL\u2019avvocato commissionato da Ian per l\u2019assoluzione di Mike non soddisfa le direttive di Susan, alche Ian si arrabbia e parte per un viaggio d\u2019affari. Susan, con le mani nei capelli, scongiura Gabrielle di uscire con Zach e domandargli di pagare la cauzione per Mike. L\u2019incontro con Zach serve a Gabrielle per comprendere come il ragazzo si senta solo, cos\u00ec si offre di essergli amica. Mike viene dunque scarcerato, mentre Paul, malgrado le sue preghiere, viene condannato da Zach a passare il resto della sua vita in prigione. Nel frattempo, proprio nel giorno del suo ritorno al lavoro, Lynette d\u00e0 a vedere di essere ancora malata agli occhi del capo Ed per poter aiutare Tom in un banchetto di presentazione della loro pizzeria durante una fiera paesana. Purtroppo, Kayla gioca sporco e spiffera a Ed la verit\u00e0, ma Lynette, seppure con una seconda possibilit\u00e0 di riscatto, decide di licenziarsi e diventare manager del ristorante di Tom. Intanto, Gloria e Alma orchestrano un piano diabolico ai danni di Bree e Orson: con il pretesto che Alma abbia tentato il suicidio, lei e Gloria rapiscono Orson, per poi drogarlo al punto tale da farlo rimanere incosciente mentre Alma lo violenta, sperando che, qualora uscisse incinta, l\u2019uomo la rivoglia indietro. Una volta scoperto il misfatto, Bree rifila un gancio destro in pieno volto ad Alma e salva Orson. Parallelamente, le condizioni di Jane peggiorano giorno dopo giorno, sino alla sua morte. \nMe lo ricordo.\nTrama.\nSusan presenzia alla veglia funebre di Jane, durante la quale la sua storia con Ian viene scoperchiata, e Ian, per niente toccato da ci\u00f2 che potrebbe pensare la gente, la chiede in moglie, ma entrambi scelgono di rimandare la proposta in un luogo pi\u00f9 adatto. Su invocazione di Edie, Tom assume Austin come cameriere al suo locale per farlo svagare dopo la rottura con Julie, ma Lynette licenzia il ragazzo per averlo sorpreso a fumare erba. Tom, per\u00f2, fa prevalere il suo ruolo di capo e riassume Austin, che potrebbe rivelarsi un ottimo espediente per la fama del ristorante. Intanto, il nuovo interesse amoroso di Gabrielle \u00e8 uno dei legali di Zach, il quale, tuttavia, amando la ex signora Solis e volendola tutta per s\u00e9, manda all\u2019aria il loro appuntamento e consola una Gabrielle rattristita. Nel frattempo, Bree mette Orson alle strette in seguito al ritrovamento dei denti di Monique in casa di Alma, cos\u00ec l\u2019uomo racconta alla moglie ogni minimo dettaglio inerente alla morte dell\u2019amante. Alma, capendo che Orson non l\u2019amer\u00e0 mai neanche se avesse un bambino dal loro rapporto, decide di lasciarlo in pace, ma Gloria non glielo permette e la rinchiude nella soffitta. Bree, frattanto, finisce all\u2019ospedale per colpa di una caduta da una scala mentre cercava di agguantare un sacchettino identico a quello racchiudente i denti di Monique, e Andrew incolpa Orson dell\u2019episodio. Parallelamente, Mike si sottopone a delle sedute di ipnositerapia che finalmente lo aiutano a ricordare il suo incontro con Monique: and\u00f2 da lei per riparare una tubatura, ma in casa sua c\u2019era anche Orson. Mike piomba quindi da Orson, con cui ingaggia uno scontro fisico che vede infine Orson precipitare dal parapetto dell\u2019ospedale.\nLe piccole cose che si fanno insieme.\nTrama.\nFervono i preparativi per l\u2019incombente inaugurazione della pizzeria Scavo, ma un errore di Lynette potrebbe mettere a rischio l\u2019evento, anche se, fortunatamente, lei e Tom riusciranno ad appianare il dilemma e a godersi la serata nel migliore dei modi. Nel mentre dell\u2019apertura del ristorante, Ian fa la sua proposta matrimoniale a Susan, intanto che Carlos d\u00e0 una mano a Gabrielle a capire di non aver fatto sesso con Zach in un momento di non lucidit\u00e0, come invece il ragazzo sosteneva, cos\u00ec Gabrielle allontana Zach una volta per tutte. Nel frattempo, Orson sopravvive miracolosamente alla caduta dal tetto dell\u2019ospedale, e un flashback svela finalmente l\u2019andazzo della sera in cui mor\u00ec Monique: fu Gloria ad assassinare Monique, poich\u00e9 fanatica religiosa che non poteva accettare che il figlio avesse un amante e andasse contro il suo voto di matrimonio con Alma; Orson fiancheggi\u00f2 la madre nell\u2019insabbiare l\u2019omicidio di Monique, non prima per\u00f2 di essersi tolto di torno Mike, giunto l\u00ec per un guasto idrico in casa della donna; Gloria strapp\u00f2 poi i denti dalla bocca di Monique per non farla identificare se il corpo fosse mai uscito allo scoperto. Adesso, Gloria \u00e8 risoluta ad uccidere anche Bree per essersi intromessa tra Orson ed Alma, pertanto si assicura che tutti a Wisteria Lane siano alla pizzeria Scavo per attuare il suo folle piano, ma Orson arriva in soccorso di Bree e, dalla scena che gli si palesa davanti, capisce che il suicidio di suo padre, di cui si \u00e8 sempre sentito colpevole, fu in realt\u00e0 inscenato dalla stessa Gloria sempre perch\u00e9 il marito la trad\u00ec. Nella colluttazione, Gloria \u00e8 vittima di un colpo cerebrale che la paralizza completamente, e Orson apparecchia una congettura per far credere alla polizia che alla donna sia preso un ictus per aver scoperto della morte di Alma, caduta gi\u00f9 dal tetto di casa sua nel tentativo di sfuggire alla prigionia di Gloria. Ci\u00f2 determina la fine dei problemi tra Bree e Orson.\nSorprese.\nTrama.\nOra che la minaccia di Gloria \u00e8 stata sventata, Bree e Orson possono vivere in tranquillit\u00e0, cos\u00ec un giorno Bree parte per andare a trovare suo padre e la sua matrigna, ma intanto Orson deve far fronte ad un nuovo problema: Danielle ha infatti scoperto di essere incinta di Austin. Pur di occultare il fatto, Orson, con la complicit\u00e0 di Bree, decide di portare Danielle nella loro luna di miele, mentre obbliga Austin ad abbandonare Wisteria Lane. Austin si vede quindi costretto a dire addio a Julie, che gli aveva appena concesso una seconda occasione. Nel frattempo, Tom annulla i piani che aveva in serbo per il suo nono anniversario di matrimonio con Lynette, cos\u00ec come chiesto dalla moglie che vuole riposarsi, ma qualcosa del suo programma resta confermato e Lynette rimane per due ore sul ciglio di una strada. Tom recupera Lynette e insieme trascorrono il loro anniversario in un bar, per quanto felici e spensierati siano. Frattanto, Edie ospita il suo figlioletto Travers, avuto da un suo precedente matrimonio, ma una sera esce a far baldorie, perci\u00f2 \u00e8 Carlos a doversene occupare. Mike scopre che Ian ha accelerato con la sua proposta a Susan in quanto l\u2019uomo aveva il timore che Mike lo battesse sul tempo, visto che anche lui aveva in mente di sposarla. Mike e Ian si giocano Susan con una partita a poker, vinta poi da Ian. Gabrielle cattura l\u2019attenzione di Victor Lang, candidato a sindaco di Fairview e deciso a conquistare il suo cuore. \nDietro il vestito.\nTrama.\nSusan incontra i benestanti genitori di Ian, Liz e Graham, e ancora una volta commette una serie di errori imbarazzanti che inducono i due coniugi a volerle far firmare un accordo prematrimoniale in caso di divorzio. Tuttavia, Susan usufruisce del segreto di Graham sulla sua passione per l\u2019abbigliamento femminile per sottrarsi all\u2019accordo. Nel frattempo, Lynette polemizza le uniformi da lavoro del ristorante, suscitando un nuovo contrasto con Tom. In serata, Lynette torna al locale per discutere con Tom, ma trova il marito privo di coscienza per motivi di salute alla schiena che lo costringono a dover rimanere a riposo per un lungo periodo di tempo, quindi Lynette si prende carico della pizzeria Scavo da sola. Intanto, Victor ci prova costantemente con una Gabrielle che non sembra essere interessata, anche perch\u00e9 \u00e8 piuttosto scossa dalla recente rovina dei suoi abiti migliori per via di un guasto in casa sua. Gabrielle \u00e8 per\u00f2 ammaliata dagli strepitosi vestiti firmati della ex moglie di Victor, perci\u00f2 ne ruba di nascosto un paio, uno dei quali andr\u00e0 poi ad indossare durante un ricevimento con la stessa donna che, scoperto del furto, si riprende l\u2019abito e molla un pugno a Victor. Quest\u2019ultimo spiega a Gabrielle di aver sbagliato con la sua ex per non esserle rimasto accanto, ed \u00e8 in quest\u2019occasione che Gabrielle intravede del buono nell\u2019arrogante uomo che ha di fronte. Frattanto, Carlos e Travers ampliano il loro rapporto, mentre Edie comincia a covare dei sentimenti verso Carlos, tant\u2019\u00e8 che si spoglia e mette a nudo dinanzi a lui per mostrargli le cicatrici che l\u2019hanno reso la Edie che tutti conoscono; i due passano dunque la notte insieme.\nLiasons.\nTrama.\nIan propone a Susan di trasferirsi in pianta stabile in Inghilterra soltanto per averla lontana da Mike. Proprio mentre ne parlano in macchina, Susan e Ian sbandano tanto violentemente da immergere l\u2019auto in mezzo ad un lago; per buona sorte, Susan e Ian vengono provvidenzialmente salvati da Mike, e ci\u00f2 non fa che incrementare la gelosia di Ian nei suoi confronti, cos\u00ec Susan, stufa della situazione, regala a Mike un pensierino, ma l\u2019uomo la bacia senza preavviso, riaccendendo in lei emozioni ormai sepolte. Intanto, Lynette non riesce a gestire contemporaneamente la sua vita privata a casa con la sua impresa lavorativa alla pizzeria, perci\u00f2 assume la signora McCluskey per badare ai figli, ma principalmente a Tom, bloccato con la schiena. Lynette ingaggia poi Rick Coletti, un pluripremiato chef bisognoso di lavoro, all\u2019insaputa di Tom, poich\u00e9 quest\u2019ultimo non vuole avere nulla a fare con un ex tossicodipendente come Rick. Gabrielle e Victor continuano la loro storia, ma quando Victor la trascura per la sua campagna elettorale, Gabrielle si vendica presentandosi ad un suo dibattito in compagnia di un altro uomo, ma entrambi si dichiareranno innamorati l\u2019uno dell\u2019altra. Edie e Carlos intrecciano una relazione segreta che per\u00f2, in un primo momento, pare non appagarli a livello sessuale. Nel frattempo, si scopre che, preservato nel congelatore di Karen, c\u2019\u00e8 il cadavere di suo marito deceduto, Gilbert. \nRitrovarsi al buio.\nTrama.\nWisteria Lane viene colpita da un momentaneo black-out. Karen, preoccupata per il corpo di suo marito conservato nel freezer, ha un piccolo incidente in casa che la porta all\u2019ospedale. Nel frattempo, Ian vuol dimostrare a Susan di non essere pi\u00f9 invidioso di Mike invitandolo a cena, cos\u00ec Susan coglie l\u2019occorrenza per combinare un appuntamento a 4 con una sua amica. Tuttavia, la serata finisce in malo modo quando Mike ammette di amare ancora Susan, la quale, dopo aver scoperto di essere stata oggetto di una scommessa tra Mike e Ian, s\u2019infuria con entrambi e annulla il suo matrimonio. Tom \u00e8 angosciato da un articolo di giornale che elogia la cucina raffinata di Rick, che sfigura il suo concetto di partenza di una pizzeria per famiglie, intanto che Lynette si accorge dell\u2019interesse che Rick ha nei suoi riguardi. Victor chiede la mano di Gabrielle, che per\u00f2 non se la sente dopo il recente divorzio da Carlos. Successivamente, delle foto compromettenti di Victor e Gabrielle in un ascensore vengono divulgate e intaccano la campagna elettorale di lui, ma Gabrielle, per salvare la reputazione da candidato a sindaco di Victor, annuncia pubblicamente alla stampa che presto diverranno marito e moglie, accogliendo dunque la sua proposta di matrimonio. Edie e Carlos consumano i loro rapporti sessuali in varie abitazioni in vendita per non farsi scoprire, ma alla fine ufficializzano la loro relazione. Frattanto, il piccolo Parker trova il cadavere del marito di Karen nella sua cella frigorifera, ma l\u2019anziana signora riesce a convincerlo a tenere la bocca chiusa; purtroppo per lei, anche la sua amica Ida Greenberg s\u2019imbatte nella salma ed allerta la polizia, che arresta subito Karen. \nGossip.\nTrama.\nSusan \u00e8 abbastanza irascibile dopo essere stata tradita da Mike e Ian, cos\u00ec si reca, per ordine del tribunale, da un\u2019analista che l\u2019aiuta a capire di dover assolutamente fare una scelta tra i due uomini; inizialmente, Susan opta di sposarsi con Ian, ma quest\u2019ultimo realizza all\u2019ultimo minuto che la donna \u00e8 maggiormente legata a Mike e decide quindi di rompere il fidanzamento per il bene di entrambi, dopodich\u00e9 ritorna definitivamente a Londra. Lynette s\u2019intrattiene pi\u00f9 del dovuto al ristorante per assaggiare i nuovi piatti preparati da Rick, col quale instaura un buon rapporto, ma Kayla mette una pulce nell\u2019orecchio di Tom sui suoi sospetti intorno a Lynette e Rick. Intanto, Gabrielle viene a sapere da Edie della sua relazione con Carlos, il che origina delle divergenze tra le due, perci\u00f2 Gabrielle impone a Susan e Lynette d\u2019interrompere la loro amicizia con Edie, ma le donne decidono comunque di partecipare alla festa di compleanno di Travers per i rispettivi interessi, mentre Carlos riesce a far ragionare Gabrielle. Karen viene rilasciata di prigione, ma il vicinato inizia ad emarginarla per la storia del cadavere di suo marito, cos\u00ec la donna, spronata da Parker, confessa di averlo fatto per riscuotere gli assegni di pensionamento di Gilbert, che mor\u00ec senza prima nominare lei intestatrice. Il mattino seguente, Susan scopre che Mike ha abbandonato Wisteria Lane.\nNella foresta.\nTrama.\nSusan si fa dire da Carlos dove sia andato Mike, ossia in un\u2019escursione tra le montagne. Susan si mette quindi alla ricerca dell\u2019amato, venendo dapprima seguita da una guida forestale, ma poi decide di proseguire per conto proprio, perdendosi tuttavia nella foresta. Fortunatamente, Mike riesce a rintracciarla e si scambiano un caloroso bacio. Intanto, due rapinatori irrompono a tarda notte nella pizzeria Scavo e chiudono Lynette e Rick nella cella frigorifera. Tom salva entrambi il giorno successivo, ma da quest\u2019esperienza Lynette comprende di provare qualcosa per Rick, il quale viene affrontato da Tom, che gli intima di dimettersi, anche se sar\u00e0 Lynette a licenziarlo per proteggere il suo matrimonio. Nel frattempo, l\u2019idillio fra Carlos, Edie e Travers \u00e8 destinato ad interrompersi quando il padre del ragazzino, Charles, torna a riprendersi il figlio, malgrado Edie tenti addirittura di azzardare un affidamento condiviso cos\u00ec da non demolire la loro armonia. Victor vince le elezioni e viene proclamato sindaco di Fairview, perci\u00f2 Gabrielle approfitta della posizione del suo futuro marito per rivoltarsi contro un vigile urbano che l\u2019aveva importunata, finendo per\u00f2 in prigione. Victor scagiona Gabrielle e la rimprovera per il suo gesto sconsiderato, ma lo stesso riveler\u00e0 di essere un uomo meschino ingaggiando dei malviventi per pestare il vigile che ha arrestato Gabrielle.\nDomande.\nTrama.\nEsattamente un anno dopo il giorno in cui fu investito, Mike si prepara a chiedere a Susan di sposarlo, ma la donna lo precede. Purtroppo, per\u00f2, l\u2019amicizia tra Susan e Gabrielle entra in crisi quando entrambe fissano la data dei loro rispettivi matrimoni nella medesima giornata; oltretutto, dopo che Susan disdice il suo, Gabrielle s\u2019impossessa letteralmente di ogni particolare predisposto da Susan per il suo di matrimonio. Le due arrivano alla conclusione di celebrare un doppio matrimonio, bench\u00e9 poi capiscano sia una brutta idea, cos\u00ec Susan decide di rinviare le sue nozze e permettere a Gabrielle di sposarsi tranquillamente. Dal momento che Mike sta per trasferirsi da Susan, Carlos prende in affitto casa sua concludendo un affare con la signora Sims, la proprietaria, ma Edie escogita un piano per far in modo che Carlos venga a vivere da lei; inoltre, Edie si offre di provare a restare incinta di Carlos per rafforzare il loro rapporto, quando invece continua ad ingerire la pillola anticoncezionale. Nel frattempo, Lynette e Tom attraversano un periodo molto difficile dovuto al fatto che Lynette si \u00e8 innamorata di Rick. Durante un aspro litigio con Tom, Lynette va all\u2019ospedale per una contusione, ma la TAC eseguita intercetta un problema di salute anomalo che potrebbe identificarsi in una forma di cancro. \nOggi sposi.\nTrama.\nBree e Orson tornano a Wisteria Lane dalla loro luna di miele in occasione del matrimonio di Gabrielle e Victor. Bree porta con s\u00e9 anche una sorpresa per le sue amiche: \u00e8 incinta. In realt\u00e0, Bree e Orson stanno solo cercando di evitare lo scandalo relativo alla gravidanza di Danielle, ora rinchiusa in un convento fino alla nascita del bambino, che poi i due coniugi faranno passare per figlio loro. Intanto, Stella, madre di Lynette, fa una visita inaspettata alla figlia dopo aver saputo indirettamente del suo stato di salute, ma la sua presenza ridesta un vecchio rapporto conflittuale tra lei e Lynette. Nel frattempo, nel bel mezzo del suo matrimonio, Gabrielle origlia una conversazione tra Victor e suo padre che trasforma la sua felicit\u00e0 in sconforto, dato che l\u2019uomo svela di aver deciso di sposarla per ottenere voti in pi\u00f9 per la sua prossima campagna elettorale a governatore, mentre Carlos scopre dell\u2019imbroglio delle pillole anticoncezionali di Edie e la pianta in asso; Gabrielle e Carlos, entrambi afflitti, si rincontrano in una stanza e si abbandonano alla loro passione. Intanto, Susan organizza una piccola cerimonia nel bosco per celebrare il suo tanto agognato matrimonio con Mike, assieme soltanto al prete e a Julie. In tutto ci\u00f2, Edie, distrutta dalla rottura con Carlos, prende l\u2019estrema decisione di impiccarsi in casa sua. "}
{"id": "1290022", "revid": "61146", "url": "https://it.wikipedia.org/wiki?curid=1290022", "title": "Cascata di Gavarnie", "text": ""}
{"id": "1290023", "revid": "110157", "url": "https://it.wikipedia.org/wiki?curid=1290023", "title": "Boyfriend (Boy George)", "text": "Boyfriend \u00e8 il terzo album di studio del cantante britannico Boy George, ex leader del gruppo inglese dei Culture Club, pubblicato da solista nel 1989, su etichetta Virgin.\nIl disco.\nSi tratta di uno dei due album europei solisti di Boy George (l'altro \u00e8 \"Tense Nervous Headache\", del 1988) che confluiranno nella raccolta intitolata \"High Hat\", pubblicata in quello stesso anno per il mercato d'oltre-oceano. Il lavoro comprende anche, tra i quattro singoli estratti, il remix promo del brano del 1988, la polemica \"No Clause 28\", ribattezzata per l'occasione \"No Clause 28 (Hi-Energy Mix)\" e successivamente ripubblicata nell'album dei Jesus Loves You, \"The Martyr Mantras\", nel 1990. Gli altri tre singoli sono il pezzo r'n'b che apre il disco, \"Don't Take My Mind On A Trip\" (che fu pubblicato anche in versione EP, con altri tre brani: \"Girlfriend\", \"I Go Where I Go\" e la cover \"What Becomes Of The Broken Hearted\" - queste ultime due tratte da \"Tense Nervous Headache\"), la stralunata \"You Found Another Guy\" e la divertente \"Whether They Like It Or Not\" (il cui lato B del maxi singolo include anche due versioni remixate del brano \"Little Ghost\", una cover originariamente inserita sul primo album solista, \"Sold\", del 1987).\nLa versione del brano di apertura \u00e8 leggermente diversa sia da quella del singolo che da quella inserita nella raccolta USA \"High Hat\", remixata per la pubblicazione americana del singolo e dell'album. Tra gli altri brani del lavoro, si distinguono la ballata \"I'm Not Sleeping Anymore\", unico momento lento del disco, e \"Girlfriend\", da cui \"Boyfriend\" prende il titolo, contenuto nel ritornello, che oltre al titolo al femminile del singolo brano, \u00abgirlfriend\u00bb ripete anche varie volte la parola \u00abboyfriend\u00bb. Divertente l'intro parlata, in cui due ragazze piuttosto audaci fanno un discorso, scambiandosi una serie di brevi battute, botta e risposta, in cui si esalta l'amore libero, reso interessante dal fatto che la persona che si sceglie ha gi\u00e0 un compagno o una compagna. Degli ultimi due brani che compongono l'album, l'acidissima \"Lies\" e la cadenzata \"Big dark Man (Waiting)\", quest'ultima comprende un intermezzo parlato in italiano, dove cos\u00ec recita la voce di una donna: \"E adesso basta! Ne ho abbastanza di tutte le tue incertezze, delle tue manie... Baciami! Fammi volare! Stringimi! Stringimi!!!\".\nNel complesso, l'album ha ottenuto ottimi riscontri commerciali in Italia, ma un successo piuttosto modesto nel resto dell'Europa. Negli Stati Uniti, il singolo \"Don't Take My Mind On A trip\" ha ricevuto una buona accoglienza nella classifica r'n'b. Pubblicato dopo il flop del precedente \"Tense Nervous Headache\", che aveva prodotto, l'anno prima, il solo fallimentare singolo \"Don't Cry\" (Numero 60 nella classifica inglese, rimasto nelle classifiche due sole settimane), \"Boyfriend\" riscuoter\u00e0 ancora meno successo nella madrepatria, dove solo il primo estratto, \"Don't Take My Mind On A Trip\", entrer\u00e0 nelle parti pi\u00f9 basse della classifica, raggiungendo il Numero 68, e rimanendo anch'esso in classifica due sole settimane. Trionfo dei parlati, questo album del 1989 ripresenta la voce dell'ex primo ministro britannico, Margaret Thatcher, impersonata da Steve Nallon, a cui George fa dire, all'inizio del brano (gi\u00e0 nella prima versione del 1987), la celebre frase: \"Will the honourable gentlemen please shut up?\" ('Vorrebbero gli onorevoli gentlemen cortesemente tacere?'), in perfetto stile della destra inglese, percepito come portatore di terrore dal Boy e dal suo s\u00e9guito di fan orientati verso il riconoscimento dei diritti dell'omosessualit\u00e0, non considerata in Gran Bretagna degna di essere promossa allo stesso livello dell'eterosessualit\u00e0, e addirittura considerata come un crimine fino a poco tempo fa.\nSingoli, Maxi Singoli, EP, Lati B &amp; Remix.\nNonostante l'esigua durata del lavoro (coi suoi 40 minuti circa, l'album rientra in realt\u00e0 nei pi\u00f9 comuni standard degli anni ottanta), e nonostante gli scarsi risultati commerciali, \"Boyfriend\" ha prodotto una miriade di articoli di promozione, tra singoli, maxi singoli, EP, lati B parzialmente inediti e versioni remixate o alternative dei brani originari, tutti per lo pi\u00f9 ignorati dalle varie classifiche, tranne quella r'n'b e quella dance, che accoglieranno, tra le posizioni medie, rispettivamente \"Don't Take My Mind On A Trip\" e \"No Clause 28 (Hi-Energy Mix)\". Curiosamente, i primi tre singoli promossi corrispondono alle prime tre tracce dell'album, da cui vengono estratti seguendone lo stesso ordine della \"track listing\", mentre l'ultimo esce nella sola versione promo, ottenendo un inaspettato successo nei club.\nIl primo estratto \u00e8 dunque il pezzo di apertura del disco, \"Don't Take My Mind On A Trip\", che esce in tre formati: singolo (sia in vinile che in CD, con due tracce), maxi singolo (con tre tracce) ed EP (con quattro tracce).\nIl secondo \u00e8 \"You Found Another Guy\", che viene pubblicato in formato singolo e maxi singolo (contenente tre versioni: edit 7\", mix 12\" e versione a cappella).\nIl terzo \u00e8 \"Whether They Like It Or Not\", disponibile in formato singolo e maxi singolo, con il lato B inedito parziale \"Little Ghost\", pezzo gi\u00e0 edito sul primo album solista di Boy George, \"Sold\", del 1987, qui riproposto in due versioni, un lungo edit e un pi\u00f9 breve remix.\nL'ultimo estratto dall'album \u00e8 proprio un remix, stavolta di \"No Clause 28\", di nuovo di una canzone gi\u00e0 pubblicata nel 1987, ma non inclusa su \"Sold\". Il nuovo lungo remix, disponibile solo come promo, \u00e8 molto diverso dall'originale, sia per il genere (hi-energy, rispetto alla acid house dell'originale), che per la durata (notevolmente maggiore) e il testo (viene aggiunto un \"bridge\" tra le strofe e il ritornello, mentre manca il lungo rap dell'originale). Coerentemente ribattezzato \"No Clause 28 (Hi-Energy Mix)\", il pezzo chiude l'album. Questa medesima versione hi-energy, molto apprezzata nelle discoteche, verr\u00e0 re-inserita l'anno seguente nel successivo album, \"Jesus Loves You - The Martyr Mantras\", di cui costituir\u00e0 il brano di apertura del Lato 2, con il nuovo sottotitolo di \u00abPascal Gabriel Mix\u00bb (anche se il pezzo resta del tutto inalterato, completamente identico alla versione \u00abHi-Energy Mix\u00bb)."}
{"id": "1290024", "revid": "729019", "url": "https://it.wikipedia.org/wiki?curid=1290024", "title": "Castello di Santo Stefano d'Aveto", "text": "Il castello Malaspina-Doria \u00e8 un edificio storico sito in piazza del Popolo a Santo Stefano d'Aveto, nella val d'Aveto.\nLa sua struttura \u00e8 considerata una delle pi\u00f9 interessanti opere difensive della provincia genovese e della Liguria. Il castello \u00e8 collocato al centro dell'ampia conca alle pendici del monte Maggiorasca, visibile sullo sfondo del castello, e circondato quasi interamente da prati e poco distante dall'odierno centro abitato di Santo Stefano.\nStoria.\nLa sua posizione fu scelta poich\u00e9 ritenuta strategica, difatti da tale postazione si potevano controllare le strade che salivano dai valichi appenninici verso la regione dell'Emilia. Secondo alcune fonti storiche la fortezza risalirebbe ancor prima del XII secolo e viene citato per la prima volta in un atto di cessione del 1164; in tale documento storico l'imperatore Federico Barbarossa decise la cessione del feudo di Santo Stefano e del relativo castello alla famiglia nobiliare dei Malaspina, gi\u00e0 signori della Lunigiana e di altri feudi del levante ligure.\nLa fortezza verr\u00e0 venduta nel 1495 al nobile e conte di Lavagna Giannetto Fieschi e in seguito ceduto nel 1547 da Carlo V di Francia all'ammiraglio di Oneglia Andrea Doria. Il castello rimarr\u00e0 pertanto possedimento nobiliare della famiglia Doria, che assumer\u00e0 in seguito la denominazione di Fieschi Doria e ancora Doria Pamphili, fino alla soppressione dei Feudi Imperiali nel 1797 per volere di Napoleone Bonaparte.\nGiovanni Filippo Platoni, Viscontino, procuratore. Castellano di S.Stefano val d'Aveto. Mantiene legami commerciali con Giovanni Luigi Fieschi Prima met\u00e0 del XVI secolo.\nLe pi\u00f9 importanti e significative modifiche alla struttura si verificarono nel XVI secolo quando divenne un importante centro di controllo per le vie verso la Pianura Padana.\nOggi la fortezza, utilizzata per manifestazioni culturali, \u00e8 divenuta propriet\u00e0 del Comune di Santo Stefano d'Aveto che recentemente ha sottoposto, e sta sottoponendo tuttora, ad un delicato restauro conservativo l'intera area del castello.\nStruttura.\nIl castello si presenta a forma di pentagono irregolare recante su quattro vertici, dei cinque in totale, stretti bastioni a fianchi rientranti a forma di cuneo. Per entrare al suo interno anticamente si ricorreva a ponti mobili e oggi si presenta come un pendio che saliva dalla porta di accesso verso gli spalti retrostanti. Al centro \u00e8 rimasta intatta la piccola piazza d'armi lungo la quale erano allineati i diversi vani, collegati tra loro tramite ballatoi impostati su colonne.\nDurante la fase di sgombero delle macerie, nei vari interventi di recupero, sono stati rinvenute tracce dell'antica costruzione medievale non demolite durante il rinnovamento del XVI secolo. Tali scoperte hanno permesso agli storici di ricostruire storicamente e architettonicamente le varie fasi di costruzione e relative modifiche della struttura; secondo alcuni studi la struttura nacque dapprima come semplice castello o dimora nobiliare e solo in seguito fu bastionata diventando una vera e propria fortezza difensiva. Le mura e le torri furono infatti maggiormente ampliate con nuovi bastioni garantendo cos\u00ec una maggiore resistenza ai colpi di artiglieria."}
{"id": "1290027", "revid": "33689", "url": "https://it.wikipedia.org/wiki?curid=1290027", "title": "Brembilla (disambigua)", "text": ""}
