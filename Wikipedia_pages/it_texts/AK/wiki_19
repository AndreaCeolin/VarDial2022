{"id": "1265781", "revid": "767487", "url": "https://it.wikipedia.org/wiki?curid=1265781", "title": "Natale in crociera", "text": "Natale in crociera \u00e8 il cinepanettone di Neri Parenti uscito nelle sale cinematografiche il 14 dicembre 2007.\nLa pellicola \u00e8 stata girata dal 16 agosto a met\u00e0 ottobre 2007 a Roma, Santo Domingo, Monte Argentario e all'interno della nave da crociera Costa Serena. Tra gli sceneggiatori Fausto Brizzi, regista di Notte prima degli esami ed Ex.\nIl film \u00e8 uscito in 800 sale, distribuito da Filmauro ed ha incassato \u20ac 23.461.775.\nTrama.\nPaolo Cioffa, con l'avvicinarsi del Natale, \u00e8 pronto a partire in crociera con la sua amante Magda Venni, liberatosi della moglie Francesca Zanchi e del figlio Federico in procinto di andare a sciare. Quando Federico ha un incidente in moto e finisce all'ospedale immobilizzato e ingessato dalla testa ai piedi e suo cognato Felice tenta il suicidio per essere stato mollato dalla fidanzata Margherita, l'impresa si rivela decisamente pi\u00f9 complicata. Paolo sfrutta per\u00f2 la situazione accompagnando il cognato depresso per una crociera ai Caraibi, invitando con lui la sua amante, facendo il doppio gioco, ovvero senza menzionare a nessuno dei due la presenza dell'altro.\nMichela Bacci, un'amante degli animali che abita in una casa molto simile ad una foresta insieme ad una cinquantina di animali di tutti i tipi, si scontra con la sua auto, per evitare un cane, contro la cabina telefonica in cui sta telefonando Luigi Coppia, uno scrittore scapolo autore del libro \"Single \u00e8 bello\" che riassume la sua filosofia di vita. I due s'incontreranno diverse volte scambiandosi volontariamente o involontariamente danni a vicenda, fino a quando si ritrovano sulla stessa nave in rotta per i Caraibi, essendo entrambi testimoni allo stesso matrimonio. Michela e Luigi devono cercare di sopportarsi a vicenda per alcuni giorni, fino al matrimonio, scappando da alcuni poliziotti ai Caraibi a causa di un malinteso, dopo essersi perduti. Michela e Luigi tuttavia firmano sulla riga degli sposi anzich\u00e9 su quella dei testimoni e perci\u00f2 si ritrovano per sbaglio sposati; allora, i due cercano di raggiungere il comune con un deltaplano per annullare i documenti gi\u00e0 consegnati ma si schiantano e saranno costretti a vivere permanentemente su un'isola deserta.\nMagda e Felice scoprono la verit\u00e0 su Paolo e Magda lo lascia, mentre arriva sulla nave Francesca e Paolo gli confessa che Felice si \u00e8 fidanzato con Magda; questa, sentendo la conversazione, decide di aiutare Paolo buttandosi tra le braccia di Felice scoprendosi cos\u00ec innamorata di lui mentre Paolo cade in depressione. Alla fine, Magda e Felice si sposano e dovrebbero partire per Copenaghen per una seconda luna di miele. Magda e Francesca per\u00f2, per aiutare Paolo, suggeriscono a Felice di portare Paolo in vacanza con s\u00e9 al posto di Magda stessa. I due cognati, convinti che le rispettive mogli siano in vacanza a Pescasseroli, ripartono alla volta dei Caraibi, per divertirsi (si scopre che Paolo aveva solo simulato la depressione e che Felice si era gi\u00e0 stufato di Magda). Ma mentre si apprestano a ballare, si accorgono che le rispettive mogli sono nello stesso posto e stanno ballando con due altri uomini, lasciando i mariti a bocca aperta."}
{"id": "1265785", "revid": "298229", "url": "https://it.wikipedia.org/wiki?curid=1265785", "title": "London Grand Prix 2007", "text": "Il London Grand Prix 2007 (noto per motivi di sponsorizzazione come Norwich Union Super Grand Prix 2007) \u00e8 un meeting di atletica leggera svoltosi il 3 agosto 2007 a Londra, Regno Unito, presso il quartiere di Crystal Palace. La manifestazione fa parte del circuito IAAF World Tour, di cui rappresenta il diciannovesimo appuntamento stagionale su ventiquattro."}
{"id": "1265786", "revid": "142136", "url": "https://it.wikipedia.org/wiki?curid=1265786", "title": "Ol\u00e8", "text": ""}
{"id": "1265790", "revid": "287204", "url": "https://it.wikipedia.org/wiki?curid=1265790", "title": "Ol\u00e8 (film)", "text": ""}
{"id": "1265793", "revid": "767487", "url": "https://it.wikipedia.org/wiki?curid=1265793", "title": "Matrimonio alle Bahamas", "text": "Matrimonio alle Bahamas \u00e8 un film commedia del 2007, diretto da Claudio Risi.\n\u00c8 il secondo film di Massimo Boldi dopo il divorzio artistico da Christian De Sica e il primo prodotto in proprio dalla sua societ\u00e0: la Mari Film.\nTrama.\nMiami. Fervono i preparativi per il matrimonio che unir\u00e0 due famiglie molto diverse fra loro: i Colombo, italiani di umili origini guidati dal tassista Cristoforo e dalla moglie Rosy, e i ricchi italoamericani Alberto, detto Al, e Patricia Di Giacomo.\nI diversi tenori di vita e le differenze sociali fanno vacillare il matrimonio dei due ragazzi, ma alla fine tutto torna a posto: Cristoforo e Alberto diventano buoni amici ed il matrimonio alle isole Bahamas pu\u00f2 avere finalmente luogo.\nInterpreti.\nTra gli altri attori, il duo comico de I Fichi d'India, ossia Bruno Arena e Max Cavallari, nel ruolo dei cugini di Cristoforo Colombo (Massimo Boldi), Enzo Salvi (Oscar) cognato di Cristoforo e la fidanzata Lory (Loredana De Nardis), volto nuovo del cinema, Raffaello Balzo (Un posto al sole) e Flavio Abbondanza.\nEnzo Salvi ha gi\u00e0 lavorato con Boldi nei film \"Vacanze di Natale 2000\", \"Body Guards\", \"Merry Christmas\", \"Natale sul Nilo\", \"Natale in India\" e \"Ol\u00e9\".\nI ragazzi promessi sposi sono interpretati da Lucrezia Piaggio e Donald French.\nIn questo film dopo \"Natale sul Nilo\" ritornano insieme Enzo Salvi, Biagio Izzo, i Fichi d'India e Lucrezia Piaggio.\nIl film vede anche la partecipazione di Barbara De Rossi (interpreta una maga), Gigi Marzullo e Paolo Bucinelli in arte Solange nel ruolo di s\u00e9 stessi.\nColonna Sonora.\nLa colonna sonora del film \u00e8 Relax, Take It Easy di Mika, uscita il 30 giugno 2007. La sigla iniziale \u00e8 cantata da Irene Grandi, (\"Bruci la citt\u00e0\") uscita il 20 aprile 2007 mentre quella finale da Rooney, (\"When Did Your Heart Go Missing?\") uscita il 6 marzo 2007.\nIncassi.\nAl primo weekend di programmazione il film incassa \u20ac 3.012.000, occupando la 1\u00aa posizione. Complessivamente, ha incassato \u20ac 9.814.000.\nDistribuzione.\nIl film \u00e8 uscito nelle sale Italiane il 16 novembre 2007."}
{"id": "1265797", "revid": "113880", "url": "https://it.wikipedia.org/wiki?curid=1265797", "title": "Enichem", "text": ""}
{"id": "1265799", "revid": "113880", "url": "https://it.wikipedia.org/wiki?curid=1265799", "title": "Enichem Synthesis", "text": ""}
{"id": "1265800", "revid": "113880", "url": "https://it.wikipedia.org/wiki?curid=1265800", "title": "Enichem Agricoltura", "text": ""}
{"id": "1265805", "revid": "146644", "url": "https://it.wikipedia.org/wiki?curid=1265805", "title": "Swedish Antarctic Expedition", "text": ""}
{"id": "1265820", "revid": "729019", "url": "https://it.wikipedia.org/wiki?curid=1265820", "title": "Isola Snow Hill", "text": "L'isola Snow Hill \u00e8 un'isola antartica.\nGeografia.\nLocalizzata ad una latitudine di 64\u00b0 28' sud e ad una longitudine di 57\u00b012' ovest, l'isola \u00e8 lunga 32 chilometri e larga 10 ed \u00e8 separata dall'isola James Ross dal canale Admiralty.\nStoria.\nL'area venne esplorata il 6 gennaio 1843 dalla spedizione inglese al comando di James Clark Ross che, incerto della natura insulare della zona, chiam\u00f2 l'area \"Snow Hill\", per il contrasto con la vicina isola Seymour, brulla. L'esatta definizione dello \"status\" di isola avvenne solo nel 1902 durante la spedizione antartica svedese quando\nOtto Nordenski\u00f6ld vi trascorse due anni con i suoi uomini impiantandovi una base per esplorare anche la vicina Costa di Nordenskj\u00f6ld."}
{"id": "1265824", "revid": "146644", "url": "https://it.wikipedia.org/wiki?curid=1265824", "title": "Snow Hill Island", "text": ""}
{"id": "1265825", "revid": "146644", "url": "https://it.wikipedia.org/wiki?curid=1265825", "title": "Snow Hill island", "text": ""}
{"id": "1265826", "revid": "146644", "url": "https://it.wikipedia.org/wiki?curid=1265826", "title": "Snow hill island", "text": ""}
{"id": "1265829", "revid": "158286", "url": "https://it.wikipedia.org/wiki?curid=1265829", "title": "Teoria dell'identit\u00e0 di tajfel", "text": ""}
{"id": "1265838", "revid": "287204", "url": "https://it.wikipedia.org/wiki?curid=1265838", "title": "MAN NL202", "text": "Il MAN NL202 \u00e8 un modello di autobus realizzato in Germania dal 1989 al 1992.\nProgetto.\nIn seguito all'emanazione delle normative VOV III, nel 1988, venne sviluppata in Germania una nuova generazione di autobus urbani, accomunati dalla presenza del pianale ribassato. La MAN AG avvia dunque la produzione dell'NL202, unitamente alla versione snodata NG272 e alla versione a passo corto NM152.\nTecnica.\nIl mezzo \u00e8 progettato con la tecnica del pianale ribassato (da cui il nome NL, che sta per \"Niederflur\"), presente su 2/3 della lunghezza del mezzo; ci\u00f2 consente di avere entrambi gli accessi (anteriore e centrale) a 320 mm dal piano stradale e la possibilit\u00e0 di caricare agevolmente individui a ridotta capacit\u00e0 motoria. Anche l'estetica del mezzo \u00e8 completamente rinnovata: rispetto al predecessore presenta forme squadrate, con una linea di cintura abbassata che tende a sottolineare la caratteristica progettuale del mezzo.\nSu questi mezzi il motore, erogante 149 kW per 6.9 litri, \u00e8 montato in posizione posteriore sul lato sinistro del mezzo, cos\u00ec da consentire una facile realizzazione della porta posteriore (richiesta solo su alcuni mercati, tra cui l'Italia).\nVersioni.\nIl MAN NL202 \u00e8 stato commercializzato dal 1988 al 1992 in pi\u00f9 versioni, aventi le seguenti caratteristiche:\nModelli derivati.\nA partire dal 1994 la CAM di Modena ha realizzato, a partire dall'autotelaio NL202, il noto Busotto prodotto per il mercato italiano fino al 2003 in allestimento urbano, suburbano ed extraurbano. Sempre a met\u00e0 anni '90, la BredaMenarinibus svilupp\u00f2, sulla stessa base, il Monocar 221 anch'esso di grande diffusione in Italia.\nDiffusione.\nIl mezzo ha conosciuto una grandissima diffusione in tutta Europa, oltre che nella natia Germania.\nIn Italia questo mezzo \u00e8 giunto principalmente come acquisto di seconda mano; ne hanno circolato presso APS Padova, TPER Bologna, ACTT Treviso, Onorati Aprilia e SUN Novara. Tuttavia, a causa dell'elevata anzianit\u00e0, \u00e8 stato dismesso in gran parte dei casi."}
{"id": "1265839", "revid": "132266", "url": "https://it.wikipedia.org/wiki?curid=1265839", "title": "Mieczyslaw Halka Led\u00f3chowski", "text": ""}
{"id": "1265840", "revid": "132266", "url": "https://it.wikipedia.org/wiki?curid=1265840", "title": "Mieczys\u0142aw Led\u00f3chowski", "text": ""}
{"id": "1265841", "revid": "132266", "url": "https://it.wikipedia.org/wiki?curid=1265841", "title": "Mieczyslaw Led\u00f3chowski", "text": ""}
{"id": "1265842", "revid": "200568", "url": "https://it.wikipedia.org/wiki?curid=1265842", "title": "Karolinenplatz", "text": "Il Karolinenplatz \u00e8 una piazza di Monaco di Baviera.\nStoria.\nLa piazza venne costruita tra il 1809 e il 1812, per volere di Massimiliano I Giuseppe. Il re, infatti, stava progettando l'espansione della citt\u00e0 e concentr\u00f2 in particolar modo l'attenzione su questa zona. Sono poco distanti da questa piazza il \"K\u00f6nigsplatz\" e i suoi edifici. Il \"Karolinenplatz\" fu la prima piazza della citt\u00e0 a forma di stella e venne chiamata cos\u00ec in onore della moglie del re. Il progetto venne affidato a Karl von Fischer. L'obelisco al centro della piazza \u00e8 opera di Leo von Klenze; \u00e8 alto 29 m e fu realizzato fondendo i cannoni turchi catturati durante la battaglia di Navarino. L'obelisco commemora i 30.000 soldati bavaresi morti durante la campagna di Russia."}
{"id": "1265843", "revid": "154639", "url": "https://it.wikipedia.org/wiki?curid=1265843", "title": "Regesta Imperii", "text": "I Regesta Imperii sono una raccolta di fonti primarie di interesse per la storiografia europea.\nSi tratta della raccolta di tutte le fonti riguardanti gli imperatori del Sacro Romano Impero, a partire dalla dinastia carolingia fino a Massimiliano I, e dei papi dell'alto medioevo.\nIl progetto nacque su iniziativa di Johann Friedrich B\u00f6hmer. I volumi pi\u00f9 antichi riportano solamente atti e documenti dei re e degli imperatori tedeschi. I pi\u00f9 recenti contengono anche cronache e documenti di altra origine che riguardano la storia del Sacro Romano Impero.\nDel progetto fa parte anche la banca dati consultabile online RI-Opac (Regesta Imperii), che, nel febbraio 2018, conteneva oltre 2.250.000 entrate, riguardanti soprattutto la storia medievale europea.\nLa gestione del progetto \u00e8 affidata all'Akademie der Wissenschaften und der Literatur (\"Accademia delle scienze e della letteratura\") di Magonza (AdW-Mainz)\nLa gran parte dei volumi pubblicati \u00e8 disponibile anche in forma digitale."}
{"id": "1265845", "revid": "695564", "url": "https://it.wikipedia.org/wiki?curid=1265845", "title": "Stephen R. Donaldson", "text": "Ispirato dai romanzi di J. R. R. Tolkien, Donaldson \u00e8 famoso per la sua saga intitolata \"Le cronache di Thomas Covenant l'incredulo\" e composta principalmente dal 1977 al 1983. Una terza serie della storia \u00e8 in via di componimento dal 2004.\nDonaldson \u00e8 anche l'autore della saga fantascientifica \"The Gap Cycle\".\nBiografia.\nStephen Reeder Donaldson nasce nel 1947 a Cleveland, nell'Ohio. Dai quattro ai sedici anni vive in India dove il padre, medico missionario, cura i lebbrosi. Trasferitosi nuovamente in America, inizia i suoi studi di Letteratura Inglese conseguendo, nel 1968 il titolo di Bachelor of Arts presso il College of Wooster, e nel 1971 il titolo di Master of Arts presso la Kent State University. La sua prima opera - nonch\u00e9 la pi\u00f9 importante - \u00e8 il ciclo di The Chronicles of Thomas Covenant the Unbeliever, iniziato nel 1977 con Lord Foul's Bane. La particolarit\u00e0 di questa saga sta nel suo protagonista che non \u00e8 un semplice eroe o anti-eroe, ma una persona malata, emarginata, odiata e temuta da tutti gli altri che, a causa della sua follia, \u00e8 incapace di comprendere se ci\u00f2 che lo circonda \u00e8 realt\u00e0 o semplice illusione. \nSotto lo pseudonimo di Reed Stephens, Donaldson ha pubblicato anche diversi romanzi gialli."}
{"id": "1265847", "revid": "287204", "url": "https://it.wikipedia.org/wiki?curid=1265847", "title": "Jan Maurycy Pawel Puzyna de Kosielsko", "text": ""}
{"id": "1265850", "revid": "132266", "url": "https://it.wikipedia.org/wiki?curid=1265850", "title": "Jan Puzyna de Kosielsko", "text": ""}
{"id": "1265851", "revid": "132266", "url": "https://it.wikipedia.org/wiki?curid=1265851", "title": "Jan Puzyna", "text": ""}
{"id": "1265853", "revid": "716642", "url": "https://it.wikipedia.org/wiki?curid=1265853", "title": "Yeovil Town Football Club", "text": "Lo Yeovil Town Football Club, meglio noto come Yeovil Town, \u00e8 una societ\u00e0 calcistica inglese con sede nella citt\u00e0 di Yeovil. \u00c8 stata fondata nel 1895 e milita nella National League, quinto livello del campionato inglese di calcio.\nStoria.\nNella stagione 2001-2002 ha vinto per la prima volta nella sua storia il FA Trophy, torneo in cui nelle stagioni 1970-1971 e 1971-1972 era invece stato semifinalista.\nOrganico.\nRosa 2018-2019.\n\"Rosa aggiornata al 2 settembre 2018\"\nRosa 2017-2018.\n\"Rosa aggiornata al 2 febbraio 2018\"\nRosa 2016-2017.\n\"Rosa aggiornata al 2 febbraio 2017\"\nRosa 2015-2016.\n\"Rosa aggiornata al 27 settembre 2015\"\nCuriosit\u00e0.\nDue allenatori italiani, Antonio Falanga ed Eugenio Sena, hanno allenato nel settore giovanile del club. "}
{"id": "1265854", "revid": "1543377", "url": "https://it.wikipedia.org/wiki?curid=1265854", "title": "The Bronx (gruppo musicale)", "text": "The Bronx \u00e8 un gruppo hardcore punk statunitense di Los Angeles, California.\nStoria.\nFormati nel 2002, i The Bronx hanno firmato un contratto con la Island Def Jam Records con dodici concerti all'attivo sotto l'etichetta discografica. Hanno raggiunto subito il successo grazie a lunghi tour negli Stati Uniti, l'Europa e l'Australia, spettacoli live e un suono tra l'hardcore punk degli anni ottanta e il rock moderno.\nIl gruppo ha pubblicato due album completi con il loro nome (nel 2003 e nel 2006), oltre al due EP comprendenti il singolo \"Bats!\". Un DVD live, chiamato \"Live At The Annandale\", \u00e8 stato registrato al Hotel Annandale Hotel di Sydney, Australia e pubblicato dalla loro casa discografica, \"White Drugs\". Il 2006 ha visto la pubblicazione del loro secondo omonimo album, che contiene i singoli \"White Guilt\", \"History's Stranglers\" e \"Shitty Future\". Per quest'album si \u00e8 aggiunto Ken Horne (The Dragons), entrato a far parte del gruppo come secondo chitarrista.\nAttualmente i The Bronx stanno registrando due album, entrambi con il loro nome. The Bronx sar\u00e0 un album punk, mentre \"El Bronx\" sar\u00e0 un disco mariachi.\nInfluenze.\nLo stile dei The Bronx \u00e8 altamente influenzato da gruppi della scena hardcore degli anni '80, come i Black Flag, i Fear ed i Bad Brains, nonch\u00e9 da gruppi punk anni settanta come The Saints e The Victims. Questo stile \u00e8 mescolato con riff di chitarra pi\u00f9 moderni e uno stile hardcore di batteria, rendendo unico lo stile.\nApparizioni in altri media.\nSono state utilizzate due diverse canzoni dei The Bronx in due giochi della serie Need For Speed della Electronic Arts. \"Notice Of Eviction\" si pu\u00f2 trovare in , mentre \"Around The Horn\" \u00e8 presente in .\nHanno inoltre scritto la canzone \"Sunset City\" per la colonna sonora ufficiale del videogioco Sunset Overdrive."}
{"id": "1265856", "revid": "83531", "url": "https://it.wikipedia.org/wiki?curid=1265856", "title": "Castello di Nymphenburg", "text": "Il castello di Nymphenburg (\"Schloss Nymphenburg\", in tedesco) vale a dire \"castello delle Ninfe\", \u00e8 un palazzo in stile barocco a Monaco di Baviera, Germania. Il palazzo, al centro di un vasto parco alla francese, era la residenza estiva dei re di Baviera.\nStoria.\nIl progetto del palazzo venne commissionato dalla coppia di principi elettori Ferdinando Maria di Baviera ed Enrichetta Adelaide di Savoia all'architetto italiano Agostino Barelli nel 1664, in seguito alla nascita del loro figlio Massimiliano Emanuele. Il padiglione centrale fu completato nel 1675.\nA partire dal 1701, Massimiliano Emanuele, l'erede di Baviera, condusse una sistematica estensione del palazzo. Furono aggiunti due padiglioni, nell'ala sud e nell'ala nord del palazzo di Barelli, dagli architetti Enrico Zuccalli e Giovanni Antonio Viscardi. In seguito, la parte sud del palazzo fu ulteriormente estesa a formare le stalle di corte. Per bilanciare, fu aggiunta l'Orangerie nella parte nord. Infine, un grande cerchio (\"Schlossrondell\") con palazzi barocchi (il cosiddetto \"Kavaliersh\u00e4uschen\" - le logge del cavaliere), fu eretto dal figlio di Massimiliano Emanuele il futuro imperatore del Sacro Romano Impero Carlo VII.\nJoseph Effner ridisegn\u00f2 la facciata del padiglione centrale in stile barocco francese nel 1716. Nel 1726 Leo von Klenze rimosse i suoi frontoni con lo stemma dell'elettorato e cre\u00f2 al loro posto un attico direttamente sotto il tetto.\nCon il trattato di Nymphenburg, concluso nel luglio 1741, Carlo Alberto si alle\u00f2 con la Francia e la Spagna contro l'Austria.\nPer lungo tempo, il palazzo fu la residenza estiva preferita dei sovrani di Baviera. Il re Massimiliano I Giuseppe di Baviera vi mor\u00ec nel 1825, e il suo pronipote re Ludovico II nacque qui nel 1845.\nOggi, Nymphenburg \u00e8 aperto al pubblico, ma continua anche ad essere una casa e cancelleria per il capo della casa di Wittelsbach, Francesco duca di Baviera\nEdificio.\nIl fabbricato, insieme con il suo parco, \u00e8 oggi uno dei pi\u00f9 celebri monumenti di Monaco di Baviera. Le facciate barocche comprendono una larghezza complessiva di circa 700 metri. La \"Saal Steinerner\" (\"Sala di pietra\"), con affreschi del soffitto di Johann Baptist Zimmermann e di F. Zimmermann e con decorazioni di Fran\u00e7ois de Cuvilli\u00e9s, occupa pi\u00f9 di tre piani del padiglione centrale del palazzo. Si tratta del principale salone di ricevimento del castello. Ai due lati della stanza si trovano due suite, in origine gli appartamenti del principe elettore e della moglie la principessa elettrice. Si compongono di tre stanze, anticamera, sala delle udienze e camera da letto, e di uno stanzino, il gabinetto da studio. Ciascun appartamento dispone anche di una scala che lo collega al piano terra, al vestibolo. Ai due lati del padiglione principale si allungano due gallerie che lo collegano ai padiglioni laterali, pi\u00f9 piccoli, disposti a coppie, una coppia da un lato e un'altra dall'altro. Su ciascuna galleria si affacciano tre stanze. Nel padiglione sud si trova l'appartamento della regina. In quello nord si trova la cappella.\nAlcune stanze mostrano ancora la loro decorazione barocca, mentre altre sono state successivamente ridisegnate in stile rococ\u00f2 o stile neoclassico. L'ex \"sala da pranzo piccola\" nel padiglione sud oggi ospita la Galleria delle Bellezze voluta dal re Ludovico I. Questo padiglione ospita anche la stanza in cui nacque re Ludovico II di Baviera.\nLe scuderie di corte contengono un museo di carrozze antiche (\"Marstallmuseum\"). Ebbero anche un ruolo negli eventi storici - una di queste carrozze per esempio fu utilizzata per l'incoronazione dell'imperatore Carlo VII nel 1742. Tra le attrazioni principali del museo ci sono le magnifiche carrozze e slitte del re Ludovico II.\nIl primo piano delle ex scuderie di corte ospita una collezione di porcellane di Nymphenburg, la fabbrica situata nel complesso di palazzo fondata da Massimiliano III Giuseppe; qui sono conservate molte opere di Francesco Antonio Bustelli di Intragna.\nParco.\nIl parco di 200 ettari (490 acri), una volta era un giardino all'italiana (1671), ampliato e risistemato in stile francese da Dominique Girard, allievo di Andr\u00e9 Le N\u00f4tre e in seguito venne ancora rifatto alla maniera inglese all'inizio del XIX secolo da Friedrich Ludwig von Sckell, per il principe elettore Carlo Teodoro. A questi si deve anche il Giardino inglese (in tedesco: \"Englischer Garten\") di Monaco.\nHa conservato gli elementi principali del giardino barocco (come il grande \"parterre\"). Il parco \u00e8 diviso in due da un lungo canale che segna un asse tra il palazzo e la \"cascata di marmo\", decorata con figure di divinit\u00e0 greche. Due laghi sono situati su entrambi i lati del canale. Il \"D\u00f6rfchen\" \u00e8 stato creato sotto Massimiliano III Giuseppe come lo \"Petit Hameau\".\nIl \"Salettl\" (1799), una casetta con il suo piccolo giardino molto vicino al ex serraglio serv\u00ec come attrazione per i figli di Massimiliano Giuseppe IV.\nAll'interno del parco furono costruiti numerosi padiglioni\nUn passaggio nei pressi del vecchio arboreto nel nord del gran parterre conduce al grande giardino botanico di Monaco di Baviera.\nTurismo.\nIl castello e il parco sono importanti fattori economici per la citt\u00e0 di Monaco di Baviera. L'edificio principale da solo ha pi\u00f9 di visitatori l'anno.\n\u00c8 possibile visitare il palazzo prendendo il tram numero 17 in direzione Amalienburgstrasse. Questa linea passa attraverso il centro della citt\u00e0, tra Karlsplatz e dalla stazione ferroviaria principale (\"Hauptbahnhof\"). Ci vogliono circa 20 minuti per arrivare dal centro della citt\u00e0 al palazzo con il tram.\nIl palazzo e il suo parco sono stati \"set\" per le riprese del film di Alain Resnais del 1961 \"L'anno scorso a Marienbad\".\nI percorsi per il \"dressage\", tra gli sport equestri delle olimpiadi del 1972, furono creati nel parco di Nymphenburg."}
{"id": "1265859", "revid": "109317876", "url": "https://it.wikipedia.org/wiki?curid=1265859", "title": "Ceramide", "text": "Le ceram\u00ecdi sono una famiglia di molecole lipidiche. Una ceramide \u00e8 composta dalla sfingosina e da un acido grasso legati da un legame carboammidico. Ceramidi si trovano in alta concentrazione nelle membrane cellulari. Dalla ceramide deriva, per legame con la fosfocolina, la sfingomielina, uno dei principali lipidi del doppio strato lipidico delle membrane cellulari.\nPer anni si riteneva che le ceramidi e altri sfingolipidi nella membrana cellulare fossero puramente elementi strutturali. Questo \u00e8 riduttivo: uno degli aspetti affascinanti delle ceramidi \u00e8 il fatto che possono essere liberati dalla membrana via di enzimi per fungere come trasmettitori di segnali.\nLe funzioni meglio note delle ceramidi come segnalatori cellulari concerne la regolazione cellulare di:\nGrazie alle ultime funzioni citate, le ceramidi si chiamano talvolta \"messaggeri di morte cellulare\".\nIn ambito di laboratorio, vengono impiegate la C2- e la C6-ceramide per delucidare i meccanismi molecolari con cui esse inducono il programma apoptotico.\nStudi approfonditi negli ultimi 10 anni hanno evidenziato che queste molecole pleiotropiche posseggono diversi bersagli intracellulari con cui riescono a mediare i loro effetti sia sul differenziamento che la morte cellulari.\nAlcuni di questi sono delle isoforme della protein-chinasi calcio- e fosfolipide-dipendente, o protein-chinasi C (PKC) ed una protein-chinasi che sembra legarla come substrato preferenziale denominata CAPK/KSR.\nDelle ceramidi sono contenuti in prodotti animali e vegetali, in alte concentrazioni p. es. in cera d'api, lanolina, cera di carnauba e olio di jojoba."}
{"id": "1265865", "revid": "124029692", "url": "https://it.wikipedia.org/wiki?curid=1265865", "title": "Stephanie March", "text": "Biografia.\nMarch \u00e8 nata in Texas da John Abe March IV e Laura Len Irwin, vive a New York ed \u00e8 stata sposata fino al 2015 con il famoso cuoco Bobby Flay. Ha studiato alla Highland Park High School, la stessa scuola superiore dove studi\u00f2 Angie Harmon, March era al secondo anno mentre Harmon era all'ultimo. March ha iniziato a recitare durante le superiori. Nel 1996 si \u00e8 diplomata alla Scuola Oratoria presso l'Universit\u00e0 Northwestern dove si \u00e8 specializzata in teatro e studi ispanici. Dopo il diploma ha ottenuto il suo primo ruolo di attrice alla sua prima audizione recitando nella parte di Elena in \"Sogno di una notte di mezza estate\" a Chicago, dove ha continuato a seguire la carriera di attrice. \nNel 1999 ha debuttato a Broadway in \"Morte di un commesso viaggiatore\" di Arthur Miller. \nIl ruolo pi\u00f9 importante della sua carriera \u00e8 quello di Alexandra \"Alex\" Cabot, interpretato in \"Law &amp; Order - Unit\u00e0 vittime speciali\" tra il 2000 e il 2018 e in \"Conviction\" nel 2006. Nel 2005 ha recitato in \"Mr. &amp; Mrs. Smith\".\nDoppiatrici italiane.\nNelle versioni in italiano dei suoi lavori, Stephanie March \u00e8 stata doppiata da:"}
{"id": "1265868", "revid": "695564", "url": "https://it.wikipedia.org/wiki?curid=1265868", "title": "Le cronache di Thomas Covenant l'incredulo", "text": "Le cronache di Thomas Covenant l'incredulo (\"The Chronicles of Thomas Covenant\") \u00e8 una saga fantasy scritta da Stephen R. Donaldson tra il 1977 e il 2013. \u00c8 strutturata come trilogia dei libri \"La conquista dello scettro\" (\"Lord Foul's Bane\"), \"La guerra dei giganti\" (\"The Illearth War\"), e \"L'assedio della rocca\" (\"The Power That Preserves\").\nNegli anni ottanta Donaldson ne scriver\u00e0 un seguito, sempre di tre volumi, pi\u00f9 breve e con un altro protagonista che lentamente soppianta Thomas Covenant; in Italia \u00e8 stato intitolato \"Le seconde cronache di Thomas Covenant l'incredulo\", formato da tre romanzi. Dal 2004 al 2013 si sono aggiunti ulteriori quattro romanzi alla serie, facenti parte della tetralogia \"Le ultime cronache di Thomas Covenant l'incredulo\" (\"The Last Chronicles of Thomas Covenant\").\nIl protagonista \u00e8 Thomas Covenant, uno scrittore ammalato di lebbra, isolato dalla societ\u00e0, destinato a diventare l'eroico salvatore di un mondo alternativo, esperienza alla quale non crede e che vive come un sogno; o, forse, salvatore di s\u00e9 stesso."}
{"id": "1265872", "revid": "183978", "url": "https://it.wikipedia.org/wiki?curid=1265872", "title": "Mathew Brady", "text": ""}
{"id": "1265874", "revid": "547992", "url": "https://it.wikipedia.org/wiki?curid=1265874", "title": "Bianca di Borgogna", "text": "Origine.\nSecondo il \"Continuatio Chronici Guillelmi de Nangiaco\", Bianca era la figlia femmina secondogenita del Signore di Salins, Conte di Chalon e Conte di Borgogna, Ottone IV, e della sua seconda moglie (come ricordato dalla stessa Matilde di Artois nel proprio testamento del 1328), la futura contessa regnante d'Artois, Mahaut o Matilde, che secondo le \"Gesta Philippi Tertii Francorum Regis\", era la figlia primogenita del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Ottone IV di Borgogna, secondo il documento n\u00b0 LIV del \"Monumenta Zollerana\", datato 1269, era figlio di Ugo di Ch\u00e2lon e della Contessa di Borgogna, Adelaide I, che, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", era la figlia maggiore del duca d'Andechs e di Merania e Conte consorte di Borgogna, Ottone I d'Andechs e di Merania e della prima moglie, la Contessa di Borgogna, Beatrice II, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".\nBiografia.\nNel 1302, alla morte di suo nonno, il conte d'Artois, Roberto II il Nobile, alla Battaglia di Courtrai, a causa della morte prematura dei due suoi zii (fratelli di Matilde), Roberto ancora bambino, nel 1272, e Filippo, nel 1298, la contea d'Artois, venne contesa tra sua madre, Matilde, ed il nipote, ancora minorenne, Roberto, figlio di Filippo, che rivendicava il feudo, in quanto discendente della linea maschile. Ebbe la meglio Matilde.\nNel 1303 rimase orfana di padre. Infatti Ottone IV mor\u00ec il 7 marzo 1303, a Melun, a seguito delle ferite riportate nella battaglia di Cassel, del 5 dicembre del 1302, a seguito della spedizione voluta dal re di Francia, Filippo il Bello, di cui Ottone IV era a capo, in quanto come nuovo conte d'Artois dovette combattere contro le truppe dei fiamminghi, del Principato vescovile di Liegi.&lt;br&gt;Suo fratello, Roberto (1300-1315), succedette al padre, divenendo conte di Borgogna all'et\u00e0 di 3 anni, avendo come tutore la madre, Mahaut, che dovette far fronte, tra il 1314 e il 1315, alle sollevazioni della piccola nobilt\u00e0 di Artois e di Borgogna, schierandosi con il sovrano di Francia, Filippo IV il Bello e, dopo la sua morte, con Luigi X l'Attaccabrighe.\nNel 1308, Bianca aveva sposato Carlo il Bello, il terzogenito maschio del re di Francia, Filippo IV detto il Bello, e della regina regnante di Navarra, contessa di Champagne e Brie, Giovanna, come ci viene confermato dal \"Continuatio Chronici Guillelmi de Nangiaco\".\nAll'inizio del 1314, il re, Filippo il Bello, la fece arrestare, insieme a sua cognata, Margherita di Borgogna, figlia del Duca di Borgogna e re titolare di Tessalonica, Roberto II e della moglie, Agnese di Francia, moglie del figlio primogenito, Luigi X l'Attaccabrighe e a sua sorella Giovanna, moglie del secondogenito Filippo il Lungo), con l'accusa di adulterio, come riportato dalla \"Continuatio Chronici Guillelmi de Nangiaco\".&lt;br&gt;Sua cognata, Margherita era sospettata di aver commesso l'adulterio con il cavaliere normanno Philippe d'Aunay, mentre il fratello, Gauthier, aveva commesso adultero con Bianca, e per questo, erano state ripudiate; Philippe d'Aunay ed il fratello, Gauthier, dopo aver confessato che la tresca durava da circa tre anni, furono condannati a morte per lesa maest\u00e0 e furono giustiziati in modo atroce:\nNel 1315, mentre sua sorella, Giovanna, era ancora rinchiusa nel castello di Dourdan, suo fratello, Roberto, mor\u00ec a Parigi, e Giovanna gli succedette, divenendo la contessa di Borgogna, Giovanna II, ma la contea venne amministrata dalla madre, Matilde e del marito, Filippo il Lungo, fratello di Luigi X, re di Francia dal 1314.\nA causa dell'adulterio della regina Margherita, anche la legittimit\u00e0 della figlia di Margherita, Giovanna, fu messa in discussione, nonostante che la nonna, Agnese di Francia, affiancata dal figlio, il Duca di Borgogna, Oddone IV, si battesse, specialmente dopo la morte della figlia Margherita (strangolata o forse soffocata dai suoi capelli; ancora la \"Continuatio Chronici Guillelmi de Nangiaco\" riporta la morte di Margherita nel corso del 1315), perch\u00e9 i diritti della nipotina Giovanna di diventare regina sia di Francia che di Navarra, fossero garantiti.Alla morte del padre di Giovanna, Luigi X, (5 giugno 1316), il fratello, e zio di Giovanna, Filippo il Lungo, conte di Poitiers, fu prima nominato reggente e poi eletto re, privando Giovanna dei suoi diritti. Sua sorella Giovanna riottenne la libert\u00e0 e, il 9 gennaio del 1317, fu incoronata regina di Francia, assiema al marito, il re di Francia, Filippo V il Lungo. Nel mese di febbraio, poi, una commissione di prelati, cittadini autorevoli, feudatari e dottori dell'universit\u00e0 enunciarono il principio che \"una donna non pu\u00f2 accedere al trono di Francia\".\nNel 1322 alla morte di Filippo V il Lungo, privo eredi maschi e trascurando i diritti della nipote Giovanna, primogenita di Filippo V, succedette al trono di Francia e di Navarra l'ultimo figlio di FIlippo IV: Carlo IV il Bello. Il nuovo re non volle rilasciare Bianca, divenuta virtualmente regina di Francia, nonostante fosse ancora segregata a Ch\u00e2teau-Gaillard. \nCarlo IV richiese l'annullamento delle nozze a cui Bianca acconsent\u00ec con riluttanza. Poich\u00e9 la Chiesa non riteneva l'adulterio una causa sufficiente per concedere lo scioglimento del vincolo matrimoniale, per giustificarlo si fece riferimento al fatto che la madre di Bianca, Mahaut, fosse stata la madrina al battesimo di Carlo IV, anche se probabilmente la vera ragione fu la notizia che Bianca fosse rimasta incinta di uno dei suoi carcerieri. \nL'annullamento delle nozze fu pronunciato il 19 maggio 1322 da papa Giovanni XXII. Carlo IV si spos\u00f2 quello stesso anno con Maria del Lussemburgo.\nNon vi sono prove che Bianca si sia fatta suora nell'abbazia di Maubuisson, situata presso Pontoise nella Val-d'Oise, come comunemente creduto. Avendo speso otto anni in una prigione sotterranea, la salute di Bianca si sarebbe compromessa. La data della sua morte non \u00e8 conosciuta con certezza, ma viene definita defunta dal pontefice nella dispensa inviata a Carlo IV, per il terzo matrimonio con Giovanna d'\u00c9vreux, datata 5 aprile 1326.\nFigli.\nBianca a Carlo diede due figli:"}
{"id": "1265875", "revid": "695564", "url": "https://it.wikipedia.org/wiki?curid=1265875", "title": "Island Def Jam Records", "text": ""}
{"id": "1265877", "revid": "250099", "url": "https://it.wikipedia.org/wiki?curid=1265877", "title": "Creative director", "text": ""}
{"id": "1265883", "revid": "767487", "url": "https://it.wikipedia.org/wiki?curid=1265883", "title": "Morelia spilota", "text": "Il pitone tappeto (\"Morelia spilota\") \u00e8 un serpente della famiglia dei Pythonidae, molto comune in Australia.\nDescrizione.\nUna caratteristica comune a ogni sottospecie \u00e8 un appariscente disegno della livrea, costituita da segni irregolari e da piccoli disegni simili a tribali solo sul capo oppure anche su parte della mascella superiore.Possono essere color marrone, marrone-rossiccio, grigio o nero, disposti su sfondi diversi. Solitamente le \"Morelie spilota\" si cibano di piccoli uccelli , topi o ratti. Le dimensioni di questo ofide possono variare in base alla locality, ma anche in base alla sottospecie, difatti abbiamo riscontrato pi\u00f9 volte \"Morelie spilota cheiney\" adulte pi\u00f9 piccole rispetto ad altre trovate in locality differenti, comunque la grandezza massima censita \u00e8 stata 3.30 metri in una femmina di Morelia spilota McDowelli, che al momento sembra essere la sottospecie pi\u00f9 grande. Non sono ofidi pericolosi,ma a volte possono essere molto aggressive e territoriali.\nSottospecie.\nSono classificate 6 sottospecie:\nBiologia.\nI pitoni tappeto, attivi di giorno come di notte, sempre alla ricerca di lucertole, uccelli e piccoli mammiferi. Come gli altri pitoni, non sono velenosi, eppure infliggono morsi dolorosi. Le femmine depongono nidiate anche di 30 uova fra resti fermentari di vegetazione o in tronchi cavi e le circondano con le proprie spire fino alla schiusa.\nDistribuzione e habitat.\nLo si pu\u00f2 trovare in una variet\u00e0 di ambienti insolitamente ampia."}
{"id": "1265886", "revid": "1005847", "url": "https://it.wikipedia.org/wiki?curid=1265886", "title": "Elezioni parlamentari in Groenlandia del 2002", "text": "Le elezioni parlamentari in Groenlandia del 2002 si tennero il 3 dicembre per il rinnovo dell'Inatsisartut. In seguito all'esito elettorale, Hans Enoksen, espressione di Siumut, divenne Primo ministro.\nEletti.\nSiumut (10):\nInuit Ataqatigiit (8):\nAtassut (7):\nDemokraatit (5):\nKattusseqatigiit (1):"}
{"id": "1265896", "revid": "767487", "url": "https://it.wikipedia.org/wiki?curid=1265896", "title": "Sogni di donna", "text": "Sogni di donna (\"Kvinnodr\u00f6m\") \u00e8 un film del 1955 diretto da Ingmar Bergman.\nTrama.\nSusanne \u00e8 la direttrice di un atelier, ed \u00e8 innamorata di un uomo sposato, Henrik. Per vederlo va con la sua amica Doris, reduce da un litigio con il fidanzato, nella citt\u00e0 dove abita Henrik. Arrivata in citt\u00e0 Susanne gli telefona e i due fissano un incontro in un albergo. Dopo una iniziale freddezza, i due amanti si ritrovano e decidono di fare un viaggio insieme, ma la moglie di Henrik, che ha scoperto il tradimento, convince il marito a ritornare a casa: Susanne rimane profondamente addolorata.\nNel frattempo Doris incontra per la strada un anziano signore che, dopo averle regalato vestiti e gioielli, la conduce a casa sua dove vive con la figlia, una donna corrotta e cinica, con la quale Doris ha un'accesa discussione. Doris se ne va da quella casa e il giorno seguente si riconcilia con il fidanzato.\nCritica.\n\u00c8 stato scritto che questo film non aggiungerebbe molto al mondo poetico bergmaniano. D'altra parte Georges Sadoul giudicando questo film \u00abminore\u00bb molto attraente e integrato alle commedie dello stesso regista tutt'altro che d'evasione, riporta un giudizio di Jean B\u00e9ranger che scrive dell'interessante sviluppo del film in cui \u00absi compongono in un equilibrio conciso la crudelt\u00e0 delle speranze deluse e una certa serenit\u00e0, fondata sulla saggezza\u00bb."}
{"id": "1265898", "revid": "59975", "url": "https://it.wikipedia.org/wiki?curid=1265898", "title": "Point break - Punto di rottura", "text": ""}
{"id": "1265899", "revid": "110157", "url": "https://it.wikipedia.org/wiki?curid=1265899", "title": "Bel\u00ebv", "text": "Bel\u00ebv (anche traslitterata come \"Belyov\" o \"Belev\") \u00e8 una citt\u00e0 russa, situata nella parte centrale della parte europea, nell'oblast' di Tula, 114 chilometri a sudovest del capoluogo; si adagia sulla sponda sinistra del fiume Oka ed \u00e8 capoluogo del Bel\u00ebvskij rajon.\n\u00c8 una citt\u00e0 di origine piuttosto antica, dato che la prima menzione in alcune cronache locali \u00e8 del 1147; nei secoli, fu contesa dal Granducato di Lituania e da quello di Mosca, finendo per passare definitivamente a quest'ultimo."}
{"id": "1265900", "revid": "1654832", "url": "https://it.wikipedia.org/wiki?curid=1265900", "title": "Anna Maria Rimoaldi", "text": "Dal 1986 sino alla sua morte \u00e8 stata l'organizzatrice del Premio Strega.\nBiografia.\nNasce a Roma il 23 novembre 1924. Laureata in Matematica alla Sapienza Universit\u00e0 di Roma, nel 1946 \u00e8 tra i fondatori del Centro Universitario Teatrale. I primi anni del dopoguerra la vedono impegnata nella messa in scena di numerosi drammi e commedie tra cui \"Minna di Mirnhalem\" di Lessing, \"La Celestina\" di De Rojas, \"Gli innamorati\" di Goldoni, dirigendo attori come Gabriele Ferzetti, Giulietta Masina e Marcello Mastroianni. Per la Rai cura inoltre la trasposizione televisiva e radiofonica di opere di Manzoni, Deledda, Sand e Eliot.\nA met\u00e0 degli anni Sessanta incontra Maria Bellonci, con la quale avvia un lungo sodalizio umano e professionale. Per sette anni Anna Maria lavora fianco a fianco con Bellonci alla scrittura di uno sceneggiato televisivo su Isabella d\u2019Este, che la Rai non riuscir\u00e0 mai a produrre. La sceneggiatura tuttavia sar\u00e0 in parte riutilizzata nella stesura di Rinascimento privato (1985), ultimo romanzo di Bellonci e suo testamento spirituale.\nIn questi anni il sostegno di Anna Maria Rimoaldi si rivela sempre pi\u00f9 indispensabile al lavoro della scrittrice, che si avvale della collaborazione dell\u2019amica anche per \"Il Milione\" di Marco Polo (1980) e per la realizzazione televisiva del racconto \"Delitto di Stato\", per la regia di Gianfranco De Bosio.\nErede di Maria Bellonci, Anna Maria Rimoaldi crea nel 1986 e dirige ininterrottamente la Fondazione dedicata alla scrittrice e al marito Goffredo. Oltre ad assicurare la continuazione del Premio Strega, la Fondazione Bellonci svolge sotto il costante impulso e la generosa dedizione di Anna Maria un\u2019intensa attivit\u00e0 di promozione della lettura contribuendo alla diffusione della lingua e della letteratura italiane in Italia e all\u2019estero.\nIl 2 agosto 2007 si \u00e8 spenta a 82 anni nella sua casa elbana di Poggio, una frazione di Marciana che aveva eletto a suo buen retiro fin dal 1953."}
{"id": "1265902", "revid": "287204", "url": "https://it.wikipedia.org/wiki?curid=1265902", "title": "Belev", "text": ""}
{"id": "1265903", "revid": "287204", "url": "https://it.wikipedia.org/wiki?curid=1265903", "title": "Sete (disambigua)", "text": ""}
{"id": "1265904", "revid": "80339", "url": "https://it.wikipedia.org/wiki?curid=1265904", "title": "Belyov", "text": ""}
{"id": "1265905", "revid": "80339", "url": "https://it.wikipedia.org/wiki?curid=1265905", "title": "Beljov", "text": ""}
{"id": "1265906", "revid": "1573940", "url": "https://it.wikipedia.org/wiki?curid=1265906", "title": "Malayopython reticulatus", "text": "Il pitone reticolato (Malayopython reticulatus ()) \u00e8 un grande serpente della famiglia Pythonidae diffuso nell'Asia sud-orientale.\nIn termini di lunghezza \u00e8 il serpente pi\u00f9 lungo del mondo, raggiungendo di media i 6 metri, con rari casi di pitoni che superano i 7 metri. In termini di grandezza, \u00e8 secondo solo all'anaconda verde, \u00e8 quest'ultima infatti il pi\u00f9 pesante e massiccio di tutti i serpenti.\nDescrizione.\nIl pitone reticolato \u00e8 piuttosto sottile, con il capo grosso, spianato e staccato molto chiaramente dal collo. Visto da sopra il capo appare allungato con muso arrotondato e narici disposte lateralmente. La coda occupa circa il 13\u201314 % dell'intera lunghezza. Il rostrale \u00e8 visibile da sopra. I \"praefrontalia\" anteriori sono parimenti grandi e pi\u00f9 lunghi che larghi. Dietro segue una banda di squame irregolarmente formate, che verosimilmente rappresentano i \"praefrontalia\" posteriori. Il frontale stesso \u00e8 grosso ed ovale e frequentemente diviso da una sutura. I \"supraocularia\" sono grossi e il pi\u00f9 delle volte indivisi. I \"parietalia \" numerosi e piccoli.\nQuesto pitone \u00e8 il serpente pi\u00f9 lungo del mondo, misurando da 4,5 a 9 metri, e anche uno dei pi\u00f9 pesanti, arrivando fino a 140\u00a0kg. Ha il corpo giallo o dorato, a disegni neri, ed \u00e8 ben fornito di fosse labiali termosensibili. \u00c8 un abile nuotatore e arrampicatore, ma passa pi\u00f9 tempo a terra che in acqua (al contrario della sua controparte sudamericana, l'anaconda), allontanandosi di rado dalla sua tana.\nBiologia.\nIl pitone reticolato vive in zone umide come le foreste pluviali e lo si pu\u00f2 trovare in laghetti poco profondi o pozzanghere nelle foreste. Spesso si avvicina ai centri abitati attraverso i canali e le vie d'acqua, dove facilmente trova disponibili le prede pi\u00f9 comuni di questi ambienti, i ratti.\nAlimentazione.\nIl pitone reticolato si nutre di una grande variet\u00e0 di prede, che spaziano dal topo all'antilope, passando per uccelli, sauri, serpenti, rane, grossi pesci e perfino coccodrilli. \nRiproduzione.\nLa femmina depone 50-70 uova che incuba in alberi cavi o camere sotterranee.\nVita.\nPu\u00f2 anche raggiungere i 30 anni di et\u00e0.\nConservazione.\nI grossi esemplari sono sempre pi\u00f9 rari, perch\u00e9 a lungo oggetto di caccia da parte dell'uomo che ne commerciava la pelle."}
{"id": "1265908", "revid": "339392", "url": "https://it.wikipedia.org/wiki?curid=1265908", "title": "Pitone reticolato", "text": ""}
{"id": "1265910", "revid": "580", "url": "https://it.wikipedia.org/wiki?curid=1265910", "title": "Coppa Italia di calcio da tavolo 1998", "text": "La decima Coppa Italia di calcio da tavolo venne organizzata dalla F.I.S.C.T. a Firenze il 12 e 13 dicembre 1998. La gara fu suddivisa nella categoria \"Master\", per i primi 24 giocatori del \"Ranking Italia\", e nella competizione per squadre di Club."}
{"id": "1265912", "revid": "274482", "url": "https://it.wikipedia.org/wiki?curid=1265912", "title": "ICH9", "text": "L'ICH9 \u00e8 il southbridge introdotto da Intel insieme al chipset Bearlake a met\u00e0 2007, come evoluzione del precedente ICH8 che era abbinato all'i975. Dalla met\u00e0 del 2008 viene abbinato anche al chipset mobile Cantiga alla base delle piattaforme Centrino 2 e Centrino 2 vPro Montevina.\nCaratteristiche tecniche.\nProcesso produttivo.\nL'ICH9 \u00e8 prodotto package Ball Grid Array 676, diversamente dal 652 usato per i modelli precedenti, e sfrutta il processo produttivo a 130 nm. Pur essendo costituito da 4,6 milioni di transistor, il suo consumo rimane lo stesso del predecessore ICH8 assestandosi sui 4 W.\nIntel ha apportato molti miglioramenti riguardanti la gestione delle periferiche di archiviazione e USB 2.0. L'ICH9 offre prestazioni USB migliori rispetto a ogni altro chipset sul mercato, e le prestazioni RAID (disponibili in modalit\u00e0 0,1,5,10,Matrix) sono leggermente superiori rispetto a quelle offerte dai chipset precedenti ICH8 e ICH7. Discutibile la mancanza di supporto al PATA, il che ha costretto i costruttori di schede madri, dato il gran numero di periferiche PATA ancora in commercio (in particolar modo nel settore del optical storage), di implementare un chip aggiuntivo che prevedesse tale funzionatit\u00e0.\nNuove funzionalit\u00e0.\nIn modalit\u00e0 RAID 1, l'ICH9-R (l'unico a consentire l'utilizzo di hard disk in RAID) utilizza il secondo disco per velocizzare la lettura, dato che il dato \u00e8 disponibile su entrambi i dischi. Ovviamente l'aumento di prestazioni non pu\u00f2 essere certo paragonato a quello ottenibile con una modalit\u00e0 RAID 0, ma si tratta comunque di un valido tentativo di migliorare le ridotte prestazioni di una modalit\u00e0 RAID che trova il suo tallone d'achille proprio nella velocit\u00e0 di trasferimento e nel tempo d'accesso.\nIntel fornisce anche la tecnologia Rapid Recovery che \u00e8 di fatto un RAID modificato, dato che crea un'immagine del disco fisso di sistema e ne memorizza una copia esatta su di un disco secondario. in caso di guasto del disco primario, il sistema pu\u00f2 quindi essere rimesso in sesto in breve tempo.\nVera novit\u00e0 introdotta con l'ICH9 \u00e8 il moltiplicatore di porte SATA che permette di collegare fino a 4 dispositivi Serial ATA ad un'unica porta. Tale funzionalit\u00e0 trova la sua vera utilit\u00e0 non nelle porte SATA interne di un sistema, che nelle motherboard basata su ICH9 sono fino a 6 con supporto NCQ (Native Command Queuing), ma nelle porte eSATA, dato che con un singolo cavo si potranno collegare pi\u00f9 dispositivi esterni.\nLe versioni disponibili sono le seguenti:\nIl successore.\nIl successore di ICH9 \u00e8 stato, banalmente, ICH10 arrivato sul mercato nel corso del 2008 abbinato al chipset Eaglelake, successore di Bearlake."}
{"id": "1265913", "revid": "121623590", "url": "https://it.wikipedia.org/wiki?curid=1265913", "title": "Inzaghi", "text": ""}
{"id": "1265915", "revid": "767487", "url": "https://it.wikipedia.org/wiki?curid=1265915", "title": "Curvatura principale", "text": "In geometria differenziale, ad ogni punto di una superficie differenziabile nello spazio euclideo formula_1 sono associate due curvature principali: queste sono il massimo ed il minimo della curvatura di una curva contenuta nella superficie e passante per il punto.\nLa curvatura gaussiana e la curvatura media sono ottenute rispettivamente come prodotto e come media aritmetica delle due curvature principali.\nDefinizione.\nLa curvatura di una curva in un punto \u00e8 il reciproco del raggio del cerchio osculatore nel punto.\nSia formula_2 un punto in una superficie differenziabile formula_3 contenuta in formula_1, e formula_5 una normale alla superficie scelta in formula_2. Ciascun piano contenente la normale interseca formula_7 vicino ad formula_8 in una curva formula_9. La curvatura di formula_10 in formula_2 ha anche un segno: questo \u00e8 positivo se la curva gira nella stessa direzione di formula_12 (cio\u00e8 se il cerchio osculatore sta rispetto ad formula_7 nello stesso lato di formula_12), e negativa altrimenti.\nOgni vettore formula_15 di lunghezza unitaria del piano tangente in formula_8 a formula_17 definisce il piano passante per formula_12 e formula_15. I vettori tangenti di lunghezza unitaria formano una circonferenza formula_20, la curvatura \u00e8 quindi una funzione\nPoich\u00e9 formula_20 \u00e8 compatto e la funzione \u00e8 continua, questa ha un massimo ed un minimo (teorema di Weierstrass). I valori massimo e minimo sono le curvature principali della superficie formula_7 in formula_8.\nPropriet\u00e0.\nDirezioni principali ortogonali.\nSe le curvature principali sono distinte, cio\u00e8 se la funzione formula_25 non \u00e8 costante, il punto di massimo \u00e8 assunto su due direzioni opposte di formula_26, e anche il punto di minimo. Le direzioni principali sono le due rette del piano tangente in formula_2 contenenti rispettivamente i punti di minimo e di massimo. Queste sono inoltre ortogonali, come dimostrato da Eulero nel 1760.\nEsempi di superfici in cui la formula_28 \u00e8 costante e quindi le direzioni principali non sono definite sono il piano e la sfera. In questo caso la funzione formula_29 \u00e8 costantemente zero (nel piano) o un valore formula_30 (la sfera).\nPiani ortogonali.\nIl piano tangente in formula_8 ed i piani normali alle due direzioni principali (se definite) formano una terna di piani ortogonali a due a due. \nCurvatura gaussiana e media.\nIl prodotto delle due curvature principali formula_32 \u00e8 la curvatura gaussiana della superficie in formula_8. La media aritmetica formula_34 \u00e8 la curvatura media. Entrambe queste quantit\u00e0 sono importanti nello studio della geometria differenziale di una superficie.\nDipendenza dalla normale.\nSe la normale \u00e8 scelta nel senso opposto, la funzione formula_25 e quindi le curvature principali formula_36 e formula_37 cambiano di segno. Le direzioni principali non cambiano (vengono scambiate), la curvatura gaussiana non cambia, mentre quella media cambia di segno.\nTipologia di punti.\nEsistono alcuni aggettivi che descrivono le curvature principali di un punto formula_8. Un punto formula_8 \u00e8:\nUn punto \u00e8 ellittico, parabolico o iperbolico se la curvatura gaussiana \u00e8 rispettivamente positiva, nulla o negativa.\nEsempi.\nSuperfici a curvatura costante.\nSe formula_17 \u00e8 una sfera di raggio formula_42 o un piano, tutti i punti sono ombelicali e con curvature principali ovunque formula_43 (nella sfera) oppure 0 (nel piano).\nIl piano ed il cilindro.\nIn un cilindro di raggio formula_42, tutti i punti sono parabolici, e hanno curvature principali formula_45 e formula_46. La curvatura gaussiana \u00e8 per\u00f2 sempre zero in ogni punto, come nel piano: arrotolando un foglio di carta si cambiano le sue curvature principali ma non la sua curvatura gaussiana. Questo \u00e8 un effetto del fatto che la curvatura gaussiana \u00e8 \"intrinseca\" (dipende solo dalla superficie) mentre le curvature principali sono \"estrinseche\" (dipendono da come la superficie \u00e8 posta nello spazio).\nLinee di curvatura.\nUna linea di curvatura in una superficie \u00e8 una curva che \u00e8 in ogni punto tangente ad una direzione principale. Per ogni punto non-ombelicale passano localmente esattamente due linee di curvatura."}
{"id": "1265918", "revid": "113575272", "url": "https://it.wikipedia.org/wiki?curid=1265918", "title": "Renato Roberti", "text": "\u00c8 stato un partigiano toscano attivo nella resistenza italiana nel Movimento Cristiano-Sociale.\nGli anni giovanili e la Resistenza.\nPer cause belliche comp\u00ec i primi due anni di teologia presso il seminario di San Miniato, e dal novembre 1934 entr\u00f2 nel seminario di Livorno. Dal 1934 al 1941 frequent\u00f2 il Ginnasio e il Liceo classico.\nDurante la guerra nacque, in Toscana, il Gruppo dei cristiano-sociali. Questo ebbe un'intensa attivit\u00e0 e frequenti collegamenti con gli altri gruppi di partigiani.\nRoberti ne diventa parte nel 1943 e ne diviene capo nel 1944, non ancora sacerdote, quando il suo maestro e collaboratore don Roberto Angeli viene deportato dai Nazisti. Nella sua attivit\u00e0 di staffetta partigiana riesce in varie occasioni a salvare alcune famiglie di religione ebraica consegnando loro carte di identit\u00e0 false con falsa indicazione di appartenenza religiosa, che a quel tempo doveva essere indicata sui documenti.\nDon Angeli, parlando della loro amicizia, in un'occasione disse di lui:\nRinascita.\nIn questo periodo port\u00f2 il suo contributo alla pubblicazione di \u201cRinascita\u201d, frutto della Resistenza dei giovani cattolici, agli opuscoli riguardanti la dottrina sociale e al Circolo culturale di Santa Giulia.\nQui si elaborava, da parte soprattutto di don Angeli, l'approfondimento filosofico intorno alla mistica ideologica nazista. La riflessione porta il Movimento Cristiano-Sociale a prendere coscienza dell'antiumanit\u00e0 e anticristianit\u00e0 del nazifascismo e a passare alla lotta partigiana.\nIl sacerdozio.\nIl 28 ottobre 1945, festa di Cristo Re, fu ordinato sacerdote nel santuario di Montenero da monsignor Giovanni Piccioni.\nIl primo novembre 1945 celebr\u00f2 la sua prima messa nella sua chiesa parrocchiale di Castiglioncello. Il giorno precedente era stato nominato vicario cooperatore di don Roberto Angeli nella parrocchia di San Jacopo in Acquaviva in Livorno. In questo periodo fu caporedattore del giornale livornese \"Fides\", fondato e diretto da don Angeli, che li vide insieme in tante lotte culturali, politiche, religiose sempre orientate verso grandi temi ideali e sociali.\nCollabor\u00f2 alla fondazione del Comitato Livornese Assistenza e ne fu per molti anni presidente.\nNel 1950 fu nominato parroco di San Matteo, dove rifond\u00f2 il circolo operaio \u201cFede e Lavoro\u201d che era nato nel 1908 (si veda \"Il Tirreno\" del 03/09/2008). Qui, fino alla sua morte, si dedic\u00f2 all'educazione di intere generazioni di giovani, formandoli dal punto di vista religioso, sociale e culturale. Accolse in parrocchia il gruppo dei \u201cCristiano-sociali\u201d che trovarono cos\u00ec in san Matteo la loro sede d'incontro stabile.\nDal 1947 al 1980, inoltre, insegn\u00f2 Religione al liceo Classico \u201cNiccolini-Guerrazzi\u201d di Livorno. Fu un professore amato dai suoi alunni, che gli attribuivano grande cultura e grande carisma, oltre che un carattere cordiale e ottimista. Molti si dichiararono spinti a proseguire o approfondire gli studi grazie alla sua presenza educativa.\nLa sua passione verso la comunicazione, e la scrittura in particolare, lo portarono, dal 1989, a scrivere articoli sull'attualit\u00e0 politica, religiosa, sociale sul periodico \u201cLa Darsena Toscana\u201d.\nMor\u00ec nella \u201csua\u201d san Matteo il 20 febbraio 1997. Fu sepolto \"tra la sua gente\" nel Cimitero comunale dei Lupi, dove fu accompagnato a piedi, con grande partecipazione popolare di migliaia di persone.\nDopo la sua morte i suoi scritti sono stati raccolti nel volume \u201cAi confini dell'ortodossia\u201d."}
{"id": "1265919", "revid": "2096950", "url": "https://it.wikipedia.org/wiki?curid=1265919", "title": "Fondazione Bellonci", "text": "La Fondazione Maria e Goffredo Bellonci ONLUS (brevemente e comunemente nota come Fondazione Bellonci) \u00e8 una istituzione culturale italiana fondata nel 1986 a Roma, ove ha sede.\nSi occupa principalmente della promozione e diffusione della lettura di libri di narrativa: in particolare a cadenza annuale organizza il Premio Strega, maggior premio letterario d'Italia.\nDal 2017 \u00e8 presieduta da Giovanni Solimine, mentre dal 2012 alla sua scomparsa Antonio Maccanico ne \u00e8 stato presidente onorario."}
{"id": "1265922", "revid": "1904508", "url": "https://it.wikipedia.org/wiki?curid=1265922", "title": "Clementina del Belgio", "text": "Biografia.\nInfanzia.\nClementina era la figlia cadetta del re Leopoldo II del Belgio (1835-1909) e della regina Maria Enrichetta d'Asburgo-Lorena (1836-1902).\nI suoi nonni paterni erano il re Leopoldo I del Belgio e la regina Luisa d'Orl\u00e9ans; quelli materni erano il conte palatino d'Ungheria Giuseppe Antonio Giovanni d'Asburgo-Lorena e la duchessa Maria Dorotea di W\u00fcrttemberg.\nClementina venne educata dalla madre, che aveva, secondo quanto riferito, un temperamento difficile e trascorrendo un'infanzia solitaria nel castello di Laeken. Tuttavia, una volta che raggiunse la maggiore et\u00e0, le fu concesso dal padre di viaggiare senza l'approvazione di sua madre. Pi\u00f9 tardi scrisse, ringraziando il padre, dicendo: \"Grazie a te, caro pap\u00e0, sono stata in grado di trovare la felicit\u00e0.\" Tuttavia, la felice opportunit\u00e0 di viaggiare liberamente venne meno quando la madre di Clementina mor\u00ec nel 1902 e quest'ultima fu obbligata ad assumere le funzioni di una \"First Lady\" presso il Tribunale di Bruxelles.\nGrandi amori.\nIn tutta la sua vita, Clementina ebbe tre grandi amori:\nMatrimonio.\nClementina incontr\u00f2 per la prima volta il Principe Bonaparte nel 1888 quando visit\u00f2 Palazzo Bonaparte. In seguito avrebbe confidato a una delle sue sorelle che era attratta da lui. Napoleone Vittorio era figlio del principe Gerolamo Bonaparte e della principessa Maria Clotilde di Savoia, ed era nipote quindi del re Vittorio Emanuele II di Savoia.\nLeopoldo II del Belgio, per\u00f2, si oppose a queste nozze, al fine di non compromettere le relazioni tra il Belgio e la Repubblica francese. Solo il 14 novembre del 1910, dopo la morte del padre e in accordo con il nuovo re, il cugino Alberto I, Clementina pot\u00e9 sposare il Principe Bonaparte in Italia a Moncalieri. \nLa coppia dopo le nozze si stabil\u00ec a Bruxelles, perch\u00e9 la Repubblica francese non autorizz\u00f2 il pretendente al trono a vivere in Francia.\nClementina e il principe Vittorio furono una coppia molto unita e il loro matrimonio fu allietato dalla nascita di due figli.\nDurante gli anni della prima guerra mondiale, con l'occupazione del Belgio da parte delle truppe tedesche, essi si rifugiarono in Inghilterra, presso l'imperatrice Eugenia vedova di Napoleone III. Qui portarono il loro aiuto con numerose opere di carit\u00e0 soprattutto in favore dei soldati.\nMorte.\nIl principe Vittorio Napoleone mor\u00ec il 3 maggio 1926 e il figlio Luigi Napoleone gli succedette come Capo della Famiglia Imperiale.\nDopo la fine della seconda guerra mondiale Clementina abit\u00f2 prevalentemente in Francia dove a partire dal 1950 con l'abrogazione dell'esilio, pot\u00e9 risiedere anche il figlio.\nIn occasione del suo ottantesimo compleanno la Principessa ricevette la Legion d'Onore francese.\nMor\u00ec l'8 marzo 1955, a Nizza, ed \u00e8 sepolta nella cappella imperiale di Ajaccio accanto all'amatissimo marito.\nDiscendenza.\nClementina e Napoleone Vittorio Bonaparte ebbero due figli:"}
{"id": "1265924", "revid": "111319", "url": "https://it.wikipedia.org/wiki?curid=1265924", "title": "Raimondo d'Inzeo", "text": ""}
{"id": "1265925", "revid": "111319", "url": "https://it.wikipedia.org/wiki?curid=1265925", "title": "Piero d'Inzeo", "text": ""}
{"id": "1265933", "revid": "767487", "url": "https://it.wikipedia.org/wiki?curid=1265933", "title": "Bastille Day - Alive at The Whiskey", "text": "Bastille Day - Alive at The Whiskey \u00e8 un mini-live album degli Shark Island, uscito nel 1989 per l'etichetta discografica Epic Records."}
{"id": "1265935", "revid": "175558", "url": "https://it.wikipedia.org/wiki?curid=1265935", "title": "Citrato sintasi", "text": ""}
{"id": "1265936", "revid": "2175", "url": "https://it.wikipedia.org/wiki?curid=1265936", "title": "Popolo sami", "text": ""}
{"id": "1265942", "revid": "120019156", "url": "https://it.wikipedia.org/wiki?curid=1265942", "title": "Matthew Dunn", "text": "Specializzato nei misti ha partecipato alle Olimpiadi di ."}
{"id": "1265944", "revid": "648716", "url": "https://it.wikipedia.org/wiki?curid=1265944", "title": "Ares IV", "text": "Il razzo Ares IV \u00e8 il terzo di una serie di veicoli di lancio che avrebbe dovuto supportare il programma Constellation, il progetto degli Stati Uniti per il futuro dell'esplorazione spaziale umana.\nIl 1\u00ba febbraio 2010 il Presidente degli Stati Uniti d'America, Barack Obama ha annunciato l'intenzione di cancellare il programma a partire dall'anno finanziario 2011 ma tale decisione \u00e8 stata successivamente emendata dal senato.\nDescrizione.\nCome descritto dalla NASA nel gennaio del 2007, questo veicolo alto 113\u00a0m dovrebbe essere composto dal nucleo a propellente liquido dell'Ares V, da due solid rocket booster a cinque segmenti e dallo stadio superiore a propellente liquido dell'Ares I. La capacit\u00e0 di carico totale dovrebbe essere ad un'altitudine di per effettuare l'inserimento tras-lunare diretto.\nMissione.\nVerso la fine del gennaio 2007 la NASA ha dichiarato che lo sviluppo dell'Ares IV \u00e8 stato preso in considerazione per effettuare un viaggio anticipato verso l'orbita lunare con equipaggio umano. Non prevedendo atterraggi sulla Luna, questo vettore dovrebbe solo servire come test comprensivo del Veicolo per Esplorazione Orion e per valutare un profilo di rientro ad alta velocit\u00e0 per un eventuale missione abortita.\nL'Ares IV potrebbe anche tornare utile in altri modi. Il razzo dovrebbe essere in grado di lanciare sia il Lunar Surface Access Module (LSAM) che il cosiddetto \"Block 2\" di una missione lunare, ovvero il Veicolo per Esplorazione Orion (\"Orion crew exploration vehicle\" o CEV), in una traiettoria diretta verso il nostro Satellite. Dopo due lanci dell'Ares IV, uno per la Orion con equipaggio e uno per il LSAM senza equipaggio, i due veicoli si aggancerebbero in orbita lunare. Il piano attuale della NASA, invece, prevede che il CEV sia lanciato con un Ares I e il LSAM con un Ares V con un incontro e in orbita terrestre per effettuare poi il volo verso la Luna gi\u00e0 uniti tra di loro.\nInoltre l'Ares IV potrebbe essere utile in caso di un incidente tipo Apollo 13: infatti in un caso simile una capsula Orion \"di salvataggio\" potrebbe essere inviata direttamente in orbita verso la Luna per recuperare gli astronauti.\nL'Ares IV senza i Solid Rocket Boosters potrebbe anche essere usato per inserire in orbita terrestre una capsula Orion verso la Stazione Spaziale Internazionale o per altre missioni in orbita bassa. Questo potrebbe evitare del tutto lo sviluppo e la costruzione del Ares I, lasciando in servizio solo due razzi molto simili (Ares IV e V) facilitando e rendendo pi\u00f9 economici la preparazione, il lancio e le modifiche. Sarebbe lo stesso concetto gi\u00e0 proposto per i razzi Saturn II e Saturn INT-20, pianificati per il Apollo Applications Program poi annullato dalla Amministrazione Nixon in favore della Space Shuttle."}
{"id": "1265947", "revid": "1543377", "url": "https://it.wikipedia.org/wiki?curid=1265947", "title": "Club Polideportivo Granada 74", "text": "Il Club Polideportivo Granada 74, abbreviato in CP Granada 74, \u00e8 una societ\u00e0 calcistica con sede a Granada, in Spagna. Gioca nella Tercera Divisi\u00f3n, la quarta serie del campionato spagnolo. Dalla stagione 2007/2008, dopo lo spostamento del Ciudad de Murcia a Granada e il conseguente cambio di nome del Murcia in Club Granada 74, \u00e8 diventata la squadra riserve di tale compagine.\nCollegamenti esterni.\n Sito ufficiale "}
{"id": "1265949", "revid": "729019", "url": "https://it.wikipedia.org/wiki?curid=1265949", "title": "Jonathan Coachman", "text": "Carriera.\nNel 2000 inizi\u00f2 a lavorare per la World Wrestling Federation come intervistatore commentatore. La sua prima apparizione in risale al 23 gennaio, a \"Royal Rumble\", quando intervist\u00f2 Linda McMahon nel backstage. Fino al 2003 continu\u00f2 ad essere utilizzato per le interviste e prese parte ad alcuni siparietti comici con The Rock.\nIl 24 agosto 2003, a \"SummerSlam\", attacc\u00f2 Shane McMahon al termine di un match contro Eric Bischoff, effettuando un turn heel; da quel momento divenne l'assistente di Bischoff, all'epoca General Manager di \"Raw\". Nelle settimane successive inizi\u00f2 una faida insieme ad Al Snow contro i commentatori Jim Ross e Jerry Lawler. Il 1\u00ba settembre vinse il suo primo incontro, battendo Lawler in un Single match.\nIl 18 aprile 2004, a \"Backlash\", ottenne la sua prima vittoria in un pay-per-view, sconfiggendo Tajiri grazie all'interferenza di Garrison Cade. Il 1\u00ba novembre 2005, a \"Taboo Tuesday\", affront\u00f2 il campione del mondo del roster di \"SmackDown!\", Batista, ma venne battuto in pochi minuti nonostante gli aiuti di Goldust e Vader.\nIn seguito al licenziamento di Eric Bischoff il 5 dicembre 2005 (kayfabe), divenne uno dei tre commentatori di \"Raw\" insieme a Joey Styles e Jerry Lawler.\nIl 23 gennaio 2006 sconfisse Lawler in un incontro di qualificazione al Royal Rumble match dell'omonimo pay-per-view grazie all'interferenza della Spirit Squad. Nella rissa reale entr\u00f2 con il numero 7 ma venne eliminato da Big Show dopo trenta secondi di permanenza sul ring.\nIl 29 maggio 2006 venne nominato assistente esecutivo di Vince McMahon. Il 18 giugno 2007, in seguito all'esplosione alla limousine di McMahon (kayfabe), assunse il ruolo di General Manager temporaneo di \"Raw\", mantenendolo fino al 6 agosto.\nNel giugno del 2008 decise di non rinnovare il suo contratto in scadenza con la WWE per perseguire una carriera da presentatore sull'emittente ESPN."}
{"id": "1265951", "revid": "149485", "url": "https://it.wikipedia.org/wiki?curid=1265951", "title": "Xavier Marchand", "text": "Specializzato nei misti ha partecipato alle Olimpiadi di Atlanta 1996 e di Sydney 2000.\nBiografia.\nAnche il fratello maggiore Christophe Marchand \u00e8 stato nuotatore di caratura internazionale. Ha intrattenuto una relazione sentimentale con la nuotatrice C\u00e9line Bonnet, con la quale ha avuto un figlio L\u00e9on Marchand, a sua volta nuotatore."}
{"id": "1265955", "revid": "842", "url": "https://it.wikipedia.org/wiki?curid=1265955", "title": "Sonda Phoenix", "text": ""}
{"id": "1265956", "revid": "729019", "url": "https://it.wikipedia.org/wiki?curid=1265956", "title": "Isola Paulet", "text": "L'isola Paulet (in inglese \"Paulet Island\") \u00e8 un'isola antartica facente parte della terra Graham (penisola Antartica).\nLocalizzata ad una latitudine di 63\u00b0 35' sud e ad una longitudine di 55\u00b046' ovest, l'isola \u00e8 di origine vulcanica, da cui una forma circolare, con un diametro approssimativo di un chilometro. Scoperta durante la spedizione britannica del 1839-1843 al comando di James Clark Ross \u00e8 stata intitolata a Lord George Paulet, capitano della Royal Navy.\nL'isola \u00e8 composta geologicamente da diversi strati di lava e cenere sovrapposti che terminano con un cono vulcanico ed un piccolo cratere alla sommit\u00e0. Il calore geotermico (che fa pensare che il vulcano sia stato attivo negli ultimi 1\u00a0000 anni) riesce a mantenere parte dell'isola libera dal ghiaccio che pu\u00f2 cos\u00ec accogliere una colonia di oltre 200\u00a0000 pinguini di Adelia ed essere popolare meta di turisti antartici.\nL'isola \u00e8 famosa anche per aver ospitato i naufraghi della spedizione Nordenskj\u00f6ld-Larsen (incluso il capitano Carl Larsen) prima di essere tratti in salvo dalla corvetta argentina \"Uruguay\"."}
{"id": "1265957", "revid": "767487", "url": "https://it.wikipedia.org/wiki?curid=1265957", "title": "Pietro Bilancini", "text": "Biografia.\nPietro Bilancini si laure\u00f2 in Lettere all'Universit\u00e0 di Pisa, dove fu allievo di Alessandro D'Ancona e ottenne l'abilitazione all'insegnamento presso la Scuola Normale Superiore di Pisa. Si dedic\u00f2 successivamente all'insegnamento di Letteratura Classica. Alla funzione della docenza, Bilancini affianc\u00f2 altre attivit\u00e0 relative all'ambito letterario. Fu collaboratore su varie riviste, fra le quali \"Letteratura Montanara\", \"Bollettino della Societ\u00e0 di Storia Patria Lodovico Antinori\", \"Il Risveglio\" e \"La Rassegna Pugliese\". Scrisse dei saggi di carattere critico, storico e letterario: tra di essi \"Giovan Battista Giraldi e la tragedia Italiana del Sec. XVI\", \"Primi Studi di Critica Letteraria\", \"La Guerra di Braccio Contro L'Aquila nella Letteratura Abruzzese\", \"Svolgimento Storico del Romanzo nella Letteratura Italiana\", \"Nel Regno dei Negligenti\".\nBilancini fu anche valente traduttore dal greco e dal latino, abbinando a volte le traduzioni ai saggi critici. \u00c8 il caso dei \"Sermoni di Lucio Settano, Figlio di Quinto\", studio seguito alla versione dei \"Sermoni\" in italiano. Sua \u00e8 pure la traduzione in versi sciolti di una selezione di poesie tratte dell'Antologia Palatina. Infine i suoi lavori di poesia, \"Rime e Versi\", del 1890, e \"Ritmi antichi\" del 1892. La sua poetica risente dell'influenza di Giosu\u00e8 Carducci e degli influssi tardoromantici; ma allo stesso tempo, con la sua venatura di malinconia e col richiamo alla semplicit\u00e0, precorre di un decennio la sensibilit\u00e0 della scuola crepuscolare rinvenibile in autori come Guido Gozzano, Sergio Corazzini e Marino Moretti.\nMor\u00ec a Sassari, appena trentenne, nel 1895. Il comune di Monteleone d'Orvieto ha voluto commemorare il suo concittadino nell'Ottobre del 2004 presentando \"Pietro Bilancini - Poesie e Saggi Critici\", un volume che mette insieme gli studi dell'artista e un saggio sulle attivit\u00e0 critiche e letterarie di Bilancini. Nel 2016 \u00e8 stato infine pubblicato \"Pietro Bilancini. Rime e Versi, Ritmi Antichi e altre poesie\", un volume che include tutta la produzione poetica del Bilancini, compresi alcuni inediti composti pochi mesi prima della morte e una pi\u00f9 accurata e puntuale nota biografica."}
{"id": "1265960", "revid": "146644", "url": "https://it.wikipedia.org/wiki?curid=1265960", "title": "Paulet Island", "text": ""}
{"id": "1265961", "revid": "146644", "url": "https://it.wikipedia.org/wiki?curid=1265961", "title": "Paulet island", "text": ""}
{"id": "1265962", "revid": "767487", "url": "https://it.wikipedia.org/wiki?curid=1265962", "title": "Margherita Durastanti", "text": "Biografia.\nLe notizie biografiche che possediamo sulla vita di Margherita Durastanti (Durastante) riguardano essenzialmente la sua attivit\u00e0 di cantante. \nDebutt\u00f2 giovanissima nel carnevale 1700 al teatro Sant'Angelo di Venezia, nell'opera \"L'oracolo in sogno\" di Antonio Caldara. Nello stesso anno cant\u00f2 a Mantova ne \"La forza dell'amicizia\" (forse di Caldara) e ne \"Il duello d'amore e di vendetta\" di Marcantonio Ziani. Nel 1703 cant\u00f2 nella \"Statira\" a Casale.&lt;br&gt;\nDal 1707 fu a Roma al servizio del marchese Francesco Maria Ruspoli. In quell'anno cant\u00f2 nelle prime assolute della cantata \"Armida abbandonata\", con Pietro Castrucci al violino, e nel 1708 nel ruolo di Maria Maddalena nell'oratorio \"La resurrezione\" di Georg Friedrich H\u00e4ndel, eseguito sotto la direzione del violinista Arcangelo Corelli nel Palazzo Bonelli (oggi Valentini) di Roma. Nell'agosto 1709 si esib\u00ec dal balcone di Palazzo Bonelli, in una serenata di Antonio Caldara, accompagnata dal violinista e dal violoncellista, promossa dal principe Ruspoli.\nDal 1709 al 1712 fu \"prima donna\" al Teatro San Giovanni Grisostomo di Venezia, dove si esib\u00ec in diverse opere, tra le quali la prima assoluta di \"Agrippina\" di H\u00e4ndel (1709) e altre di Antonio Lotti e Carlo Francesco Pollarolo. Tra il 1710 e il 1711, fu attiva anche presso i teatri di Bologna e Reggio Emilia. Successivamente cant\u00f2 in varie citt\u00e0 italiane: Milano (1713), Parma (1714), Firenze (1715) e infine Napoli (1715-16). Nella citt\u00e0 partenopea ebbe occasione di cantare in alcune opere di Alessandro Scarlatti, fra cui \"Carlo re d'Alemagna\" e \"La virt\u00f9 trionfante\". Nel 1719 si rec\u00f2 a Dresda (su invito di Francesco Maria Veracini), dove cant\u00f2 nella prima assoluta di \"Teofane\" di Lotti con Vittoria Tesi, Francesco Bernardi e Giuseppe Maria Boschi per le nozze di Augusto III di Polonia con Maria Giuseppa d'Austria. H\u00e4ndel, che ebbe occasione di ascoltarla nuovamente in questa sua ultima interpretazione, la ingaggi\u00f2 per la \"Royal Academy\" di Londra. \nIn questa citt\u00e0 debutt\u00f2 nella prima assoluta di \"Numitore\" di Giovanni Porta diretta da H\u00e4ndel al King's Theatre a Haymarket nel 1720, e ebbe parte nel successo della prima assoluta di \"Radamisto\" di H\u00e4ndel diretta dal compositore alla presenza del re Giorgio I di Gran Bretagna e del Principe di Galles, e l'anno successivo nel \"Narciso\" di Domenico Scarlatti, esibendosi anche nelle cantate \"La gloria di primavera\" di Alessandro Scarlatti e \"Crudel tiranno amor\" di H\u00e4ndel.\nUnitasi in matrimonio con il conte Casimiro Avelloni, nel 1721, dopo aver messo al mondo una figlia, cant\u00f2 nell\"Astarto\" di Giovanni Bononcini e nell\"Arsace\" di H\u00e4ndel. Dopo aver prestato servizio per alcuni mesi a Monaco, torn\u00f2 a Londra dove cant\u00f2 in varie opere del compositore sassone, come \"Floridante\" con Gaetano Berenstadt nel 1722, nelle prime assolute di \"Ottone\" con Francesca Cuzzoni nel 1723, di \"Flavio\" e \"Giulio Cesare\" nel 1724, \"Sosarme\", \"Il pastor fido\" e \"Arianna\". Negli anni trenta la sua attivit\u00e0 di cantante sub\u00ec un inesorabile declino (nel 1733 \u00e8 ancora Gismonda in \"Ottone\" a Londra) fino a scomparire completamente nel 1734 quando ancora cant\u00f2 nelle prime assolute di \"Arbace\" di Haendel e Leonardo Vinci, di \"Arianna in Creta\" di Haendel con Anna Maria Strada e Giovanni Carestini, e nelle riprese di \"Sosarme, re di Media\" e de \"Il pastor fido\" di Haendel a Londra. &lt;br&gt;\nDopo il 1734 non si hanno pi\u00f9 notizie su di lei e si presume sia morta a Londra.\nOltre ad esibirsi nel registro di soprano, in varie occasioni cant\u00f2 anche come mezzosoprano e contralto. Anche se Charles Burney la descrisse come \"persona rozza e mascolina\", Durastanti fu un'eccellente cantante d'opera, particolarmente apprezzata da Haendel e dai maggiori operisti del suo tempo."}
{"id": "1265965", "revid": "767487", "url": "https://it.wikipedia.org/wiki?curid=1265965", "title": "La casa dalle finestre che ridono", "text": "La casa dalle finestre che ridono \u00e8 un film del 1976 diretto da Pupi Avati.\nNel 1979 ha vinto il premio della Critica al \"Festival du Film Fantastique\" di Parigi ed \u00e8 anche diventato un film di culto.\nTrama.\nStefano \u00e8 un giovane restauratore a cui, con l'intercessione dell'amico Antonio, \u00e8 stato affidato dal sindaco di un paese della provincia ferrarese l'incarico di riportare alla luce un macabro affresco in una chiesa nella campagna circostante. L'opera \u00e8 stata dipinta da un folle pittore del posto morto suicida vent'anni prima, Buono Legnani, e raffigura il martirio di San Sebastiano.\nStefano rimane molto affascinato dall'affresco, ma pochi colloqui con il parroco Don Orsi ed altre persone del posto sono sufficienti a convincerlo che tanto l'opera quanto il suo autore non godono di altrettanta stima fra la gente del paese. Alcune telefonate anonime, che lo invitano ad andarsene rinunciando al restauro, e qualche frase sibillina di Coppola, l'iracondo ed alcolizzato tassista del luogo, gli instillano il sospetto che l'affresco e il suo autore nascondano un qualche mistero che la morbosa sonnolenza del paese non riesce completamente a celare.\nLa conferma ai suoi sospetti arriva proprio dall'amico Antonio, che gli preannuncia sconvolgenti scoperte riguardo ad una \u201ccasa dalle finestre che ridono\u201d ma che muore, prima di potergliele rivelare, precipitando dalla finestra della stanza d'albergo dove avrebbero dovuto incontrarsi. Il tragico evento viene frettolosamente archiviato dalle autorit\u00e0 del luogo come suicidio, nonostante Stefano testimoni di aver visto l'ombra del probabile assassino muoversi dietro la tenda della finestra.\nUna forza oscura manovra nell'ombra per impedire che la verit\u00e0 venga a galla, e tanta \u00e8 in paese la diffidenza nei confronti del giovane restauratore che la proprietaria dell'albergo dove risiede, con una banale scusa presto smentita dalla cameriera, lo priva della stanza lasciandolo senza alloggio.\nGli viene per\u00f2 in soccorso Lidio, giovane chierichetto ottuso, che gli procura una sistemazione in una cadente villa patrizia, apparentemente abitata soltanto da una vecchia costretta a letto dall'infermit\u00e0, dove casualmente trova un vetusto registratore a filo d'acciaio con incise alcune frasi deliranti. Convinto che si tratti della voce del Legnani, Stefano inizia una personale indagine sulla vita del pittore, ricavando tuttavia soltanto notizie frammentarie: noto come \u201cil pittore delle agonie\u201d per l'abitudine di ritrarre persone in punto di morte, aveva trascorso l'infanzia in Brasile insieme alle due sorelle, con le quali era dedito a strani riti incestuosi che l'avevano reso folle al punto da suicidarsi dandosi fuoco, ed era morto senza che il suo cadavere fosse mai stato ritrovato.\nLa vera svolta nell'indagine arriva quando, a restauro praticamente ultimato, Stefano (che nel frattempo ha iniziato una relazione con la giovane maestra Francesca, arrivando a condividere con lei il suo alloggio alla villa), recatosi a recuperare i pochi averi di Antonio, entra in possesso di un ingiallito faldone che testimonia come l'amico avesse condotto una circostanziata indagine sulla vita del pittore. Nei documenti si sospetta che le sorelle gli procurassero cadaveri da ritrarre, ed \u00e8 presente una vecchia fotografia scattata in Brasile che le ritrae: Stefano coglie immediatamente la forte somiglianza tra le due donne e le figure delle erinni che nell'affresco straziano il corpo del martire. L'eccitazione per la notevole scoperta si tramuta per\u00f2 rapidamente in collera quando si rende conto che l'affresco \u00e8 stato deturpato con l'acido in modo da rimuovere le figure femminili, vanificando cos\u00ec il suo lavoro.\nAmareggiato e pressato dalla terrorizzata fidanzata, decide di lasciare il paese la mattina successiva ma, proprio in procinto di partire, incontra Coppola che, per ritorsione contro le autorit\u00e0 del paese che gli hanno ritirato la licenza del taxi, decide di rompere il silenzio su Buono Legnani e le sue sorelle. Lo accompagna cos\u00ec ad un casale abbandonato, un tempo residenza del pittore, le cui finestre sono grottescamente decorate da gigantesche bocche sorridenti: la casa dalle finestre che ridono di cui gli aveva parlato Antonio; gli racconta di come le sorelle, che sono ancora vive, procurassero i soggetti da ritrarre, che prima venivano torturati, poi, una volta morti, sepolti nelle adiacenze del casale e, scavando un poco, gli mostra la gran quantit\u00e0 di resti umani nascosta nel terreno.\nSconvolto da quanto appreso, Stefano torna di corsa a prendere Francesca per scappare da quel posto, ma la trova morta, trafitta e appesa per le braccia. Anche Coppola \u00e8 sparito, cos\u00ec al restauratore non resta che tornare in paese e denunciare tutto ai Carabinieri, i quali tuttavia non trovano riscontri al suo racconto perch\u00e9 qualcuno si \u00e8 tempestivamente attivato per rimuovere tutte le prove; contemporaneamente, viene ritrovato anche il cadavere di Coppola nel fiume.\nInvitato dal sindaco a dormire in paese per poi partire la mattina successiva, Stefano viene nottetempo attirato con l'inganno alla villa diroccata, dove trova le sorelle del Legnani che, in una macabra trasposizione dell'affresco, stanno torturando il moribondo Lidio. Una delle sorelle, che Stefano riconosce essere la paralitica padrona di casa, aprendo un armadio gli mostra un grosso contenitore dove, in una soluzione di formalina, sono conservati i resti del pittore, alla memoria del quale le due folli, con l'aiuto di Lidio, continuano ad offrire sacrifici umani.\nLa mossa \u00e8 per\u00f2 una trappola che permette alla ignota seconda sorella di ferire gravemente Stefano, che riesce tuttavia a fuggire e, grazie all'oscurit\u00e0, a nascondersi nell'intricata vegetazione del giardino. L'indomani, sebbene debilitato dall'emorragia, riesce a tornare in paese per chiedere aiuto, ma gli abitanti, barricati dietro le finestre chiuse, fingono di non udire le sue grida disperate, cos\u00ec si dirige alla chiesa in cerca di Don Orsi.\nQui Stefano vive il suo dramma finale: il parroco altri non \u00e8 che la seconda sorella del Legnani che, insieme alla finta paralitica, incombe minacciosamente su di lui per terminare ci\u00f2 che aveva iniziato la sera precedente, mentre in lontananza si odono le sirene della polizia di Ferrara, precedentemente avvisata dal sindaco Solmi.\nProduzione.\nGenesi.\nPupi Avati ha tratto l'idea per la realizzazione del film da un episodio della sua infanzia. Nel comune dove risiedeva fu infatti aperta la tomba di un prete, ma i resti rinvenuti appartenevano misteriosamente a una donna. La zia del futuro regista, per farlo star buono quando era bambino, lo minacciava del possibile arrivo del \"prete donna\", spauracchio da lei inventato sulla scorta del fatto sopracitato.\nUna bozza originaria della sceneggiatura \u00e8 stata sviluppata nei primi anni settanta con il nome \"La luce dell'ultimo piano\".\nCast.\nIl giovane Lidio \u00e8 interpretato da Pietro Brambilla, attore di Cremona (nipote di Ugo Tognazzi) pressoch\u00e9 sconosciuto; tuttavia in quello stesso anno interpret\u00f2 il giovane neofascista protagonista di \"\".\nRiprese.\nIl film \u00e8 stato girato in cinque settimane tra aprile e maggio 1976 a Comacchio e Minerbio, in Emilia-Romagna, sebbene i titoli di coda riportino i De Paolis In.Ci.R. Studios di Roma per motivi puramente burocratici.\nLa casa dalle finestre che ridono era un casolare, non pi\u00f9 esistente, situato presso Malalbergo, in provincia di Bologna. La villa in cui alloggiano Stefano e Francesca \u00e8 Villa Boccaccini, a Porto Garibaldi, in provincia di Ferrara. Parte del film \u00e8 stata girata a pochi chilometri di distanza, ovvero a Comacchio, dove sono visibili il loggiato della chiesa dei Frati Cappuccini (l'arrivo di Stefano e il passaggio col taxi di Coppola) e altri particolari del centro del paese della piccola cittadina, nella scena in cui Stefano di notte assiste alla caduta dalla finestra di Mazza, quando Stefano va dal droghiere (l'attore bolognese Arrigo Lucchini) per indagare sulla vendita di acido muriatico, quando, nel finale, Stefano sul sidecar di Coppola e ferito, va a chiedere aiuto, ecc. La chiesa \u00e8 a San Giovanni in Triario, nel comune di Minerbio, mentre la trattoria \"Poppi\" si trova a San Martino in Soverzano, frazione dello stesso comune.\nAlle 21:06 del 6 maggio 1976 ci furono le prime terribili scosse di terremoto in Friuli e la troupe si trovava a Comacchio davanti al finto Albergo Italia per girare la scena dell\u2019omicidio di Antonio Mazza che viene spinto dal balcone del palazzo. Cesare Bastelli ricorda che le scosse furono talmente forti che le campane della chiesa a pochi metri di distanza si misero a suonare da sole.\nDistribuzione.\nIl film \u00e8 stato distribuito nei cinema italiani dalla Euro International Film il 16 agosto 1976. Ha incassato complessivamente 722.135.201 lire a livello nazionale.\nCritica.\nMereghetti scrive che \"l'idea vincente di Avati (...) \u00e8 trasformare la Bassa padana, assolata, sonnacchiosa e con tanti scheletri nascosti negli armadi, nel teatro ideale per un horror. All'epoca venne notato dalla critica, ma solo in seguito \u00e8 diventato un cult. Bellissimi il colpo di scena conclusivo (...) e il finale sospeso\"."}
{"id": "1265970", "revid": "74801", "url": "https://it.wikipedia.org/wiki?curid=1265970", "title": "Eric Namesnik", "text": "Specializzato nei misti ha vinto la medaglia d'argento nei misti alle Olimpiadi di Barcellona 1992 e di Atlanta 1996.\n\u00c8 scomparso nel 2006 all'et\u00e0 di 35 anni a seguito di un incidente stradale."}
{"id": "1265972", "revid": "767487", "url": "https://it.wikipedia.org/wiki?curid=1265972", "title": "Big Girl (You Are Beautiful)", "text": "Big Girl (You Are Beautiful) \u00e8 il quinto singolo per Regno Unito e Libano estratto dall'album \"Life in Cartoon Motion\" di Mika del 2007.\nIl tema della canzone sono le cosiddette \"ragazze grasse\" che Mika sostiene in modo altamente spiritoso in tutto il testo della canzone.\nSuccessivamente \"Big Girl (You Are Beautiful)\" \u00e8 stata pubblicata anche in Germania e molti altri paesi europei oltre che al Regno Unito dove \u00e8 entrata nella top 10 dei singolo pi\u00f9 venduti.\nMika ha registrato di nuovo il brano, che verr\u00e0 usato come promo per la seconda stagione della serie televisiva \"Ugly Betty\", cambiando le parole in \"Hey Betty, You Are Beautiful\".\nIl cantante sostiene di aver scritto la canzone in quindici minuti durante una notte insonne, quando, facendo zapping, vide un documentario su un locale (il \"Butterfly Lounge\" citato anche nel ritornello del brano) dove l'ingresso era permesso solo a persone sovrappeso e obese\nVideo.\nNel video della canzone, girato il 19 maggio 2007, il cantante si scatena e balla con molte ragazze dalle forme abbondanti rispettando il testo della canzone del quale sono le protagoniste."}
{"id": "1265975", "revid": "124018832", "url": "https://it.wikipedia.org/wiki?curid=1265975", "title": "Fornovo San Giovanni", "text": "Fornovo San Giovanni (\"Forn\u00f6v\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato nella Gera d'Adda (bassa pianura bergamasca occidentale), dista circa 24 chilometri a sud dal capoluogo orobico.\nStoria.\nIl territorio comunale era gi\u00e0 abitato anche in epoca preromana, come si evince da ritrovamenti, per lo pi\u00f9 armi ed utensili utilizzati per la caccia che dimostrano che la zona era un posto sicuro per gli abitanti dell'epoca, al riparo dalle inondazioni del fiume Serio e dei torrenti da esso derivati. Questi oggetti sono oggi conservati in parte nel Museo Archeologico di Bergamo e in parte nel Museo Civico Archeologico di Fornovo, situato presso la biblioteca civica.\nTuttavia i primi insediamenti stabili di una certa consistenti presenti sul territorio comunale risalgono all'epoca romana. Numerosi sono infatti i reperti risalenti a questo periodo, tra i quali spiccano numerose monete di et\u00e0 imperiale ed una pavimentazione di pregevole fattura molto probabilmente inserita in una villa patrizia, fattore che starebbe ad indicare che il borgo era abitato da gente di rango. Tra i ritrovamenti si segnalano anche lapidi funerarie e votive, resti di sepolture, utensili e persino una scultura marmorea.\nAnche il toponimo \u00e8 di chiara origine latina: \"Forum Novum\" difatti starebbe ad indicare un nuovo insediamento abitativo di quel periodo, cominciato grazie all'opera di centuriazione, avvenuta nella provincia di Bergamo nel I secolo a.C.\nLo sviluppo del borgo fu dovuto anche alla presenza di una strada che collegava Crema con Bergamo, utilizzata per lo pi\u00f9 dai mandriani durante i loro spostamenti gi\u00e0 qualche secolo prima dell'arrivo dei romani, che favor\u00ec gli scambi ed il commercio.\nCon il termine della dominazione romana si verific\u00f2 l'arrivo dei Longobardi che si insediarono a \"Forum novum\" in quanto questo era considerato un importante centro della pianura. Anche di questo periodo storico, compreso tra il VI e l'VIII secolo, ci sono giunti resti (numerosi utensili da guerra ed una piccola necropoli) che hanno permesso di definire la vita del tempo ed i luoghi in cui questa si svolgeva.\nA questo periodo risale anche la costruzione della chiesa di San Giovanni Battista: edificata su un antico edificio di culto pagano dedicato al dio Giove, venne ampliata pi\u00f9 volte nei secoli successivi, fino a diventare la chiesa parrocchiale di Fornovo, rivestendo anche il ruolo di chiesa plebana. L'attuale facciata, in cotto a vista, \u00e8 attribuita all'architetto Pellegrino Tibaldi.\nIl successivo arrivo dei Franchi, che instaurarono il Sacro Romano Impero, diede il via all'epoca medievale, caratterizzata dal feudalesimo. Il primo documento in cui si attesta l'esistenza del paese risale a questo periodo, e precisamente all'anno 831.\nIl primo feudatario del borgo, cos\u00ec come di gran parte dei paesi limitrofi, fu il vescovo della diocesi di Cremona che, incaricato direttamente dagli imperatori, esercit\u00f2 il proprio dominio per parecchio tempo. La supremazia vescovile fu messa in discussione dai conti Gisalbertini, che gravitavano nell'orbita comunale bergamasca, che furono sconfitti nel corso dell'anno 1019.\nUn secolo pi\u00f9 tardi furono invece i milanesi ad estendere le proprie mire espansionistiche sui territorio di Fornovo: prima l'arcivescovo milanese Ariberto d'Intimiano e qualche anno pi\u00f9 tardi \"Guidrisio Giunio\", che si pose a capo della ribellione nei confronti del potere vescovile cremonese, mosso sempre dai vertici del capoluogo lombardo.\nPer redimere le questioni intervenne anche Federico Barbarossa che, perorando la causa cremonese, permise una momentanea tregua nelle suddette lotte. Queste ripresero qualche tempo dopo, dato che le cronache raccontano che nel 1227 le truppe milanesi attaccarono nuovamente il paese di Fornovo, capitanati dai \"conti di Camisano\" che a causa di ci\u00f2 rischiarono la scomunica, poi mai comminata.\nQuesti scontri portarono il paese sotto la dominazione milanese, la quale continu\u00f2 anche nei secoli successivi, alternandosi per brevi tratti a quella della Repubblica di Venezia. Per delimitare i confini tra le due dominazioni del tempo, venne costruito il fosso bergamasco che, passando a nord del paese, incluse di fatto il paese di Fornovo nella zona soggetta all'influenza dei milanesi nel contado di Cremona.\nIn quegli anni nel borgo non si verificarono episodi di rilievo, relegando questo paese, che un tempo fu centro di prima importanza, a ruolo marginale nel contesto della pianura bergamasca, basato quasi unicamente sull'economia rurale.\nAd essa sono infatti legati i paesaggi pi\u00f9 caratteristici del paese: le cascine agricole, memoria dei secoli passati, le rogge e le risorgive che, unitamente al fiume Serio che scorre accompagnato dal lembo di terra inserito nel parco omonimo, rendono Fornovo ricco d'acqua, con la quale veniva azionato anche un mulino, non pi\u00f9 utilizzato ma recentemente ristrutturato, che dona un paesaggio molto suggestivo, una sorta di spaccato sulla realt\u00e0 agricola del XIX secolo."}
{"id": "1265979", "revid": "59975", "url": "https://it.wikipedia.org/wiki?curid=1265979", "title": "Marquee club", "text": ""}
{"id": "1265980", "revid": "111319", "url": "https://it.wikipedia.org/wiki?curid=1265980", "title": "Laure Manadou", "text": ""}
{"id": "1265982", "revid": "287204", "url": "https://it.wikipedia.org/wiki?curid=1265982", "title": "B\u00f6rzs\u00f6ny", "text": "I B\u00f6rzs\u00f6ny sono una catena montuosa che si trova nel nord dell'Ungheria.\nEssi sono la propaggine pi\u00f9 occidentale dei Rilievi precarpatici settentrionali.\nLa cima pi\u00f9 alta \u00e8 il monte Cs\u00f3v\u00e1nyos con 938 metri.\nClassificazione.\nI B\u00f6rzs\u00f6ny hanno la seguente classificazione:\nGeografia.\nI B\u00f6rzs\u00f6ny sono delimitati ad est e a nord dal fiume Ipoly e dalla Pianura di Krupina (Slovacchia), a sud dal Danubio che forma la sua ansa verso sud proprio in questo punto, e ad ovest dai monti Cserh\u00e1t.\nIl territorio dei B\u00f6rzs\u00f6ny's occupa circa 600\u00a0km\u00b2 di cui la maggior parte nella provincia di Pest.\nI B\u00f6rzs\u00f6ny, analogamente ai monti Cserh\u00e1t e M\u00e1tra, sono di origine vulcanica.\nNella zona sud dei monti le cime principali sono: Cs\u00f3v\u00e1nyos (938\u00a0m), Magosfa (916\u00a0m), Nagy-Hideghegy (865\u00a0m) e Nagy-In\u00f3c (813\u00a0m).\nNella zona nord si trovano le cime di V\u00e1rb\u00e9rc (755\u00a0m) e K\u00e1mor (660\u00a0m).\nIl territorio dei B\u00f6rzs\u00f6ny fa parte del Parco Nazionale del Danubio-Ipoly.\nI monti B\u00f6rzs\u00f6ny si trovano lungo il percorso nel territorio ungherese del Sentiero Europeo di lunga distanza E4."}
{"id": "1265988", "revid": "6923", "url": "https://it.wikipedia.org/wiki?curid=1265988", "title": "Luca Sacchi", "text": "Carriera.\nProviene da una famiglia legata al nuoto; il padre, la madre e due zii sono stati nuotatori e tutti hanno fatto parte della nazionale italiana. Ha iniziato a nuotare allenato dal padre Remo Sacchi che \u00e8 stato anche il fondatore, assieme ad Angelo Romani, della societ\u00e0 \"Dimensione dello Sport\" (DDS) in cui Luca ha svolto tutta la sua carriera da atleta.\nSpecializzato nei misti, si pu\u00f2 definire un nuotatore polivalente in quanto capace di ottenere risultati di rilievo anche negli altri stili sia in Italia che all'estero. Ha esordito agli europei giovanili del 1984 in cui ha vinto l'argento nei 200\u00a0m rana e il bronzo nei 400\u00a0m misti. Ha vinto i suoi primi titoli italiani nel 1987 nei 200\u00a0m rana e nei 200\u00a0m misti; in questa distanza ai campionati italiani \u00e8 stato battuto una sola volta in dieci anni, nel 1989 da Stefano Battistelli. Nello stesso anno ha esordito con la nazionale maggiore ai Giochi del Mediterraneo di Latakia dove ha vinto due medaglie, bronzo nei 200\u00a0m dorso e argento nei 200\u00a0m misti battuto dal compagno di squadra Lorenzo Benucci.\nNel 1988 ai campionati italiani ha fatto la sua prima doppietta 200\u00a0\u2013 400\u00a0m misti e si \u00e8 qualificato per i Giochi olimpici di Seul; in Corea del sud \u00e8 stato finalista B nei 200\u00a0m misti e finalista nei 400\u00a0m misti nella stessa gara in cui Battistelli ha vinto la medaglia di bronzo. L'anno dopo ha partecipato ai campionati europei di Bonn dove \u00e8 giunto sesto in finale nei 400\u00a0m misti.\nNel 1990 \u00e8 stato sconfitto da Battistelli ai campionati italiani nei 400\u00a0m misti per l'ultima volta; in nazionale ha fatto il suo esordio in coppa latina. Ha viaggiato molto di pi\u00f9 con la squadra italiana nel 1991 iniziando a gennaio quando \u00e8 stato convocato per i mondiali di Perth; nei 400\u00a0m misti \u00e8 arrivato quinto in finale in cui c'era anche Battistelli che \u00e8 salito sul podio. In estate ha avuto un doppio impegno ad Atene, prima per i Giochi del Mediterraneo dove ha vinto i 400\u00a0m misti, il suo primo oro internazionale. Il secondo oro, quello pi\u00f9 importante, lo ha vinto in agosto sempre nei 400\u00a0m misti ai campionati europei quando \u00e8 riuscito a superare per quattro centesimi Patrick K\u00fchl: inoltre \u00e8 arrivato terzo nei 200\u00a0m misti vincendo la sua seconda medaglia.\nHa migliorato il primato del mondo in vasca corta nei 400 metri misti con 4'08\"77 a Palma di Maiorca il 28 febbraio 1992. In estate \u00e8 stato convocato per i Giochi olimpici di Barcellona. In Spagna ha conquistato la medaglia di bronzo nei 400\u00a0m misti giungendo dietro a Tam\u00e1s Darnyi ed Eric Namesnik migliorando al tempo stesso il primato italiano sulla distanza. Dopo i Giochi ha rallentato l'attivit\u00e0 agonistica nel 1993, \u00e8 andato a studiare all'estero e non ha partecipato ai campionati europei. Ha per\u00f2 preso parte in primavera alla coppa latina dove ha vinto le gare dei misti e in estate ai Giochi del Mediterraneo in Linguadoca-Rossiglione in cui \u00e8 ancora arrivato primo nei 200 e nei 400\u00a0m misti.\nRipresa in pieno l'attivit\u00e0 nel 1994, \u00e8 tornato a vincere i \"suoi\" titoli ai campionati italiani e si \u00e8 qualificato per i mondiali di Roma in cui ha nuotato solo nei 400\u00a0m misti ed \u00e8 arrivato sesto in finale. Nel 1995 ha partecipato in primavera alla coppa latina restando imbattuto nei misti, e in estate a Vienna ai campionati europei dove ha vinto la medaglia di bronzo nei 400\u00a0m misti ed \u00e8 arrivato quarto nei 200\u00a0m.\nIl 1996 \u00e8 stato il suo ultimo anno come agonista. Ha puntato la preparazione per i Giochi olimpici e, qualificatosi, ha nuotato nella sua terza finale dei 400\u00a0m misti arrivando sesto. Ha concluso la carriera vincendo tre titoli poche settimane dopo a Catania ai campionati italiani estivi.\nDopo il ritiro come nuotatore \u00e8 diventato giornalista per la carta stampata, commentatore televisivo delle gare di nuoto per la Rai e presidente della sua squadra di nuoto.\nPalmar\u00e8s.\n\"Questa tabella \u00e8 incompleta\" \nCampionati italiani.\n28 titoli individuali, cos\u00ec ripartiti:"}
{"id": "1265990", "revid": "175558", "url": "https://it.wikipedia.org/wiki?curid=1265990", "title": "Cicloossigenasi", "text": ""}
{"id": "1265991", "revid": "767487", "url": "https://it.wikipedia.org/wiki?curid=1265991", "title": "A 30 secondi dalla fine", "text": "A 30 secondi dalla fine (\"Runaway Train\") \u00e8 un film del 1985 diretto da Andrej Kon\u010dalovskij, regista sovietico alla sua nona opera. Il soggetto \u00e8 del regista giapponese Akira Kurosawa, non accreditato. La sceneggiatura \u00e8 in parte opera dello scrittore e attore Edward Bunker, che recita nel film.\nFu presentato in concorso al Festival di Cannes 1986.\nTrama.\nNel carcere di massima sicurezza di Stonehaven, in Alaska, Oscar Mannheimer, detto Manny, che ha appena scontato tre anni in cella di isolamento per ripetuto tentativo di evasione, \u00e8 ritenuto dagli altri detenuti una sorta di eroe. Egli riesce a fuggire con il giovane scapestrato Buck, condannato per stupro, avventurandosi tra il gelo e la neve. Ranken, lo spietato direttore del carcere con un particolare rancore nei confronti di Manny e che aveva tentato di far uccidere da un detenuto, si mette sulle loro tracce, mentre questi riescono a raggiungere la ferrovia e salire a bordo di un convoglio merci, formato da quattro potenti locomotori.\nEssi per\u00f2 sono ignari che il macchinista \u00e8 morto per un attacco cardiaco, non prima di lanciarsi dal treno e allertare il personale, il quale dalla sala controllo tenta invano di fermare il convoglio, con delle manovre azzardate.\nNella disavventura si aggiunge Sara, giovane operaia rimasta a dormire su una delle locomotive e suggerisce ai fuggiaschi di raggiungere la prima locomotiva per togliere l'alimentazione e far rallentare il treno ma, disattivata la terza, si scopre che la porta per accedere alla prima \u00e8 inesorabilmente bloccata.\nRanken intanto, accertatosi che i fuggitivi sono su quel treno, tenta di raggiungerli calandosi con un elicottero sulla prima locomotiva.\nManny, per una questione personale, decide di lasciare i due amici ed affrontare Ranken da solo. Dopo un furioso combattimento corpo a corpo, Manny riesce a ammanettare l'altro a un'asta di metallo. Il direttore lo supplica di premere il tasto del freno d'emergenza, spiegandogli che il treno viaggia su un binario morto e presto si schianteranno.\nA dispetto delle suppliche di Buck, Manny decide di sganciare la prima locomotiva con una pericolosissima manovra, salvando gli altri due, felice di morire solo con il suo acerrimo nemico, oramai ridotto all'impotenza. Sullo sfondo una citazione dal \"Riccardo III\" di Shakespeare, che recita: \"Non c'\u00e8 belva tanto feroce da non avere un briciolo di piet\u00e0. Ma io non ne ho alcuno, quindi non sono una belva.\"\nProduzione.\nPrima apparizione cinematografica dell'attore Danny Trejo, che diede lezioni di boxe a Eric Roberts e comparve come pugile durante un incontro all'interno del carcere proprio contro Roberts."}
{"id": "1265993", "revid": "309289", "url": "https://it.wikipedia.org/wiki?curid=1265993", "title": "Kljaz'ma", "text": "La Kljaz'ma () \u00e8 un fiume della Russia europea, il maggiore affluente di sinistra della Oka.\nNasce dalle Alture di Mosca vicino a Solne\u010dnogorsk (Oblast' di Mosca) a poca distanza dalla capitale russa, e prende direzione est, bagnando gli importanti centri di Noginsk e Orechovo-Zuevo; successivamente entra nel territorio dell'oblast' di Vladimir, drenando le basse regioni paludose della Me\u0161\u010d\u00ebra diell'oblast' di Vladimir, toccando, oltre al capoluogo dell'oblast', le citt\u00e0 di Kovrov e Vjazniki.\nConfluisce infine nell'Oka, all'incirca nei pressi del confine fra l'oblast' di Vladimir e quello di Ni\u017enij Novgorod, alcune decine di chilometri a monte della grossa citt\u00e0 industriale di Dzer\u017einsk. Il fiume ha una lunghezza di 686\u00a0km. L'area del suo bacino \u00e8 di 42\u00a0500\u00a0km\u00b2.\nLa Kljaz'ma riceve parecchi affluenti; i principali sono Luch, Teza, Uvod', Kir\u017ea\u010d, Nerl', Pek\u0161a, Kolok\u0161a, U\u010da, Vorja da sinistra, Sudogda e Suvoro\u0161\u010d' da destra.\nIl fiume \u00e8 navigabile per circa 120\u00a0km a monte della foce; \u00e8 comunque interessato da lunghi periodi di gelo, all'incirca dai primi di dicembre a fine marzo/met\u00e0 aprile."}
{"id": "1265998", "revid": "1652635", "url": "https://it.wikipedia.org/wiki?curid=1265998", "title": "Euforbo", "text": "Euforbo \u00e8 un personaggio dell\"Iliade\", citato nel sedicesimo libro.\nIl mito.\nLe origini.\nSecondo Omero, Euforbo era uno dei figli del vecchio sacerdote troiano Pantoo. Era ancora giovanissimo quando partecip\u00f2 alla guerra di Troia in difesa della sua citt\u00e0.\nImprese e morte.\nEuforbo colp\u00ec Patroclo per secondo, alle spalle, dopo la ferita che il dio Apollo aveva inferto alla nuca dell'eroe acheo, con un colpo di lancia, ma non volle osare il duello. Dopo che Ettore uccise il greco, Euforbo tent\u00f2 di spogliarlo delle armi ma cadde nello scontro che ne segu\u00ec, colpito da Menelao, che gli cacci\u00f2 la spada nella gola, facendogli schizzare il sangue tra i capelli. I greci si impadronirono delle sue armi ma i troiani, grazie all'intervento di Ettore, riuscirono a salvarne la salma.\nPareri secondari.\nDiogene Laerzio, in 8.4, citando Eraclide Pontico, sostiene che Pitagora fosse vissuto un tempo sotto l'aspetto di Etalide e successivamente di Euforbo. Quando Euforbo mor\u00ec la sua anima pass\u00f2 in Ermotimo. Dopo alcune ulteriori reincarnazioni, morto un certo Pirro, quell'anima divenne Pitagora. Probabilmente la fonte principale di Diogene Laerzio era Aristosseno, il filosofo aristotelico di origine tarantina che ha tramandato rilevanti informazioni sulla scuola pitagorica (Vedi: Aristox., fr. 12 Wehrli, seconda edizione). La storia della reincarnzione di Pitagora in Euforbo, inteso come l'eroe omerico dell'Iliade, appare anche in Giamblico (V.P., 63). Secondo Maria Timpanaro-Cardini l'Euforbo in questione non era l'eroe omerico menzionato nell'Iliade. Il fatto che l'Euforbo omerico fosse ben noto potrebbe aver contribuito a confondere l'Euforbo di Pitagora con quello omerico.\nOvidio racconta che Pitagora riteneva di essere una reincarnazione di Euforbo. Egli credeva infatti nella trasmigrazione delle anime. La leggenda narra che Menelao, una volta tornato a Sparta, consacr\u00f2 ad Era lo scudo di Euforbo. Pitagora avrebbe riconosciuto quello scudo come suo, e per questo credeva che l'anima di Euforbo si fosse reincarnata nel suo corpo.\nCuriosit\u00e0.\nAd Euforbo \u00e8 intitolato l'asteroide troiano 4063 Euforbo."}
{"id": "1266000", "revid": "287204", "url": "https://it.wikipedia.org/wiki?curid=1266000", "title": "Carl Anton Larsen", "text": "Esploratore.\nLasciata la scuola a 14 anni per seguire il padre in mare, a 20 ha gi\u00e0 la licenza di capitano e nel 1895 \u00e8 al comando di una nave baleniera. Alla guida della nave \"Jason\", Larsen esplora i mari antartici dal 1892 al 1894. Successivamente partecipa come capitano della nave \"Antarctic\" alla spedizione antartica svedese del 1901-04, durante la missione la nave viene stritolata dai ghiacci ed affonda. Larsen passa l'inverno 1903 con i suoi uomini sull'isola Paulet nutrendosi di pinguini e foche prima di essere recuperato dalla corvetta argentina \"Uruguay\". \nUomo d'affari.\nCarl Larsen fonda nel 1904 con capitali inglesi, argentini e norvegesi la \"Compa\u00f1\u00eda Argentina de Pesca\", la prima societ\u00e0 baleniera antartica e, assieme al genero, Viktor Esbensen, ne dirige la costruzione del primo insediamento antartico, il villaggio di Grytviken, nell'isola della Georgia del Sud, che diventa attivo nella produzione dell'olio di balena gi\u00e0 dal 24 dicembre del 1904 e che gestisce fino al 1914.\nLa moglie Andrine lo raggiunge nel 1905 con i loro cinque figli. Nel gennaio del 1910, per soddisfare le richieste del governatore della Georgia del Sud, Carl Larsen fa richiesta per la cittadinanza britannica:\nCarl Larsen \u00e8 stato una delle principali personalit\u00e0 della storia della Georgia del Sud del XX secolo, fornendo guida ed aiuto logistico a numerose spedizioni antartiche. Nel 1905 installa un osservatorio meteorologico a Grytviken, nel 1911 introduce alcune renne sull'isola acquistate dalle fattorie delle isole Falkland e nel 1913 costruisce, sempre a Grytviken, la prima chiesa dell'Antartide con materiali fatti arrivare dalla Norvegia.\nLuoghi dedicati.\nNumerosi luoghi portano il nome di Carl Anton Larsen, tra cui:"}
{"id": "1266003", "revid": "1747015", "url": "https://it.wikipedia.org/wiki?curid=1266003", "title": "Ewald J\u00fcrgen Georg von Kleist", "text": "Von Kleist studi\u00f2 diritto a Lipsia e a Leida.\nFu diacono della cattedrale di Kamie\u0144 Pomorski dal 1722 al 1747 e divenne poi presidente della corte reale di Koszalin.\nFu membro dell'Accademia delle scienze prussiana di Berlino.\nVon Kleist invent\u00f2 la bottiglia di Leida nel 1745 nel corso di alcuni esperimenti; l'invenzione fu cos\u00ec battezzata da Pieter van Musschenbroek, che la realizz\u00f2 indipendentemente l'anno successivo."}
{"id": "1266004", "revid": "73936", "url": "https://it.wikipedia.org/wiki?curid=1266004", "title": "Ewald J\u00fcrgen von Kleist", "text": ""}
{"id": "1266011", "revid": "143542", "url": "https://it.wikipedia.org/wiki?curid=1266011", "title": "Survivor (programma televisivo)", "text": "Survivor \u00e8 un reality show di origine statunitense in onda dal 1997. In questo format un gruppo di persone deve sopravvivere su un'isola deserta, o, in generale, in un luogo ostile, con poche risorse a disposizione. Negli Stati Uniti e in Francia il format ha avuto grande successo, mentre in Italia \u00e8 andato in onda una prima volta nel 2001 senza per\u00f2 ottenere il successo sperato. L'idea di base dell'Isola deserta e dei naufraghi \u00e8 stata ripresa, con varie differenze, nell'\"Isola dei famosi\".\nEdizione italiana.\nIn Italia, il reality show \u00e8 stato trasmesso su Italia 1 (da marted\u00ec 13 febbraio a gioved\u00ec 19 aprile 2001), per un'unica e solitaria edizione per via dei bassi ascolti ottenuti. La conduzione era affidata a Benedetta Corbi, mentre l'inviato era Pietro Suber (entrambi prestati dal TG5).\nL'edizione italiana, della durata di 42 giorni, si svolse in alcune isole dell'arcipelago di Bocas del Toro, vicino a Panama. Le due isole utilizzate nella prima parte del gioco, che prevedeva due squadre da otto elementi l'una, erano le cosiddette Zapatillas, mentre l'isola utilizzata per la seconda met\u00e0, quando gli ultimi otto superstiti venivano riunificati per l'uno contro tutti, \u00e8 stata l'isola di Bastimentos.\nI 16 concorrenti erano divisi in 2 squadre (ribattezzate \"trib\u00f9\"), quella dei \"Kuna\" e quella dei \"Tolote\". A differenza di molti altri reality, in questo caso erano i concorrenti stessi a decidere chi ogni settimana dovesse essere eliminato dal gioco.\nA differenza del \"L'isola dei famosi\", in \"Survivor\" non c'erano collegamenti in diretta televisiva con il luogo del reality: in ogni puntata la prima met\u00e0 era dedicata a un riassunto rigorosamente in differita della settimana precedente dei \"survivors\", comprese le nomination, e la seconda parte era dedicata al dibattito in studio, con i concorrenti eliminati e gli opinionisti.\nEdizione USA.\nNegli USA \u00e8 un reality di grande successo arrivato alla quarantesima edizione.\nLa versione statunitense \u00e8 prodotta da Mark Burnett e condotta da Jeff Probst. Va in onda ogni mercoled\u00ec sul canale CBS. Ogni stagione ha un proprio nome e dura dalle 13 alle 15 puntate. La prima puntata dello show \u00e8 andata in onda il 31 maggio del 2000."}
{"id": "1266013", "revid": "701660", "url": "https://it.wikipedia.org/wiki?curid=1266013", "title": "Muscolo grande gluteo", "text": "Il muscolo grande gluteo (\"Musculus gluteus maximus\") \u00e8 una voluminosa massa quadrilatera che unisce le pelvi al femore. Situato superficialmente nella regione glutea, \u00e8 innervato dal nervo gluteo inferiore.\nOrigine e inserzione.\nIl muscolo grande gluteo presenta numerosi capi di origine. Tra questi ricordiamo: cresta iliaca, linea glutea posteriore (faccia dorsale dell'osso coxale), fascia toracolombare, fascia del muscolo medio gluteo (aponevrosi glutea), legamento sacrotuberoso, superfici laterali del sacro e del coccige. I fasci muscolari si dirigono lateralmente in basso, convergendo in un robusto tendine che si inserisce nella tuberosit\u00e0 glutea del femore. Alcuni fasci superficiali si inseriscono al tratto ileotibiale.\nInnervazione.\nIl grande gluteo \u00e8 innervato dal nervo gluteo inferiore (L5,S1,S2) ."}
{"id": "1266015", "revid": "36426", "url": "https://it.wikipedia.org/wiki?curid=1266015", "title": "Chiesa di San Pietro a Vico", "text": "La chiesa di San Pietro a Vico \u00e8 una chiesa del comune di Lucca, situata in localit\u00e0 San Pietro a Vico.\nStoria e descrizione.\nEretta nell'VIII secolo fu ricostruita quasi integralmente negli anni venti. Attualmente conserva preziosi reperti altomedievali, si tratta di basi di colonne, capitelli e frammenti con decorazioni a intreccio dell'VIII-IX secolo, mentre una cimasa di ciborio \u00e8 forse ancora pi\u00f9 antica.\nDi particolare interesse l'epigrafe che attesta la costruzione dell'oratorio incisa sul retro di una decorazione romana a ghirlande del I secolo dopo Cristo. Sono conservati anche interessanti dipinti: una tavola di Bernardino del Castelletto con la \"Madonna con il Bambino e Santi\" (1480 circa); una tela della \"Madonna del soccorso\" di Paolo Guidotti, e una con la \"Madonna con il Bambino e Santi\" di Pietro Sorri."}
{"id": "1266017", "revid": "729019", "url": "https://it.wikipedia.org/wiki?curid=1266017", "title": "Muscolo medio gluteo", "text": "Il muscolo medio gluteo (\"Gluteus medius\") \u00e8 posto profondamente al grande gluteo. Presenta una forma appiattita e triangolare ed \u00e8 innervato dal nervo gluteo superiore.\nOrigine ed inserzione.\nOrigina dalla fascia glutea, dalla cresta iliaca, dal tratto dell'osso coxale compreso tra le linee glutee anteriore e posteriore e dalla spina iliaca postero-superiore. Si inserisce sulla faccia esterna del grande trocantere del femore.\nInnervazione.\nCome il piccolo gluteo e il tensore della fascia lata, il muscolo medio gluteo \u00e8 innervato da nervo gluteo superiore (L4,L5,S1)."}
{"id": "1266020", "revid": "1573940", "url": "https://it.wikipedia.org/wiki?curid=1266020", "title": "Orconectes limosus", "text": "Il gambero di fiume americano (Orconectes limosus nome valido per SeaLifeBase, sinonimo di Faxonius limosus per WoRMS ) \u00e8 un crostaceo d'acqua dolce, della famiglia Cambaridae.\nDescrizione.\nAppare piuttosto simile al gambero di fiume autoctono da cui si riconosce a prima vista per una serie di macchie rossastre, disposte a due a due sulla parte superiore dell'addome.\nLa sua lunghezza totale varia mediamente tra i sei ed i nove cm con punte massime di undici.\nDistribuzione e habitat.\nLa specie \u00e8 originaria della costa est degli Stati Uniti d'America, ma a partire dalla fine del XIX secolo \u00e8 stata importata anche in Europa, diffondendosi rapidamente nei corsi d'acqua nord europei (Polonia, Russia, Francia e Germania).\nIn Italia \u00e8 noto per esser stato utilizzato di recente nei fiumi (in particolar modo nel fiume Po e nei fiumi passanti nella zona ferrarese) al fine di regolare la riproduzione di alcune specie di pesci come siluri e altri pesci alloctoni. Questa specie si nutre infatti di tutto quello che trova sui fondali acquatici tra cui anche le uova depositate dai pesci. Pi\u00f9 di recente \u00e8 stato introdotto, con sua perfetta acclimatazione, anche in due laghi laziali, il lago del Salto ed il lago del Turano. Ha una riproduzione piuttosto veloce e si adatta anche ad ambienti degradati. Di solito vive negli stagni, nei laghi, nelle zone paludose o con acqua a lento scorrimento mentre evita i tratti a corrente viva.\nUsi.\nGastronomicamente parlando presenta una carne molto tenera e gustosa se cotta nei modi giusti, tuttavia, la parte edibile \u00e8 molto poca come del resto lo \u00e8 in molti crostacei esistenti. In alcuni laghi esiste una pesca professionale a questa specie, che comunque viene consumata solo in ambito locale."}
{"id": "1266025", "revid": "36426", "url": "https://it.wikipedia.org/wiki?curid=1266025", "title": "Pieve di San Pancrazio (Lucca)", "text": "La pieve di San Pancrazio \u00e8 una chiesa di Lucca sita nella frazione omonima.\nStoria.\nLa Pieve di San Pancrazio \u00e8 una pieve battesimale a partire dal X secolo, dalla quale dipendevano sia Sant'Andrea di Saltocchio che San Bartolomeo di Ciciana.\nDal 2002 fino al 27/11/12 la pieve \u00e8 stata guidata dal parroco don.Guido Chiarentin; dal 2013 parroco \u00e8 Don Renato Monacci.\nCaratteristiche.\n\u00c8 a navata unica, una tipologia inconsueta per le pievi lucchesi che adottano abitualmente la struttura a tre navate, ma non rara in questa zona.\nLa facciata a capanna e l'abside, costruite in arenaria, sono coronate da archeggiature, mentre nei fianchi appaiono semplici mensole.\nUn restauro \"purista\" alla met\u00e0 del XIX secolo ha eliminato all'interno tutte le aggiunte che si erano stratificate nel corso dei secoli.\nLe campane.\nNel campanile sono presenti 4 campane in Re 3 fuse dalla Fonderia Luigi Magni di San Concordio in Contrada, quartiere al di fuori delle mura di Lucca,nel 1949."}
{"id": "1266029", "revid": "36426", "url": "https://it.wikipedia.org/wiki?curid=1266029", "title": "Pieve di Santa Maria Assunta (Lucca)", "text": "La pieve di Santa Maria Assunta (nota anche come pieve nuova) \u00e8 un luogo di culto cattolico di Lucca che si trova nella frazione di Santa Maria del Giudice.\nStoria e descrizione.\nLa chiesa risale nell'impianto al 1166 circa. Nella partizione della facciata a doppio ordine di arcate, estese anche lungo le pareti laterali, l'edificio trova riscontro nella cultura architettonica del romanico pisano nella variante lucchese. L'impiego diffuso nel paramento murario di bozze squadrate in marmo di San Giuliano rimanda tuttavia a pratiche costruttive esperite nella cattedrale di Pisa, cui possono ricondursi anche il timpano con colonnette e gli elementi a tarsia presenti in facciata.\nSingolare \u00e8 il pi\u00f9 tardo campanile, a base ottagonale, impostato sull'abside semicircolare."}
{"id": "1266032", "revid": "109099321", "url": "https://it.wikipedia.org/wiki?curid=1266032", "title": "Lei dunque capir\u00e0", "text": "Lei dunque capir\u00e0 \u00e8 un racconto dello scrittore e giornalista triestino Claudio Magris. L'opera \u00e8 una rivisitazione del mito di Orfeo, trasportato nella contemporaneit\u00e0. \nTrama.\nLa narratrice racconta i tentativi fatti dall'amato per portarla fuori dalla \"Casa di riposo\" in cui \u00e8 finita a causa di un'infezione (la Casa \u00e8 una metafora del regno dei morti). La protagonista parla costantemente ad un invisibile Presidente della Casa, personaggio con caratteristiche che lo avvicinano al Dio cristiano, o perlomeno al Dio cristiano cos\u00ec come \u00e8 percepito dalla gente comune. Il Presidente concede all'amato della narratrice (un poeta e cantautore, un artista, proprio come Orfeo) di condurre la donna fuori dalla Casa, a patto che non si volti a guardarla prima di essere uscito all'aria aperta. Tuttavia varie ragioni (tra le quali la convinzione che l'uomo sia sceso a prenderla per cantare la verit\u00e0 sconosciuta ai vivi pi\u00f9 che per amore di lei, e la consapevolezza del fatto che i morti non conoscono le verit\u00e0 ultime pi\u00f9 dei vivi) inducono la giovane donna a chiamare \"con voce ferma\" l'amato facendolo voltare; in questo modo non dovr\u00e0 dargli il dispiacere di rivelare che non \u00e8 possibile conoscere la verit\u00e0 e trarre fama da ci\u00f2, in quanto nemmeno i morti la possiedono. L'uomo si volta e lei, dispiaciuta e serena a un tempo, ripiomba nel vuoto dell'immensa Casa di Riposo.\nConfronti.\n\u00c8 possibile confrontare il racconto con quello del 1986 di Gesualdo Bufalino, \"Il ritorno di Euridice\", contenuto ne \"L'uomo invaso\", anche se nel testo dello scrittore comisano il protagonista appare crudele e lucido nella propria insensibilit\u00e0, a differenza del protagonista magrisiano.\nNel dialogo \"L'inconsolabile\" (Dialoghi con Leuc\u00f2) di Cesare Pavese, \u00e8 invece Orfeo a scegliere deliberatamente di voltarsi, perch\u00e9 sente il gelo della morte nel volto di Euridice, che non pu\u00f2 pi\u00f9 tornare a lui com'era prima di morire.\nTraduzioni e rappresentazioni.\nIl 12 aprile 2012 il Teatro Stabile Sloveno di Trieste ha rappresentato una riduzione teatrale dell'opera, recitata in sloveno, nella versione tradotta da Veronika Brecelj, per la regia di Igor Pison.\nIl 15 luglio 2016 il testo \u00e8 stato rappresentato in versione teatrale a Genova nell'ambito del XIX Festival Lunaria Teatro. Con Elisabetta Pozzi. Regia di Daniela Ardini."}
{"id": "1266033", "revid": "158286", "url": "https://it.wikipedia.org/wiki?curid=1266033", "title": "Pieve nuova", "text": ""}
{"id": "1266036", "revid": "729019", "url": "https://it.wikipedia.org/wiki?curid=1266036", "title": "Cristiano di Brunswick", "text": "Duca di Brunswick-L\u00fcneburg e vescovo di Halberstadt, le sue azioni gli valsero la reputazione di comandante fanatico e spietato.\nBiografia.\nGiovinezza e campagne sotto Federico V del Palatinato.\nCristiano nacque nel monastero di Gr\u00f6ningen, situato a Gr\u00f6ningen, nell'attuale \"l\u00e4nder\" della Sassonia-Anhalt, nel 1599, terzogenito del duca Enrico Giulio di Brunswick-L\u00fcneburg e Elisabetta di Danimarca. In seguito alla morte del padre, fu educato dallo zio materno, il re di Danimarca Cristiano IV, e frequent\u00f2 l'universit\u00e0 di Helmstedt. Nel 1616, con la morte del fratello Rudolf, vescovo di Halberstadt, ne fu eletto successore; questa carica gli forn\u00ec le risorse finanziarie necessarie ad iniziare una carriera militare.\nNel 1621 Cristiano entr\u00f2 nell'esercito olandese di Maurizio d'Orange, e combatt\u00e9 nei Paesi Bassi contro le truppe spagnole. In seguito arruol\u00f2 un proprio esercito di circa 10.000 uomini e si mise al servizio dell'Elettore Palatino Federico V, precedentemente nominato re di Boemia, ed ora impegnato in un'aspra lotta con l'Imperatore e la Lega Cattolica. La situazione di Federico, dopo la sconfitta subita del 1620 nella battaglia della Montagna Bianca, era molto difficile, e non \u00e8 chiaro cosa possa avere spinto Cristiano ad appoggiare la sua causa; forse ha rilevanza il fatto che, prima di offrire i suoi servigi a Federico, Cristiano dichiar\u00f2 un amore cavalleresco per Elisabetta di Boemia, moglie di Federico e figlia del re di Inghilterra Giacomo I, che in quel periodo appoggiava Federico con alcune migliaia di uomini.\nCon le proprie truppe egli svern\u00f2 in Vestfalia, raccogliendo molte ricchezze dai vescovadi di M\u00fcnster e Paderborn, con cui coni\u00f2 il Pfaffenfeindtaler; le operazioni militari cominciarono nel 1622, quando le sue forze si unirono a quelle del conte Ernst von Mansfeld, rimasto pressoch\u00e9 isolato dopo la sconfitta di Giorgio Federico di Baden-Durlach nella battaglia di Wimpfen. Nel tentativo di impedire la riunione dei protestanti, Cristiano fu affrontato dal conte di Tilly nella battaglia di H\u00f6chst; egli ne fu sconfitto, ma riusc\u00ec comunque a mettere in salvo la maggior parte delle sue forze, nonostante la perdita delle salmerie durante il difficile attraversamento di un corso d'acqua. In seguito, le forze protestanti riunite si spostarono in Alsazia, che fu sottoposta a pesanti saccheggi, abbandonando la capitale del Palatinato, Heidelberg, nelle mani delle forze cattoliche, che la catturarono nel settembre dello stesso anno; ci\u00f2 segn\u00f2 di fatto l'uscita di Federico dal conflitto.\nUltime campagne.\nLe truppe protestanti, ora al servizio delle Province Unite, si spostarono quindi in Lorena, e si diressero a nord per rilevare l'assedio della citt\u00e0 di Bergen op Zoom da parte di Tilly; le due armate si scontrarono nella battaglia di Fleurus, dove Cristiano dimostr\u00f2 il suo coraggio e la sua testardaggine guidando inutilmente quattro cariche di cavalleria contro le linee cattoliche, finch\u00e9 una quinta carica non riusc\u00ec a spezzare il fronte avversario ed aprire la strada verso la fortezza assediata. Il successo cost\u00f2 tuttavia a Cristiano la perdita di un braccio e della quasi totalit\u00e0 della sua fanteria. Durante l'inverno del 1622-1623, egli fu in grado di ricostruire il suo esercito, che raggiunse la consistenza numerica di circa 15.000 uomini.\nNella primavera del 1623, i piani protestanti prevedevano la collaborazione tra le armate di Cristiano, di Mansfeld, del voivoda di Transilvania Gabriele Bethlen e del conte di Thurn per la liberazione della Boemia; il piano fu tuttavia vanificato dai movimenti di Tilly, che si port\u00f2 nella Bassa Sassonia in posizione difensiva, e dal fatto che le truppe di Mansfeld, senza paga e rifornimenti, non potevano affrontare una campagna. Cristiano si trov\u00f2 di fatto isolato nella Germania nord-occidentale, e tent\u00f2 di mettere in salvo le proprie truppe dirigendosi verso l'Olanda, ma fu intercettato prima di raggiungere il confine dalle forze di Tilly; nella conseguente battaglia di Stadtlohn, nonostante il coraggio dimostrato, egli sub\u00ec una pesante sconfitta, riuscendo a fuggire verso L'Aia con soli 2.000 dei suoi 15.000 uomini.\nQuesta sconfitta segn\u00f2, di fatto, il termine del periodo boemo-palatino della guerra dei trent'anni, e la fine della ribellione protestante nell'Impero. Tre giorni dopo la battaglia, Federico V firm\u00f2 un armistizio con l'Imperatore Ferdinando II, inaugurando una fase di dominio cattolico nell'Impero. La situazione mut\u00f2 nel 1625, con l'ingresso nel conflitto della Danimarca, appoggiata da Francia e Inghilterra; Cristiano e Mansfeld furono arruolati per partecipare all'offensiva danese, e a Cristiano furono concessi notevoli fondi per arruolare nuove truppe e sferrare un'offensiva in Renania; ancora una volta, tuttavia, il conte di Tilly si interpose sul suo cammino ad Hesse e lo costrinse a ritirarsi; nel frattempo cadde ammalato, e mor\u00ec a Wolfenb\u00fcttel, il 16 giugno del 1626, all'et\u00e0 di 26 anni.\nCristiano guadagn\u00f2, in seguito ai saccheggi e alle violenze perpetrate dalle sue truppe, una reputazione di comandante spietato e violento, specialmente verso la chiesa cattolica; i cattolici lo soprannominarono \"der Tolle\" (\"Il pazzo\"), a causa dei suoi eccessi. Tuttavia queste azioni violente sono state messe in dubbio, e la sua pessima fama potrebbe derivare almeno in parte da una propaganda discriminatoria messa in atto dai suoi nemici."}
{"id": "1266039", "revid": "125300020", "url": "https://it.wikipedia.org/wiki?curid=1266039", "title": "Do the Evolution", "text": "Do the Evolution \u00e8 una canzone dei Pearl Jam, settima traccia del disco del 1998 \"Yield\". Nonostante non sia stata pubblicata come singolo la canzone raggiunse il trentatreesimo posto della \"Billboard\" Modern Rock Tracks chart. Nel 1999 la canzone ricevette una nomination ai Grammy Award nella categoria \"Best Music Video, Short Form\". \"Do the Evolution\" \u00e8 contenuta anche sul greatest hits \"\".\nLa musica della canzone \u00e8 stata scritta da Stone Gossard, mentre il testo da Eddie Vedder. Il bassista Jeff Ament non appare sulla canzone; Gossard registr\u00f2 le linee di basso per la canzone.\nEsecuzioni dal vivo di \"Do the Evolution\" sono disponibili su \"Live on Two Legs\" e \"Live at the Gorge 05/06\". Dal vivo, la canzone \u00e8 anche disponibile sui DVD \"Single Video Theory\", \"Touring Band 2000\", \"Live at the Showbox\" e \"Live at the Garden\". Su \"Touring Band 2000\" Eddie Vedder aggiunse il verso \"free the West Memphis Three!\" alla canzone. Il video, invece, \u00e8 disponibile come contenuto speciale.\nSignificato del testo.\nParlando della canzone, Eddie Vedder dichiar\u00f2:\nI Pearl Jam dichiararono che il romanzo \"Ishmael\" influenz\u00f2 la stesura di \"Yield\", e in accordo con lo scrittore Daniel Quinn, questa canzone \u00e8 la cosa che meglio esprime le idee del libro.\nVideo musicale.\nIl video musicale animato per la canzone fu diretto da Kevin Altieri, conosciuto per la sua regia nella serie animata di Batman, e Todd McFarlane, conosciuto per il fumetto Spawn e il video dei Korn \"Freak on a Leash\". Il video fu prodotto da Joe Pearson, presidente della Epoch Ink Animation, e Terry Fitzgerald. Fu scritto e sviluppato da Joe Pearson e Kevin Altieri su un input di Todd McFarlane e Eddie Vedder.\nIl video inizia con l'evoluzione della vita, dalla cellula pi\u00f9 piccola, all'estinzione dei dinosauri e il regno dell'uomo sapiens. Il video poi rallenta per narrare la storia dell'uomo, partendo dall'uomo primitivo, la natura violenta e i cambiamenti durante i secoli. Alcune scene includono dei cavalieri che si preparano per una Crociata, una danza rituale del Ku Klux Klan (la danza \u00e8 ripetuta con altri gruppi nel video), un rally di truppe naziste (con i simboli della \"S\" runica e una svastica), massacri su un campo di battaglia della prima guerra mondiale (apparentemente un tributo a \"Peace on Earth\", un film animato contro la guerra della MGM, diretto da Hugh Harman), un apparente violenza su una donna e un bombardamento in Vietnam di un aereo americano, il cui pilota, toltosi la maschera, si rivela essere uno scheletro che ride selvaggiamente. Sono presenti anche altre tematiche, come la caccia alla balena, la vivisezione, l'inquinamento, alterazioni genetiche e (implicitamente) anche internet. Il video si conclude in quello che si ritiene essere uno scenario futuristico di auto-distruzione della razza umana, includendo un bombardamento a tappeto da un aereo futuristico, computer che dirottano le menti umane, e infine centinaia di esplosioni nucleari che lasciano il pianeta in rovina. Tuttavia l'ultimo suono che si sente \u00e8 il frinio dei grilli notturni, indicando che sul pianeta vi \u00e8 ancora vita e che \ntutto porter\u00e0 ad un nuovo inizio.\nIl video sembra accollare la colpa della brutalit\u00e0 del genere umano ai potenti; con molte scene mostranti un cardinale o un prete, un presidente americano, un possibile capo del Soviet con una bandiera raffigurante un missile su uno sfondo rosso. Qualsiasi cosa ritratta complementa la canzone e segue il significato delle parole. Per esempio, quando Eddie Vedder canta \"Buying stocks on the day of the crash\", la scena mostra uomini d'affari che si suicidano saltando dagli edifici, come nel gioved\u00ec nero e nei risultanti suicidi dopo il crollo del mercato azionario di Wall Street nel 1929.\nLa produzione del video dur\u00f2 soltanto 16 settimane. La preproduzione dell'animazione fu eseguita dalla Epoch Ink Animation nei propri studi di Santa Monica, California. Una squadra di buoni designer e artisti di storyboard fu rapidamente assemblata da uno studio. Kevin Altieri, Brad Coombs, Jim Mitchell, Young Yoon Gi, Kalvin Lee e Joe Pearson disegnarono i personaggi e gli sfondi. Tina Oliva e Lisa Pearson colorarono i personaggi, mentre Zhao Ping gli sfondi. Sotto la supervisione di Kevin e Joe esegu\u00ec il lavoro in meno di sei settimane.\nUna volta che McFarlane, Vedder e la Sony diedero la propria approvazione, il corto fu misurato da Graham Morris e portato in Corea del Sud da Kevin e Joe per l'animazione alla Sun Min Image Pictures e la Jireh Animation. In un periodo di quattro settimane, un team di oltre cento persone lavor\u00f2 al video, affinch\u00e9 fosse terminata l'animazione. Una volta che il lavoro torn\u00f2 a Los Angeles, Kevin, Todd e Eddie conferirono la post-produzione alla Vittello Productions. La prima del video, avvenne il 24 agosto 1998 su \"120 Minutes\" su MTV. Questo fu il primo video della band dopo \"Jeremy\", il video finale di \"Ten\", e l'ultimo prima di \"I Am Mine\" del 2002."}
{"id": "1266040", "revid": "729019", "url": "https://it.wikipedia.org/wiki?curid=1266040", "title": "Muscolo piccolo gluteo", "text": "Il muscolo piccolo gluteo \u00e8 il pi\u00f9 profondo dei tre muscoli della regione glutea. \u00c8 di forma triangolare e posto profondamente al medio gluteo.\nOrigine ed inserzione.\nOrigina dalla faccia dorsale dell'osso dell'anca, nella regione compresa tra le linee glutee anteriore ed inferiore e dalla cresta iliaca. Il robusto tendine nei quali i fasci muscolari diretti in basso convergono, si inserisce sul margine anteriore del grande trocantere del femore.\nInnervazione.\nIl muscolo piccolo gluteo, come il muscolo medio gluteo e tensore della fascia lata, \u00e8 innervato dal nervo gluteo superiore (L4,L5,S1)."}
{"id": "1266041", "revid": "26630", "url": "https://it.wikipedia.org/wiki?curid=1266041", "title": "Poeti", "text": ""}
{"id": "1266043", "revid": "228587", "url": "https://it.wikipedia.org/wiki?curid=1266043", "title": "Nuoto ai Giochi della XXVIII Olimpiade - 100 metri farfalla maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 8 batterie di qualificazione. I primi 16 atleti si sono qualificati per le semifinali."}
{"id": "1266044", "revid": "10199569", "url": "https://it.wikipedia.org/wiki?curid=1266044", "title": "Romanzieri", "text": ""}
{"id": "1266047", "revid": "10199584", "url": "https://it.wikipedia.org/wiki?curid=1266047", "title": "Saggisti", "text": ""}
{"id": "1266049", "revid": "922477", "url": "https://it.wikipedia.org/wiki?curid=1266049", "title": "Chi (Mi dar\u00e0)/Comandante", "text": "Chi (Mi dar\u00e0)/Comandante pubblicato nel 1984 \u00e8 un singolo della cantante italiana Iva Zanicchi, pubblicato nel 1984.\nEntrambi i brani contenuti nel 45 giri sono inseriti nell'album \"Quando arriver\u00e0\", pubblicato anch'esso nel 1984.\nTracce.\nLato A\nLato B"}
{"id": "1266053", "revid": "29044", "url": "https://it.wikipedia.org/wiki?curid=1266053", "title": "Personaggi", "text": ""}
{"id": "1266055", "revid": "287204", "url": "https://it.wikipedia.org/wiki?curid=1266055", "title": "Erik Andersson", "text": ""}
{"id": "1266056", "revid": "1543377", "url": "https://it.wikipedia.org/wiki?curid=1266056", "title": "Badia di San Pietro (Altopascio)", "text": "La badia di San Pietro \u00e8 un edificio sacro che si trova in localit\u00e0 Badia Pozzeveri ad Altopascio.\nStoria e descrizione.\nAttestata gi\u00e0 nel 1039, nel 1059 fu trasformata in canonica e nel 1086 pass\u00f2 ai benedettini; nei 1103 fu concessa ai camaldolesi. L'abbazia raggiunse massimo potere alla fine del Duecento, ma dopo la battaglia di Altopascio (1325) inizi\u00f2 la decadenza: la zona si spopol\u00f2 e fu preda delle scorrerie di briganti; nel 1408 i monaci abbandonarono definitivamente l'abbazia, che pass\u00f2 al capitolo del duomo di Lucca. Utilizzata come parrocchia, la chiesa venne trasformata nel corso dei secoli e conserva tracce dell'assetto medievale solo all'esterno, nella zona absidale. \nAffiancata dalla corte lucchese, non assolve pi\u00f9 da tempo alle funzioni di chiesa parrocchiale, sostituita in ci\u00f2 da un nuovo edificio, costruito nei 1976, in prossimit\u00e0 dell'abitato. L'antica abbazia ad oggi lasciata andare in decadenza \u00e8 pericolante grazie alle incurie sia degli enti istituzionali che dei cittadini. Solo il parroco alcuni anni fa riusc\u00ec grazie anche a donazioni private a far risistemare il tetto della canonica.\nDall'estate 2011 l'area archeologica intorno all'antica chiesa abbaziale \u00e8 diventata la sede delle lezioni e delle esercitazioni pratiche del Master interuniversitario in bioarcheologia, paleopatologia ed antropologia forense, tenuto dalle universit\u00e0 di Bologna, Pisa e Milano, e della Field School Pozzeveri in Medieval Archaeology and Bioarchaeology, una scuola internazionale che ospita ogni anno 80 studenti, specializzandi e dottorandi della Ohio State University e dell'Universit\u00e0 di Pisa. Nel dicembre 2013 la rivista Science ha dedicato la copertina ed un lungo editoriale ai risultati dei primi tre anni di scavi a Badia e nell'agosto 2014 la nota trasmissione di divulgazione scientifica SuperQuark ha mandato in onda un intero servizio dedicato agli scavi e agli studi di bioarcheologia di Badia Pozzeveri."}
{"id": "1266058", "revid": "121869651", "url": "https://it.wikipedia.org/wiki?curid=1266058", "title": "Niccol\u00f2 dell'Arca", "text": "Biografia e opere.\nNei primi documenti si trova citato come \"de Apulia\", il che fa pensare come un artista di provenienza meridionale (il termine \"Apulia\" all'epoca indicava tutto il Regno di Napoli), probabilmente di Bari, e forse visit\u00f2 Napoli (dove avrebbe potuto conoscere il catalano Guillem Sagrera) o la Francia (dove potrebbe essere stato in contatto con le opere del borgognone Claus Sluter), prima di stabilirsi a Bologna verso il 1460. Qui ricevette alcune commissioni, tra le quali alcune formelle dei finestroni del lato est della basilica di San Petronio. Un documento lo ricorda nel 1462, come affittuario di una bottega nei pressi di San Petronio, con la qualifica di maestro di figure in terracotta.\nIl \"Compianto sul Cristo\".\nIl suo capolavoro, il \"Compianto sul Cristo morto\", \u00e8 un'opera con sette figure a grandezza naturale in terracotta con tracce di policromia, della quale non si conosce n\u00e9 la datazione (tra il 1463 e il 1490) n\u00e9 l'esatta disposizione di ciascuna figura. Straordinaria \u00e8 la drammaticit\u00e0 di alcune di queste figure, che non ha pari nella cultura italiana dell'epoca, almeno nelle opere pervenuteci, e che ha posto l'interrogativo delle fonti alle quali Niccol\u00f2 attinse: sicuramente la scultura della Borgogna, poi l'Umanesimo gotico d'oltralpe e le novit\u00e0 drammatiche dell'ultimo Donatello, ad esempio la Maddalena che oggi \u00e8 al Museo dell'Opera del Duomo di Firenze. Pare per\u00f2 che la connessione pi\u00f9 diretta riguardi l'attivit\u00e0 dei pittori ferraresi attivi in quegli anni a Bologna, in particolare Ercole de' Roberti ai perduti affreschi della Cappella Garganelli.\nIl \"Compianto sul Cristo morto\" di Niccol\u00f2 dell'Arca a Bologna (1485 circa) \u00e8 senz'altro un'opera senza paragoni apparente nel panorama della scultura italiana del XV secolo. Quest'opera, per\u00f2, non ebbe una significativa influenza nella scuola emiliana dell'epoca: la sua furiosa forza espressiva venne presto smorzata dai diffusissimi gruppi scultorei del \"Compianto\" del modenese Guido Mazzoni, dai toni pi\u00f9 pacati e convenzionali.\nL'\"Arca di San Domenico\".\nL'opera per il quale per\u00f2 Niccol\u00f2 vide la sua fortuna fu la risistemazione dell'Arca di San Domenico, che gli valse il soprannome \"dell'Arca\". Questa tormentata opera, che custodisce le spoglie di san Domenico di Guzman nell'omonima basilica, era stata iniziata due secoli prima da Nicola Pisano e dalla sua bottega (in particolare Arnolfo di Cambio).\nNiccol\u00f2, tra il 1469 e il 1473, ne cur\u00f2 la cimasa dove pose le statue degli \"Evangelisti\", di \"san Francesco, san Domenico, san Floriano, sant'Agricola, san Vitale\" e un \"Cristo morto adorato da angeli\", il tutto coronato dal Dio Padre, creatore del mondo. Vi si leggono riferimenti al rinascimento toscano, con una maggiore attenzione alla fisionomia dei personaggi secondo lo stile borgognone.\nAltre opere.\nAltre opere sono la \"Madonna di Piazza con Bambino\" (1478) per palazzo d'Accursio (dove si notano influenze di Jacopo della Quercia e Verrocchio), due \"busti di San Domenico\" in terracotta (1475-1476), uno dei quali \u00e8 nella basilica di San Domenico e l'altro nella collezione privata Cavallini Sgarbi. Nella collezione Cavallini Sgarbi si trova anche un\"'Aquila\" (ca. 1478), mentre la pi\u00f9 famosa \"Aquila\" di Niccol\u00f2 si trova da sempre nell'alto del protiro di entrata della chiesa bolognese di San Giovanni in Monte."}
{"id": "1266059", "revid": "217591", "url": "https://it.wikipedia.org/wiki?curid=1266059", "title": "Verviers", "text": "Verviers (in vallone \"Verv\u00ee\", in tedesco \"Velwisch\") \u00e8 una citt\u00e0 francofona del Belgio situata nella Regione Vallone nella provincia di Liegi. L'entit\u00e0 attuale \u00e8 il risultato della fusione nel gennaio 1977 dei vecchi comuni di Verviers, Ensival, Heusy, Lambermont e Stembert. La citt\u00e0 \u00e8 il capoluogo dell'arrondissement di Verviers che conta 29 comuni.\nVerviers \u00e8 allo stesso tempo il centro di un'agglomerazione urbana detta \"agglom\u00e9ration vervi\u00e9toise\" composta dai comuni di Dison, di Pepinster nonch\u00e9 di una parte della localit\u00e0 di Polleur che contano circa 80.000 abitanti: questo rende l'agglomerazione la seconda citt\u00e0 per importanza della provincia dopo Liegi. Inoltre, \u00e8 considerata come una delle dieci citt\u00e0 pi\u00f9 importanti della Vallonia.\nIl comune \u00e8 situato a una trentina di chilometri dalla frontiera con la Germania e con i Paesi Bassi, questa posizione favorevole rende la citt\u00e0 un punto centrale per Liegi, Aquisgrana e Maastricht. Nella valle della Vesdre, la citt\u00e0 non si trova lontana dalla diga della Gileppe e dalle Hautes Fagnes. L'agglomerazione \u00e8 confinante a nord con il Pays de Herve e a sud con le Ardenne.\nDurante l'Ancien R\u00e9gime, faceva parte del principato di Liegi, del quale era diventata una delle \"Bonnes Villes\" (la 23\u00aa e ultima ad ottenere questo titolo) ed era il capoluogo del Marchesato di Franchimont.\nDurante l'era industriale (dal XVIII all'inizio del XX secolo) fu un centro importante di produzione di lana e riconosciuto a livello mondiale per le sue innovazione tecnologiche. Verviers fu d'altra parte il punto di partenza dell'industrializzazione della regione, infatti \u00e8 proprio nella valle della Vesdre che si stabil\u00ec una famiglia di industriali di origine britannica, i John Cockerill.\nOggi, porta il titolo di \"Capitale vallona dell'acqua\", accordato dalla regione Vallonia che ne fa il polo pi\u00f9 importante per l'oro blu. Verviers \u00e8 abbellita da mille e una fontane che onorano questo titolo ottenuto.\nToponimo.\nIl nome di Verviers potrebbe provenire dall'antroponimo Virovius, che avrebbe dato il toponimo \"Viroviacus\".\nSecondo altre idee, il nome deriverebbe da \"Vert et vieux\" (verde e vecchio), due qualit\u00e0 che designano un'antica quercia di Verviers e i cui rami figurano sugli stemmi della citt\u00e0. Sulla porta della vecchia Grand'Poste, si pu\u00f2 leggere un laconico \"Verre vieux\".\nSimboli.\nIl pi\u00f9 antico stemma della citt\u00e0 portava semplicemente un ramo di quercia. Questa insegna rimase in uso fino al 1695 quando il consiglio comunale decise di includere nella parte superiore le armi del marchesato di Franchimont. Lo stemma venne concesso ufficialmente il 6 gennaio 1898 e confermato il 12 febbraio 1980.\nBlasonatura: \"troncato: in I d'argento a tre leoni di verde, armati e lampassati di rosso, coronati d'oro (marchesi di Franchimont); in II cucito d'argento al ramo di quercia al naturale fruttato d'oro. Lo scudo timbrato da una corona murale d'oro con tre torri. Motto: \"Vert et vieux\".\"\nEconomia.\nVerviers fu un grande centro europeo per l'industria della lana dal XII al XX secolo, citt\u00e0 prospera riconosciuta internazionalmente per la qualit\u00e0 della sua lana, fino al declino dell'industria laniera nella regione verso la seconda met\u00e0 del XX secolo. Oggi Verviers volge uno sguardo al suo avvenire, sviluppando per esempio l'offerta turistica, valorizzando il suo ricco patrimonio commerciale, con la creazione di nuovi centri commerciali come l'Ardennes Outlet Center, e industriali, che attirano senza sosta nuove imprese nella regione. Verviers deve anche la sua riconversione al suo titolo di capitale vallona dell'acqua. Questo titolo si nota concretamente in tutte le imprese attive in questo settore, come la SWDE (\"Soci\u00e9t\u00e9 wallonne des eaux\", \"Societ\u00e0 vallona dell'acqua), il suo \"Polygone de l'Eau\" (centro di formazione sui mestieri dell'acqua) nonch\u00e9 dalle numerose fontane disseminate ai quattro angoli della citt\u00e0.\nSport.\nPrincipali squadre:"}
{"id": "1266061", "revid": "81195", "url": "https://it.wikipedia.org/wiki?curid=1266061", "title": "Erik Andersson (nuotatore)", "text": "Specializzato nella farfalla ha partecipato alle Olimpiadi di ."}
{"id": "1266062", "revid": "79520", "url": "https://it.wikipedia.org/wiki?curid=1266062", "title": "Gambero americano", "text": ""}
{"id": "1266069", "revid": "922477", "url": "https://it.wikipedia.org/wiki?curid=1266069", "title": "Quando arriver\u00e0/Sera di vento", "text": "Quando arriver\u00e0/Sera di vento \u00e8 un singolo della cantante italiana Iva Zanicchi, pubblicato nel 1984.\nEntrambi i brani contenuti nel 45 giri sono inseriti nell'album \"Quando arriver\u00e0\", pubblicato anch'esso nel 1984.\nTracce.\nLato A\nLato B"}
{"id": "1266072", "revid": "1573940", "url": "https://it.wikipedia.org/wiki?curid=1266072", "title": "Chiesa dei Santi Jacopo, Cristoforo ed Eligio", "text": "La chiesa dei Santi Jacopo, Cristoforo ed Eligio (localmente nota come chiesa di San Jacopo Maggiore) \u00e8 un edificio sacro che si trova ad Altopascio.\nStoria e descestauri eseguiti nel 1866 da Giuseppe Pardini..\nL'originaria chiesa romanica ha subito nel corso dell'Ottocento un radicale restauro, che l'ha trasformata nel transetto di un nuovo e pi\u00f9 ampio edificio, conservando tuttavia la facciata e la zona absidale. Il paramento murario \u00e8 ripartito in due zone, una inferiore, a conci regolari di pietra, e una superiore, a fasce bicrome in marmo bianco e nero, articolata in un doppio ordine di loggette cieche."}
{"id": "1266076", "revid": "149587", "url": "https://it.wikipedia.org/wiki?curid=1266076", "title": "San Donnino (frazione di Campi Bisenzio)", "text": ""}
{"id": "1266078", "revid": "158286", "url": "https://it.wikipedia.org/wiki?curid=1266078", "title": "Chiesa di San Jacopo Maggiore", "text": ""}
{"id": "1266084", "revid": "149587", "url": "https://it.wikipedia.org/wiki?curid=1266084", "title": "Grimaldi (frazione)", "text": ""}
{"id": "1266088", "revid": "767487", "url": "https://it.wikipedia.org/wiki?curid=1266088", "title": "Da domani senza te/Aria di luna", "text": "Da domani senza te / Aria di luna pubblicato nel 1985 \u00e8 un 45 giri della cantante italiana Iva Zanicchi\nTracce.\nLato A\nLato B"}
{"id": "1266093", "revid": "287204", "url": "https://it.wikipedia.org/wiki?curid=1266093", "title": "Francois Kevorkian", "text": ""}
{"id": "1266094", "revid": "729019", "url": "https://it.wikipedia.org/wiki?curid=1266094", "title": "Muscolo tensore della fascia lata", "text": "Il muscolo tensore della fascia lata (\"Musculus tensor fasciae latae\") \u00e8 un muscolo appiattito e allungato, situato nella parte laterale dell'osso iliaco. Insieme al muscolo grande gluteo costituisce lo strato superficiale dei muscoli esterni dell'anca.\nOrigine ed inserzione.\nOrigina dalla spina iliaca antero-superiore e dall'estremit\u00e0 anteriore della cresta iliaca. I suoi fasci muscolari, che decorrono lateralmente rispetto allo scheletro della coscia, si inseriscono in un lungo tendine che si fonde con la \"fascia lata\" formando un ispessimento, detto \"tratto ileotibiale\". Quest'ultimo prosegue in basso inserendosi al condilo laterale della tibia.\nFunzioni.\nIl tensore \u00e8 un muscolo flessore, abduttore e rotatore interno dell'anca; tendendo la porzione laterale della fascia lata, flette la coscia sul bacino, la abduce e la ruota internamente.\n\u00c8 anche uno stabilizzatore del ginocchio quando questo \u00e8 esteso, a ginocchio piegato esso \u00e8 in grado di fletterlo e ruotarlo esternamente. Quando prende punto fisso sulla fascia e sul condilo tibiale, inclina il bacino dal proprio lato.\nInoltre stabilizza il corpo quando, nella deambulazione e nelle corse, poggia su un solo arto, quindi \u00e8 importante nella stazione eretta asimmetrica, poich\u00e9 \u00e8 un potente stabilizzatore del bacino insieme alla muscolatura glutea.\nInnervazione.\nIl muscolo tensore della fascia lata \u00e8 innervato dal nervo gluteo superiore (L4, L5, S1)."}
{"id": "1266095", "revid": "35647", "url": "https://it.wikipedia.org/wiki?curid=1266095", "title": "Francois K", "text": ""}
{"id": "1266096", "revid": "80339", "url": "https://it.wikipedia.org/wiki?curid=1266096", "title": "Klyazma", "text": ""}
{"id": "1266097", "revid": "35647", "url": "https://it.wikipedia.org/wiki?curid=1266097", "title": "Fran\u00e7ois K", "text": ""}
{"id": "1266098", "revid": "92723", "url": "https://it.wikipedia.org/wiki?curid=1266098", "title": "Stati del Sacro Romano Impero (L)", "text": "Questo \u00e8 un elenco degli stati del Sacro Romano Impero, inizianti per la lettera L:"}
{"id": "1266102", "revid": "36426", "url": "https://it.wikipedia.org/wiki?curid=1266102", "title": "Compianto sul Cristo morto (Niccol\u00f2 dell'Arca)", "text": "Il Compianto sul Cristo morto \u00e8 un gruppo scultoreo di sette figure in terracotta, capolavoro di Niccol\u00f2 dell'Arca, conservato nella chiesa di Santa Maria della Vita a Bologna.\nStoria.\nL'anno di realizzazione dell'opera e l'identit\u00e0 di chi la commission\u00f2 sono avvolti nel mistero, cos\u00ec come l'esatta disposizione delle statue. Le ipotesi di datazione pi\u00f9 accreditate oscillano tra il 1463 e il 1490.\nIl gruppo venne ospitato a lungo nella Pinacoteca Nazionale di Bologna e dagli anni novanta del XX secolo \u00e8 tornata nella sua collocazione originale nella chiesa bolognese, prima in una saletta dell'ex-convento, poi nella prima cappella a destra dell'altare.\nDescrizione.\nSi tratta di un'opera composta da sette figure a grandezza naturale in terracotta con tracce di policromia. Al centro sta il Cristo morto, disteso con la testa reclinata su un cuscino. Attorno si dispongono le altre figure, tra le quali spiccano le due Marie, Maria di Cleofa che \u00e8 ai piedi del Cristo, Maria Maddalena, straziate dal dolore con le vesti gonfiate dal vento. Pi\u00f9 composte sono le altre figure, anche se i loro volti mostrano una dolorosa partecipazione. Si riconoscono poi la \"Madonna\", con le mani giunte, Maria di Giuseppe (madre di Giacomo il Maggiore e Giovanni l'Evangelista) seguiva Ges\u00f9 come discepola, che stringe le cosce in un gesto di rammarico, mentre san Giovanni \u00e8 rappresentato in un silenzioso pianto, con un palmo che regge il mento. Staccata dagli altri \u00e8 una figura inginocchiata in abiti rinascimentali, generalmente collocata a sinistra, che rappresenta Giuseppe D'Arimatea e che guarda verso l'osservatore.\nLa drammaticit\u00e0 e il pathos di alcune di queste figure non hanno pari nella cultura italiana dell'epoca, almeno nelle opere pervenuteci, ed ha posto l'interrogativo delle fonti alle quali Niccol\u00f2 attinse: sicuramente la scultura della Borgogna, poi l'Umanesimo gotico d'oltralpe e le novit\u00e0 drammatiche dell'ultimo Donatello.\nPare, per\u00f2, che il referente pi\u00f9 immediato fossero le pitture perdute del ferrarese Ercole de' Roberti, eseguite nella Cappella Garganelli della cattedrale di San Pietro di Bologna, di cui rimane un solo frammento nella Pinacoteca Nazionale ed una copia di un'intera parete nella sagrestia di San Pietro. \nL'opera, tuttavia, non ebbe una significativa influenza nella scuola emiliana dell'epoca: la sua forza espressiva venne presto smorzata dai diffusissimi compianti del modenese Guido Mazzoni, dai toni pi\u00f9 pacati e convenzionali, e da altri gruppi di Alfonso Lombardi.\nUna appassionata lettura di questo complesso scultoreo \u00e8 opera del giovane Gabriele D'Annunzio."}
{"id": "1266106", "revid": "922477", "url": "https://it.wikipedia.org/wiki?curid=1266106", "title": "Volo/Uomini e no", "text": "Volo/Uomini e no \u00e8 un singolo della cantante italiana Iva Zanicchi pubblicato nel 1987.\nEntrambi i brani furono inseriti nell'album \"Nefertari\", pubblicato nel 1988 e prodotto da Osvaldo Miccich\u00e8- Arrangiamenti di Roberto Giuliani.\nTracce.\nLato A\nLato B"}
{"id": "1266108", "revid": "10199993", "url": "https://it.wikipedia.org/wiki?curid=1266108", "title": "Taumatawhaka", "text": ""}
{"id": "1266110", "revid": "198277", "url": "https://it.wikipedia.org/wiki?curid=1266110", "title": "Felicity", "text": "Felicity \u00e8 una serie televisiva statunitense prodotta dal 1998 al 2002. La serie, creata da J. J. Abrams e Matt Reeves, \u00e8 interpretata da Keri Russell.\nTrama.\nFelicity Porter \u00e8 una ragazza della California che sogna di diventare medico come suo padre. Aiutata economicamente dai genitori, si appresta a realizzare il suo sogno a due passi da casa, ma il giorno della consegna dei diplomi di maturit\u00e0 accade qualcosa d'inaspettato... Felicity reincontra Ben, di cui era stata segretamente innamorata al liceo, e la dedica che il ragazzo le scrive sull'annuario la porta a stravolgere completamente i suoi piani per il futuro: contro il volere della famiglia decide di seguire Ben andando a studiare dall'altra parte del paese, a New York e, all'insaputa dei suoi, abbandona la medicina per intraprendere la facolt\u00e0 di arte. Una volta arrivata nella \"grande mela\", Felicity deve per\u00f2 scontrarsi con la dura realt\u00e0 di aver inseguito qualcosa che non c'\u00e8, con Ben che non ricambia i suoi sentimenti. La ragazza deve cos\u00ec adattarsi a vivere una vita diversa da quella che aveva sempre immaginato.\nEpisodi.\nLa serie, prodotta da Brian Grazer e Ron Howard, \u00e8 composta da 84 episodi divisi in 4 stagioni.\nPersonaggi e interpreti.\nInizialmente Scott Foley fu provinato per il ruolo di Ben, ma quando uno dei produttori scopr\u00ec Scott Speedman, a Foley venne assegnato il ruolo di Noel.\nAlla serie hanno partecipato come guest star anche attori come Lisa Edelstein, Tyra Banks, Jennifer Garner, Sarah Jane Morris, Michael Pe\u00f1a, Simon Rex, Dash Mihok, Ali Landry, Eddie Cahill e Adam Rodr\u00edguez.\nControversie.\nGi\u00e0 a partire dalla seconda stagione la serie accus\u00f2 un brusco calo di ascolti, dopo che l'attrice protagonista tagli\u00f2 la sua lunga chioma boccoluta sostituendola con un taglio molto corto, cosa che molti \"fan\" della serie non approvarono. Da allora il \"network\" The WB impose una clausola nei contratti dei giovani attori delle proprie serie televisive riguardante l'alterazione del loro \"look\"."}
{"id": "1266111", "revid": "112033136", "url": "https://it.wikipedia.org/wiki?curid=1266111", "title": "CIMA", "text": "Il CIMA \u00e8 un Festival Internazionale di Musica Classica fondato nel 2002 dal baritono Jorge Chamin\u00e9 nel comune di Monte Argentario. Questo Festival, considerato uno dei pi\u00f9 prestigiosi d'Europa, ha come scopo quello di promuovere giovani musicisti di talento, provenienti dai quattro angoli del pianeta. \nL'edizione 2007 del Festival \u00e8 stata dedicata ai legami fra la musica spagnola ed italiana, in occasione delle commemorazioni dei 450 anni trascorsi dalla creazione dello Stato dei Presidii e dei 250 anni dalla morte di Domenico Scarlatti. Nel 2008 \"I viaggiatori musicali\", nel 2009 \"Se vuol ballare\", nel 2010 \"I Fili della Memoria\" dedicato ai legami col Caravaggio, la IX edizione ha avuto come tema \"Lo Specchio dei desideri\", nella X edizione il Festival \u00e8 stato dedicato alla Pace e il promontorio di Monte Argentario \u00e8 diventato il Promontorio per la Pace. L'anno scorso un bellissimo omaggio per gli ottant'anni dalla famosa mezzo soprano Teresa Berganza e quest'anno il tema \u00e8 \"Dialoghi musicali\" e si svolger\u00e0 dal 23 al 31 luglio. 2014.\nCollegamenti esterni.\nSito del CIMA"}
{"id": "1266116", "revid": "110157", "url": "https://it.wikipedia.org/wiki?curid=1266116", "title": "Circondario di Delitzsch", "text": "Il circondario di Delitzsch (in tedesco Landkreis Delitzsch) era un circondario della Sassonia di 121.986 abitanti, che aveva come capoluogo Delitzsch.\nIl 1\u00ba agosto 2008 \u00e8 stato unito al circondario di Torgau-Oschatz per formare il nuovo circondario della Sassonia settentrionale."}
{"id": "1266117", "revid": "309289", "url": "https://it.wikipedia.org/wiki?curid=1266117", "title": "Nerl' (affluente della Kljaz'ma)", "text": "Il Nerl () \u00e8 un fiume della Russia europea centrale, affluente di sinistra della Kljaz'ma, appartenente al bacino idrografico del Volga. Per distinguerlo dal Nerl' affluente del Volga (detto Bol'\u0161oj Nerl') a volte viene chiamato Nerl' Malaja o Nerl' Kljaz'menskaja.\nIl fiume ha origine dalla palude Beloe nelle vicinanze del villaggio di \u010cency tra modestissimi rilievi collinari nella parte meridionale dell'oblast' di Jaroslavl' e fluisce inizialmente in direzione est, per poi piegare decisamente verso sud appena entrato nel territorio dell'oblast' di Ivanovo. Nel corso superiore, il fiume scorre tra alte sponde collinari ricoperte da foreste di conifere e miste. Pi\u00f9 vicino alla foce, scorre tra prati. Confluisce nella Kljaz'ma qualche chilometro a valle della cittadina di Suzdal', nell'oblast' di Vladimir. Il fiume ha una lunghezza di 284\u00a0km. L'area del suo bacino \u00e8 di 6\u00a0780\u00a0km\u00b2. \nIl fiume \u00e8 interessato dal gelo da fine novembre-primi di dicembre a aprile."}
{"id": "1266118", "revid": "80339", "url": "https://it.wikipedia.org/wiki?curid=1266118", "title": "Nerl'", "text": "Nerl' o \"Nerl\" \u00e8 un toponimo russo, che pu\u00f2 indicare:"}
{"id": "1266120", "revid": "701660", "url": "https://it.wikipedia.org/wiki?curid=1266120", "title": "Muscolo piccolo psoas", "text": "Il muscolo piccolo psoas (\"Musculus psoas minor\") \u00e8 un muscolo lungo e sottile, situato ventralmente rispetto al muscolo grande psoas. Con il muscolo ileopsoas \u00e8 classificato come \"muscolo interno dell'anca\". Si tratta, tuttavia, di un muscolo rudimentale, che nel 50% della popolazione pu\u00f2 mancare.\nOrigine e inserzione.\nOrigina dai corpi dell'ultima vertebra toracica, cio\u00e8 la dodicesima, della prima lombare e dal disco intervertebrale interposto. Si inserisce nell'eminenza ileopubica e alla fascia iliaca.\nInnervazione.\nCome il muscolo ileopsoas (muscolo grande psoas e muscolo iliaco) \u00e8 innervato da rami del plesso lombare."}
{"id": "1266121", "revid": "729019", "url": "https://it.wikipedia.org/wiki?curid=1266121", "title": "Dotto di Wharton", "text": "Il dotto di Wharton \u00e8 il dotto escretore della ghiandola salivare sottomandibolare.\nDimensioni.\n\u00c8 lungo circa 4-5 cm e ha un calibro di 3 mm.\nDecorso.\nDecorre inizialmente tra il muscolo miloioideo e i muscoli ioglosso, linguale inferiore e genioglosso. Successivamente tra la ghiandola sottolinguale e il muscolo genioglosso, per aprirsi a lato del frenulo linguale, nelle caruncole sottolinguali."}
{"id": "1266125", "revid": "486946", "url": "https://it.wikipedia.org/wiki?curid=1266125", "title": "Golf Halt", "text": ""}
{"id": "1266134", "revid": "767487", "url": "https://it.wikipedia.org/wiki?curid=1266134", "title": "Rapporto del Gr\u00fctli", "text": "Il Rapporto del Gr\u00fctli, il 25 luglio 1940, fu una riunione dei pi\u00f9 alti ufficiali di Stato Maggiore, convocata dall'allora comandante in capo dell'Esercito svizzero, il Generale Henri Guisan. Avvenne a Gr\u00fctli, luogo dove secondo la leggenda sarebbe stato pronunciato il Patto eterno confederale.\nIn seguito alla invasione tedesca e alla capitolazione della Francia, avvenuta il 22 giugno 1940, in Svizzera si cominci\u00f2 a temere che l'asse Germania-Italia potesse diventare una minaccia, e il discorso radiofonico tenuto il 25 giugno dal Presidente della Confederazione Marcel Pilet-Golaz non sort\u00ec l'effetto desiderato di tranquillizzare la popolazione, a causa di un suo accenno a un possibile adattamento alla nuova Europa.\nIl Generale Guisan quindi, nel suo rapporto, oltre a dare ordini militari, per preparare il paese a confrontarsi con le minacce dovute alla Seconda guerra mondiale, cerc\u00f2 di instillare fiducia nei suoi uomini e in tutta la popolazione.\nDal punto di vista militare, invece, Guisan diede le istruzioni per schierare l'esercito in quello che sarebbe stato chiamato il \"Ridotto nazionale\", ovvero l'uso delle Alpi come bastioni naturali in caso di aggressione.\nIl rapporto del Gr\u00fctli, anche per la scelta di un luogo tanto simbolico, contribu\u00ec molto a dare l'immagine di una Svizzera decisa a mantenere uno spirito di indipendenza in un cos\u00ec difficile momento. Secondo il biografo di Guisan, Willi Gautschi per\u00f2, parte del discorso fu scritta in seguito, con conseguenti arricchimenti tesi a rendere l'avvenimento ancora pi\u00f9 carico di significati, come la giornata descritta come soleggiata, quando invece i dati statistici riportano un giorno piovoso."}
{"id": "1266138", "revid": "1573940", "url": "https://it.wikipedia.org/wiki?curid=1266138", "title": "Badia di San Bartolomeo (Capannori)", "text": "La badia di San Bartolomeo \u00e8 un edificio sacro che si trova in localit\u00e0 Badia di Cantignano a Capannori.\nStoria e descrizione.\nFondata nel VII-VIII secolo dai monaci di san Colombano, presenta la tipica pianta abbaziale a navata unica con abside e transetto risalente all'XI secolo. Nel XVIII secolo la facciata fu sostituita da una nuova, cui \u00e8 oggi addossato un portico. La curva absidale ed il tratto destro del transetto incorporano in base e per tre metri in alzato il paramento murario altomedievale. Integro \u00e8 l'apparato decorativo dell'abside, dove, al di sopra della muratura altomedievale, il paramento diviene regolare, articolato in filari di bozze ben squadrate, con una decorazione ad ampie archeggiature doppie su lesene pensili. All'interno, \u00e8 emersa nella zona presbiteriale una rara decorazione ad affresco dell'XI-XII secolo. Si conserva anche una \"Madonna in trono e i Santi Bartolomeo e Martino\" di Agostino Marti (1516)."}
{"id": "1266143", "revid": "56818", "url": "https://it.wikipedia.org/wiki?curid=1266143", "title": "V paio di nervi cranici", "text": ""}
{"id": "1266145", "revid": "110157", "url": "https://it.wikipedia.org/wiki?curid=1266145", "title": "Circondario di D\u00f6beln", "text": "Il circondario di D\u00f6beln (ted. \"Landkreis D\u00f6beln\") era un circondario tedesco, esistito fino al 2008. Era parte del \"Land\" della Sassonia; la sede amministrativa era posta nella citt\u00e0 di D\u00f6beln.\nStoria.\nIl circondario di D\u00f6beln (\"Landkreis D\u00f6beln\") fu creato nel 1990.\nIl 1\u00ba agosto 2008 fu unito con i circondari di Freiberg e Mittweida, a formare il nuovo circondario della Sassonia centrale."}
{"id": "1266147", "revid": "466539", "url": "https://it.wikipedia.org/wiki?curid=1266147", "title": "RACK", "text": "RACK, acronimo inglese derivante dall'espressione \"Risk-Aware Consensual Kink\", \u00e8 un termine che sta indicare, nell'ambito della comunit\u00e0 BDSM, l'insieme delle attivit\u00e0 sessuali ritenute accettabili a patto che gli eventuali rischi presenti siano accettati consensualmente da tutti i partecipanti.\nDefinizione.\nL'acronimo Rack sta a indicare:\nL'ideologia connessa al RACK contrasta per certi versi con quella praticata dalla maggioranza degli esponenti del BDSM, ed espressa sinteticamente nell'acronimo SSC, ovvero sano, sicuro e consensuale. In questo caso, infatti, invece di porre l'accento sulla maggior sicurezza possibile da perseguire nell'ambito del sesso, i praticanti la sessualit\u00e0 descritta come RACK ritengono corrette anche attivit\u00e0 sessuali prive dei requisiti di sicurezza e igiene previsti dalla formula SSC, purch\u00e9 svolte consensualmente. Viene ad es. in questo senso messo in discussione l'utilizzo della cosiddetta safeword, ovvero la parola chiave che la persona sottomessa pu\u00f2 utilizzare a sua discrezione per interrompere una pratica sessuale non pi\u00f9 gradita.\nVa in ogni caso ricordato che l'adesione di tutti i partecipanti a un'attivit\u00e0 sessuale, ancorch\u00e9 espressa secondo la filosofia del RACK, non esonera gli autori di eventuali crimini o danni fisici a persone dalle responsabilit\u00e0 penali previste dalla legge."}
{"id": "1266151", "revid": "1522738", "url": "https://it.wikipedia.org/wiki?curid=1266151", "title": "Grande Palude", "text": ""}
{"id": "1266152", "revid": "729019", "url": "https://it.wikipedia.org/wiki?curid=1266152", "title": "Foro ovale (sfenoide)", "text": "Il foro ovale nell'osso sfenoide \u00e8 un foro che mette in comunicazione la fossa cranica media con la fossa infratemporale. Il foro ovale d\u00e0 passaggio al nervo mandibolare, ovvero la III branca del V paio di nervi cranici e all'arteria meningea accessoria , collaterale a sua volta dell'arteria mascellare interna o talvolta dell'arteria meningea media.\nLocalizzazione.\nL'osso sfenoide \u00e8 un osso mediano che contribuisce a formare le fosse craniche e quelle esocraniche. Ha un corpo centrale cubico e due paia di ali laterali, piccole quelle superiori e grandi quelle latero postero inferiori.\nIl foro ovale \u00e8 il secondo di tre fori che cribrano la base delle grandi ali in senso anteroposteriore e medialelaterale.\nPochi millimetri al di sotto si trova il ganglio otico, stazione parasimpatica."}
{"id": "1266154", "revid": "80339", "url": "https://it.wikipedia.org/wiki?curid=1266154", "title": "Nerl", "text": ""}
{"id": "1266156", "revid": "106948635", "url": "https://it.wikipedia.org/wiki?curid=1266156", "title": "Circondario del Leipziger Land", "text": "Il circondario Leipziger Land era un circondario tedesco, esistito dal 1994 al 2008. Era parte del \"Land\" della Sassonia; la sede amministrativa era posta nella citt\u00e0 di Borna.\nStoria.\nIl circondario Leipziger Land fu creato nel 1994 nell'ambito della riforma amministrativa dei circondari della Sassonia. Fu composto da:\nIl 1\u00ba agosto 2008 il circondario Leipziger Land fu unito con il circondario del Muldental, a formare il nuovo circondario di Lipsia."}
{"id": "1266159", "revid": "78273", "url": "https://it.wikipedia.org/wiki?curid=1266159", "title": "Linz-Land", "text": ""}
{"id": "1266160", "revid": "78273", "url": "https://it.wikipedia.org/wiki?curid=1266160", "title": "Steyr-Land", "text": ""}
{"id": "1266161", "revid": "78273", "url": "https://it.wikipedia.org/wiki?curid=1266161", "title": "Wels-Land", "text": ""}
{"id": "1266162", "revid": "628767", "url": "https://it.wikipedia.org/wiki?curid=1266162", "title": "Autostrada A18", "text": ""}
{"id": "1266164", "revid": "78273", "url": "https://it.wikipedia.org/wiki?curid=1266164", "title": "Krems-Land", "text": ""}
{"id": "1266165", "revid": "767487", "url": "https://it.wikipedia.org/wiki?curid=1266165", "title": "Hj\u00e4lmaren", "text": "Hj\u00e4lmaren \u00e8 il quarto lago pi\u00f9 grande della Svezia,con una lunghezza di 63\u00a0km e una larghezza massima di 20\u00a0km, per una superficie di 485\u00a0km\u00b2; ha una profondit\u00e0 massima di 22 mertri e poco pi\u00f9 di 6m di profondit\u00e0 media.\n\u00c8 situato vicino al lago M\u00e4laren il quale confluisce nel Mar Baltico. \n\u00c8 collegato a Stoccolma da un canale navigabile lungo 13\u00a0km.\nIL lago si affaccia su tre diverse province(S\u00f6dermanland, N\u00e4rke, e V\u00e4stmanland).\nLa pi\u00f9 grande citt\u00e0 sulle sponde del lago \u00e8 \u00d6rebro."}
{"id": "1266166", "revid": "78273", "url": "https://it.wikipedia.org/wiki?curid=1266166", "title": "Wiener Neustadt-Land", "text": ""}
{"id": "1266170", "revid": "149587", "url": "https://it.wikipedia.org/wiki?curid=1266170", "title": "Carruba (Riposto)", "text": ""}
{"id": "1266171", "revid": "36426", "url": "https://it.wikipedia.org/wiki?curid=1266171", "title": "Pieve di Santa Maria (Dicomano)", "text": "La pieve di Santa Maria si trova a Dicomano, su un poggio non lontano dal centro dell'abitato.\nStoria e descrizione.\nRicordata dal 1136, la chiesa fu costruita sul perimetro di un antico tempio pagano. L'intervento pi\u00f9 importante che la pieve sub\u00ec fu quello del ribaltamento della facciata, da sud a nord, avvenuto probabilmente nel Quattrocento (una data 1472 \u00e8 stata trovata sull'antica facciata con porticato). Danneggiata da due terremoti, ha subito vari interventi di restauro. La poderosa torre campanaria probabilmente \u00e8 di origine militare.\nLa semplice facciata tardo quattrocentesca, con oculo, ospita il portale in pietra con stemma del cardinale Francesco Soderini che fu pievano di Santa Maria dal 1500 al 1515 circa, e si apre dove in origine era l'abside semicircolare.\nL'interno assunse la forma a tre navate con la ricostruzione a seguito del terremoto del 1542, conclusa nel 1568 con la consacrazione. L'attuale aspetto, in cui le navate sono separate da archeggiature impostate su grossi pilastri e la pietra \u00e8 lasciata a vista, \u00e8 frutto dell'ultima ricostruzione, successiva all'ultimo terremoto del 1919, quando si volle darle un ipotetico aspetto neomedievale. \nNella navata centrale, tra gli archi della navata sinistra, si nota il bel pulpito di pietra scolpito, opera toscana databile al tardo Seicento. La chiesa \u00e8 ricca di opere d'arte: la terracotta invetriata con lo \"Sposalizio dei santi Gioacchino ed Anna\" attribuita a Santi Buglioni (1530 circa) \u00e8 a tutta evidenza l'unica opera precedente il terremoto del 1542, dato che il trittico quattrocentesco con la \"Madonna col Bambino tra i santi Antonio Abate e Pietro\", riferito a Ventura di Moro non proviene da questa chiesa. \nDopo la ristrutturazione tardo cinquecentesca, la chiesa fu dotata di nuovi arredi e di nuove pale d'altare tardo cinquecentesche: la \"Madonna del Rosario con san Domenico, san Francesco, san Sebastiano, santa Caterina da Siena, santa Marta e santa Maria di Lazzaro\" di Santi di Tito, databile agli ultimi anni del Cinquecento, con cornice coeva, la \"Nativit\u00e0\" di Cosimo Gamberucci (firmata e datata 1595) con notevole cornice lignea intagliata originale datata 1598, la \"Madonna col Bambino tra i santi Caterina d'Alessandria, Paolo, Antonio Abate, Giuseppe, Francesco, Giovanni Battista\", di Giovan Battista Naldini. Pi\u00f9 tardi, nel Seicento, fu collocata la pala tuttora all'altare maggiore, l'\"Assunzione della Madonna e santi\" di Francesco Curradi, datata 1613.\nQui hanno trovato inoltre posto la \"Santa Caterina d'Alessandria\" di Lorenzo Lippi (datata 1629) dalla pieve di San Martino a Corella e la \"Madonna in gloria e santi\" (1648) di Agostino Melissi, dalla chiesa di San Donnino a Celle. La chiesa conserva inoltre altre opere minori, quali una \"Madonna col Bambino e santi\" di un pittore fiorentino eccentrico dell'inizio del XVI secolo con i santi di destra ridipinti una cinquantina d'anni dopo, una versione su tavola della \"Piet\u00e0 per Vittoria Colonna\" di Michelangelo, e un tabernacolo per l'olio santo riferito alla bottega di Giovanni della Robbia. \nTra il fianco sinistro della chiesa e il campanile si apre un piccolo chiostro."}
{"id": "1266172", "revid": "80339", "url": "https://it.wikipedia.org/wiki?curid=1266172", "title": "Teza", "text": "La Teza () \u00e8 un fiume della Russia europea, affluente di sinistra della Kljaz'ma.\nScorre interamente nel territorio dell'Oblast' di Ivanovo, con andamento mediamente nord-sud; la sua sorgente \u00e8 12\u00a0km a sud del corso del Volga vicino al canale Volga-Uvod. Non riceve affluenti di rilievo; il principale centro urbano toccato nel suo corso \u00e8 la cittadina di \u0160uja. Il canale \u00e8 tortuoso, l'altezza delle sponde aumenta gradualmente. Nel corso superiore il fiume \u00e8 largo 6-7\u00a0m, nel medio 8-10\u00a0m e 20-30\u00a0m nel corso inferiore. Ha una lunghezza di 192\u00a0km. L'area del suo bacino \u00e8 di 3\u00a0450\u00a0km\u00b2. Sfocia nella Kljaz'ma a 135\u00a0km dalla foce.\nCome molti fiumi della zona, \u00e8 gelato da fine novembre/primi di dicembre fino ad aprile; nei rimanenti mesi, \u00e8 navigabile per 87\u00a0km a monte della foce."}
{"id": "1266174", "revid": "78273", "url": "https://it.wikipedia.org/wiki?curid=1266174", "title": "Wien-Umgebung", "text": ""}
{"id": "1266175", "revid": "110157", "url": "https://it.wikipedia.org/wiki?curid=1266175", "title": "Circondario del Muldental", "text": "Il circondario del Muldental (in tedesco Muldentalkreis) era un circondario della Germania, esistito dal 1994 fino alla riforma amministrativa del \"land\" della Sassonia entrata in vigore il 1\u00ba agosto del 2008.\nLa sede amministrativa era posta nella citt\u00e0 di Grimma.\nStoria.\nFu creato nel 1994 dall'unione dei circondari di Grimma e Wurzen. Il nome origina da quello del fiume Mulde che attraversava il territorio del circondario da sud a nord.\nIl 1\u00ba agosto 2008 fu unito con il circondario del Leipziger Land, a formare il nuovo circondario di Lipsia."}
{"id": "1266178", "revid": "1573940", "url": "https://it.wikipedia.org/wiki?curid=1266178", "title": "Chiesa dei Santi Quirico e Giulitta (Capannori)", "text": "La chiesa dei Santi Quirico e Giulitta \u00e8 un edificio sacro che si trova nel centro di Capannori.\nStoria e descrizione.\nMenzionata dal 786, conserva dell'impianto del XII secolo il paramento della facciata nella zona della navata centrale. L'inserimento del transetto e di una nuova struttura absidale, alla fine del XIX secolo, e la decorazione interna delle volte e del catino absidale (Michele Marcucci, 1897) conclusero una trasformazione iniziata nel 1642 con l'aggiunta di tre navate laterali. Il doppio ordine di gallerie che scandisce la facciata rivela l'adesione a moduli di origine pisana, innestati sulla tradizione locale. Ad un ambito culturale lucchese rimanda una lastra marmorea con un \"Vescovo con il pastorale\" murata in controfacciata. All'interno, tele di Michele Marcucci (\"Sacro Cuore\", 1899 e \"Anime del Purgatorio\", 1901) e Nicolao Landucci (\"Madonna del Rosario\", 1857)."}
{"id": "1266179", "revid": "1602064", "url": "https://it.wikipedia.org/wiki?curid=1266179", "title": "Grsync", "text": "Grsync \u00e8 un'interfaccia grafica per rsync, software per la sincronizzazione di file e cartelle, sviluppata con GTK+ (GNOME, Linux). Sono state sviluppate versioni per Windows e macOS.\nPur non implementando tutte le opzioni di rsync, permette comunque un rapido e facile uso per la semplice sincronizzazione di cartelle e file.\nIl software \u00e8 rilasciato sotto licenza GPL, quindi \u00e8 open source."}
{"id": "1266184", "revid": "36426", "url": "https://it.wikipedia.org/wiki?curid=1266184", "title": "Chiesa di Sant'Antonio Abate (Dicomano)", "text": "La chiesa di Sant'Antonio Abate \u00e8 una delle chiese di Dicomano.\nStoria e descrizione.\nLa chiesa fu eretta nei pressi dell'antico ospedale di Sant'Antonio a Onda, sorto sull'importante via di comunicazione per la Romagna come ricovero di pellegrini e viaggiatori. Fu completamente ricostruita nelle forme attuali fra il 1932 e il 1938, dopo le distruzioni del terremoto del 1919.\nAll'interno, ad un'unica aula con arco trionfale ed abside con tre vetrate, si conservano quattro altari in pietra serena, databili al XVII secolo, provenienti dalla chiesa vecchia di San Francesco a Borgo San Lorenzo, una tavola trecentesca con \"Madonna in trono e due sante\" attribuita a Giovanni del Biondo e un bassorilievo in terracotta invetriata attribuito a Benedetto Buglioni, datato 1504 e in origine nella chiesa di Sant'Andrea a Tizzano."}
{"id": "1266188", "revid": "1856513", "url": "https://it.wikipedia.org/wiki?curid=1266188", "title": "Air Iceland", "text": "Air Iceland Connect o Flugf\u00e9lag \u00cdslands \u00e8 una compagnia aerea regionale con sede a Reykjav\u00edk, Islanda. I suoi servizi si estendono su destinazioni nazionali e per la Groenlandia, le Isole F\u00e6r \u00d8er e il Regno Unito. Gli aeroporti di base sono l'Aeroporto di Reykjav\u00edk e l'Aeroporto Akureyri. L'azienda \u00e8 una sussidiaria di Icelandair.\nStoria.\nLa compagnia \u00e8 stata in origine formata ad Akureyri da Tryggvi Helgason come Nordurflug e incorporata col nome Flugfelag Nordurlands il 1\u00ba maggio 1975. La successiva riorganizzazione e la fusione con Icelandair Domestic e Norlandair (Flugf\u00e9lag Nordurlands) ha portato all'attuale assetto nel 1997. La propriet\u00e0 \u00e8 totalmente nelle mani di Flugleidir - Icelandair Group e ha 226 dipendenti (a marzo 2007).\nFlotta.\nLa flotta di Air Iceland Connect include (ad agosto 2017):"}
{"id": "1266189", "revid": "309289", "url": "https://it.wikipedia.org/wiki?curid=1266189", "title": "Luch", "text": "Il Luch () \u00e8 un fiume della Russia europea, affluente di sinistra della Kljaz'ma.\nDescrizione.\nNasce nel territorio dell'oblast' di Ivanovo, 20\u00a0km a est della cittadina di Vi\u010duga e scorre lungo una pianura leggermente ondulata, nel tratto medio e basso ricoperta di pinete, con direzione mediamente meridionale. Il letto del fiume \u00e8 tortuoso; nel mezzo e soprattutto nel basso corso ci sono molti canali, laghi, lanche, e zone paludose. La larghezza del fiume nella parte superiore, vicino al villaggio di Luch, \u00e8 di 10-15\u00a0m, poi si espande a 20-30\u00a0m. Nel corso medio, la larghezza \u00e8 50-70\u00a0m, alla foce raggiunge i 150. Il fiume ha una lunghezza di 240\u00a0km. L'area del suo bacino \u00e8 di 4\u00a0450\u00a0km\u00b2. Sfocia nella Kljaz'ma a 68\u00a0km dalla foce, poco a valle della cittadina di Vjazniki.\nIl fiume \u00e8 gelato da fine novembre fino ad aprile.\nLa riserva naturale Kljaz'minsko-Luchskij si trova nella parte inferiore del fiume lungo la riva destra, dal confine dell'Oblast' di Vladimir alla foce."}
{"id": "1266190", "revid": "110157", "url": "https://it.wikipedia.org/wiki?curid=1266190", "title": "Circondario di Torgau-Oschatz", "text": "Il circondario di Torgau-Oschatz (in tedesco Landkreis Torgau-Oschatz) era un circondario della Sassonia di 94.900 abitanti, che aveva come capoluogo Torgau.\nIl 1\u00ba agosto 2008 \u00e8 stato unito al circondario di Delitzsch, a formare il nuovo circondario della Sassonia settentrionale."}
{"id": "1266191", "revid": "36426", "url": "https://it.wikipedia.org/wiki?curid=1266191", "title": "Oratorio della Santissima Annunziata (Dicomano)", "text": "L'oratorio della Santissima Annunziata si trova nel comune di Dicomano.\nStoria e descrizione.\nLa piccola cappella, di antica origine, fu ricostruita nelle attuali forme nel corso del secolo XVIII. Nell'interno, ad aula unica coperta a volta, sono due altari in pietra serena attribuibili a maestranze locali della met\u00e0 del Settecento. Sull'altar maggiore, edificato nel 1780 in sobrie forme tardobarocche, si conserva un notevole ed interessante affresco forse della fine del secolo XV raffigurante l\"'Annunciazione\", assegnato ad un pittore ancora ignoto vicino a Luca Signorelli."}
{"id": "1266193", "revid": "80339", "url": "https://it.wikipedia.org/wiki?curid=1266193", "title": "Lukh", "text": ""}
{"id": "1266197", "revid": "287204", "url": "https://it.wikipedia.org/wiki?curid=1266197", "title": "Storsj\u00f6n", "text": "Storsj\u00f6n \u00e8 il quinto lago della Svezia, con una superficie di 464\u00a0km\u00b2 e una profondit\u00e0 di 74m. \u00c8 situato nella provincia di J\u00e4mtland. Da Storsj\u00f6n confluisce il fiume Indals\u00e4lven e nel lago \u00e8 situata l'isola Fr\u00f6s\u00f6n che \u00e8 l'isola principale.\nLa citt\u00e0 di \u00d6stersund si trova sul punto orientale del lago di fronte all'isola Fr\u00f6s\u00f6n.\nStorsj\u00f6n sarebbe il luogo dove si trova la creatura Storsj\u00f6odjuret, non diverso da Nessie, e di tanto in tanto ci sono nuovi avvistamenti da parte dei turisti. Le descrizioni di Storsj\u00f6odjuret sono variate nel corso degli anni. Alcuni lo hanno descritto come un lungo serpente in apparenza; altri hanno sostenuto che fosse corto di statura."}
{"id": "1266198", "revid": "76963", "url": "https://it.wikipedia.org/wiki?curid=1266198", "title": "Keri Russell", "text": "L'attrice ha inoltre preso parte a diversi film tra cui ' (2006), \"Waitress - Ricette d'amore\" (2007), \"La musica nel cuore - August Rush\" (2007), \"Misure straordinarie\" (2010), \"Alla ricerca di Jane\" (2013), \"Apes Revolution - Il pianeta delle scimmie\" (2014), \"Free State of Jones\" (2016) e ' (2019).\nBiografia.\nNata a Fountain Valley, in California, a causa del lavoro del padre \u00e8 cresciuta inizialmente in Texas per poi spostarsi in Arizona e Colorado. Studia danza per molti anni, ottenendo borse di studio che le permetteranno di continuare i suoi studi. Giovanissima entra nel mondo dello spettacolo partecipando al programma di Disney Channel \"Mickey Mouse Club\" al fianco delle future star Christina Aguilera, Justin Timberlake e Britney Spears. Grazie a questa esperienza durata tre anni, approda al cinema con il film \"Tesoro, mi si \u00e8 allargato il ragazzino\" del 1992.\nDopo aver partecipato a molti film tv e aver ottenuto piccoli ruoli in serie tv, nel 1998 ottiene la popolarit\u00e0 grazie al personaggio di Felicity Porter, eroina della serie \"Felicity\". Lavorer\u00e0 in questo show per quattro stagioni fino al 2002, e grazie alla fama conseguita ottiene ruoli al cinema nei film \"Mad About Mambo\", \"We Were Soldiers - Fino all'ultimo uomo\" e \"Litigi d'amore\". Nel 2006 lavora al fianco di Tom Cruise in \"\", mentre nel 2007 partecipa a tre film, \u00e8 la protagonista di \"Waitress - Ricette d'amore\", recita al fianco di Robin Williams e Jonathan Rhys Meyers in \"La musica nel cuore - August Rush\" e in \"The Girl in the Park\" recita al fianco di Sigourney Weaver e Kate Bosworth. Dal 2013 \u00e8 la protagonista femminile della serie tv \"The Americans\", nel ruolo di Elizabeth Jennings.\nVita privata.\nIl 14 febbraio del 2007 si \u00e8 sposata con il falegname Shane Deary, da cui ha avuto due figli: River Deary Russell, nato il 9 giugno dello stesso anno, e Willa Lou Deary Russell, nata il 27 dicembre 2011. Nel dicembre del 2013 la coppia rivela di essersi separata nell'estate dello stesso anno dopo sei anni di matrimonio. \nSempre nel 2013 l'attrice ha iniziato a frequentare Matthew Rhys, conosciuto sul set della serie \"The Americans\". Nel maggio 2016 diventa mamma, per la terza volta, di Sam.\nDoppiatrici italiane.\nNelle versioni in italiano dei suoi lavori, Keri Russell \u00e8 stata doppiata da:"}
{"id": "1266200", "revid": "21880", "url": "https://it.wikipedia.org/wiki?curid=1266200", "title": "Damaliscus hunteri", "text": ""}
{"id": "1266204", "revid": "125032999", "url": "https://it.wikipedia.org/wiki?curid=1266204", "title": "Mario Milita", "text": "Biografia.\nIn televisione fece parte del cast del telefilm \"Lo zio d'America\" andato in onda nel 2002 e lavor\u00f2 in radio negli sceneggiati \"Diabolik\" (2002) e \"Mata Hari\" (2003), entrambi trasmessi su Radio 2.\nPrest\u00f2 la voce a molti attori, tra cui Brian Doyle-Murray, Desmond Llewelyn ed Ed Williams.\nLa sua voce \u00e8 ricordata anche nei cartoni animati: ha doppiato Fred Flintstone ne \"Gli antenati\", il signor Wilson in \"Georgie\", il signor Flanagan in \"Candy Candy\", il medico della New Team e il narratore in \"Holly e Benji\", \"Mr. Magoo\", il preside della scuola in \"Cuore\", l'anziano prigioniero nel film della Disney \"Il gobbo di Notre Dame\", l'anziano pedofilo John Herbert ne \"I Griffin\", Gennai in \"Digimon Adventure\" e, soprattutto uno dei ruoli per il quale \u00e8 celebre, Abraham \"Nonno\" Simpson ne \"I Simpson,\" a cui ha dato la voce per 21 anni.\nSi \u00e8 aggiudicato il premio alla Carriera al Gran Premio Internazionale del Doppiaggio 2008.\nNegli ultimi anni di carriera aveva cominciato ad accusare problemi alla voce, che si sarebbe fatta man mano pi\u00f9 flebile e roca; lasci\u00f2 l'attivit\u00e0 nell'estate del 2012, venendo sostituito nelle successive stagioni de \"I Simpson\" e \"I Griffin\" rispettivamente da Mino Caprio e da Valerio Ruggeri.\n\u00c8 morto il 23 agosto 2017 all'et\u00e0 di 94 anni."}
{"id": "1266213", "revid": "219110", "url": "https://it.wikipedia.org/wiki?curid=1266213", "title": "Oratorio di Sant'Onofrio", "text": "L'oratorio di Sant'Onofrio si trova nel comune di Dicomano, nella citt\u00e0 metropolitana di Firenze.\nStoria e descrizione.\nL'oratorio, all'inizio della strada verso Forl\u00ec, fu costruito, su commissione della famiglia Delle Pozze, tra 1785 e 1795 su disegno dell'architetto fiorentino Giuseppe Del Rosso. Importante e raro esempio di architettura neoclassica in Toscana, l'edificio ripropone una tipologia rigorosamente antichizzante. La facciata presenta un pronao tetrastilo ionico, in pietra arenaria, esemplato su una fronte templare classica, con timpano ornato da due angeli reggiscudo. Dietro di esso la vera e propria costruzione lo supera in altezza.\nL'interno, a pianta centrale, \u00e8 concluso da una cupola su sedici colonne che presentano capitelli di stile corinzio. All'altare maggiore \u00e8 custodita la venerata \"Madonna dello Spedale\", tavola duecentesca proveniente da un ospedale di pellegrini distrutto nel 1785. A lato, la notevole \"Immacolata concezione fra santi\" di Lorenzo Lippi (1662). "}
{"id": "1266217", "revid": "1305772", "url": "https://it.wikipedia.org/wiki?curid=1266217", "title": "Medvedica", "text": "Medvedica (o \"Medveditsa\") \u00e8 un toponimo russo che pu\u00f2 riferirsi a due fiumi:"}
{"id": "1266220", "revid": "80339", "url": "https://it.wikipedia.org/wiki?curid=1266220", "title": "Medvediza", "text": ""}
{"id": "1266222", "revid": "80339", "url": "https://it.wikipedia.org/wiki?curid=1266222", "title": "Medveditsa", "text": ""}
{"id": "1266224", "revid": "80339", "url": "https://it.wikipedia.org/wiki?curid=1266224", "title": "Medveditza", "text": ""}
{"id": "1266227", "revid": "110157", "url": "https://it.wikipedia.org/wiki?curid=1266227", "title": "Band\u014d", "text": "Band\u014d \u00e8 una citt\u00e0 giapponese della prefettura di Ibaraki.\nLa citt\u00e0 \u00e8 stata istituita il 22 maggio 2005 dalla fusione delle preesistenti citt\u00e0 di Iwai e Sashima, entrambi appartenenti al Distretto di Sashima."}
{"id": "1266228", "revid": "110157", "url": "https://it.wikipedia.org/wiki?curid=1266228", "title": "Lich (Germania)", "text": "Lich \u00e8 un comune tedesco di abitanti, situato nel land dell'Assia.\nNella cittadina ha sede il birrificio \"Licher\", che produce una delle birre pi\u00f9 vendute in tutta l'Assia. "}
{"id": "1266229", "revid": "124181078", "url": "https://it.wikipedia.org/wiki?curid=1266229", "title": "Marco Uccellini", "text": "Biografia.\nDopo essersi formato musicalmente ad Assisi, nel 1639 si rec\u00f2 a Modena. Qui nel 1647 fu posto alla direzione della cappella musicale del duca Francesco I d'Este e nominato maestro di cappella della cattedrale. Mantenne queste cariche fino al 1665, anno in cui decise di entrare al servizio, sempre come maestro di cappella, della corte del duca di Parma, Ranuccio II Farnese, il quale aveva sposato Isabella d'Este.\nUccellini fu principalmente un importante compositore di musica strumentale, della quale lasci\u00f2 oltre 300 lavori.\nEgli occupa un importante posto nello sviluppo della sonata per violino: mentre le sue prime sonate presentano affinit\u00e0 con i lavori di Giovanni Maria Bononcini, Maurizio Cazzati e Giovanni Battista Vitali, le sue sonate op. 5 precorrono i lavori di Heinrich Ignaz Franz Biber e Johann Heinrich Schmelzer sotto l'aspetto della sperimentazione tecnica.\nUccellini possedeva una tecnica della mano sinistra molto sviluppata per la sua epoca; infatti, in alcune sue sonate vi \u00e8 un ampliamento dell'estensione del violino verso il registro pi\u00f9 acuto. "}
{"id": "1266231", "revid": "1305772", "url": "https://it.wikipedia.org/wiki?curid=1266231", "title": "Chikusei", "text": "Chikusei \u00e8 una citt\u00e0 giapponese della prefettura di Ibaraki.\nLa citt\u00e0 \u00e8 stata istituita il 28 marzo 2005 dalla fusione delle preesistenti Akeno, Ky\u014dwa, Sekij\u014d e Shimodate (\u4e0b\u9928\u5e02), tutte appartenenti al Distretto di Makabe."}
{"id": "1266238", "revid": "1535633", "url": "https://it.wikipedia.org/wiki?curid=1266238", "title": "Hitachi (Ibaraki)", "text": " \u00e8 una citt\u00e0 giapponese della prefettura di Ibaraki.\nIl 1\u00ba dicembre 2004 la citt\u00e0 di J\u016b\u014d, del Distretto di Taga successivamente soppresso, \u00e8 stata fusa a Hitachi."}
{"id": "1266240", "revid": "2039709", "url": "https://it.wikipedia.org/wiki?curid=1266240", "title": "Hitachinaka", "text": "Hitachinaka \u00e8 una citt\u00e0 giapponese della prefettura di Ibaraki.\n\u00c8 stata istituita il 1\u00ba novembre 1994 dall'unione delle citt\u00e0 di Katsuta e Nakaminato. La citt\u00e0 \u00e8 celebre per il parco costiero di Hitachi, contenente numerose specie di fiori."}
{"id": "1266241", "revid": "1745361", "url": "https://it.wikipedia.org/wiki?curid=1266241", "title": "U\u00ed N\u00e9ill", "text": "Gli U\u00ed N\u00e9ill (irlandese per \"discendenti di Niall\"; U\u00ed si pronuncia 'ii': ) erano dinastie irlandese e scozzese che affermavano di discendere da Niall Noigiallach, re supremo d'Irlanda morto attorno al 405. \nDescrizione.\nLa prima generazione degli U\u00ed N\u00e9ill fu composta dai suoi sette figli:\nTutti costoro erano conosciuti ai loro tempi come membri della dinastia dei Connachta o come \"i figli di Niall\". Il termine di non entr\u00f2 in uso fino al tempo dei nipoti e dei pronipoti di Niall. \nDinastie discendenti dagli U\u00ed N\u00e9ill, come i Cen\u00e9l Conaill e i Cen\u00e9l nE\u00f3gain, dominarono l'Ulster fino a che furono sconfitti nella guerra dei nove anni nel 1603. I capi delle famiglie partirono per l'Europa cattolica nel 1607, evento noto come la \"fuga dei Conti\".\nAlbero genealogico.\nIl grassetto indica i re supremi d'Irlanda."}
{"id": "1266242", "revid": "49022", "url": "https://it.wikipedia.org/wiki?curid=1266242", "title": "Sovrani supremi d'Irlanda", "text": ""}
{"id": "1266245", "revid": "125301048", "url": "https://it.wikipedia.org/wiki?curid=1266245", "title": "Bando", "text": ""}
{"id": "1266248", "revid": "2150982", "url": "https://it.wikipedia.org/wiki?curid=1266248", "title": "Serebro", "text": "Le Serebro (; in italiano \"Argento\", reso graficamente SEREBRO) sono state un gruppo musicale russo nato nel 2006 ad opera del produttore russo Maksim Fadeev. Nel corso degli anni si sono susseguite varie componenti e nel 2019 \u00e8 stato sciolto dal produttore stesso, dopo una riorganizzazione dell'etichetta discografica.\nNel 2007 si sono classificate terze con 207 punti all'Eurovision Song Contest, rappresentando la loro nazione con il brano \"Song #1\". Il loro album di debutto, contenente i singoli usciti precedentemente, \u00e8 uscito il 17 ottobre 2008 con il titolo \"OpiumRoz\". Hanno poi riscosso un discreto successo con i singoli \"Mama Lover\" e \"Mi Mi Mi\", tormentoni estivi rispettivamente del 2012 e 2013.\nStoria.\nGli esordi e l'Eurovision Song Contest 2007.\nIl gruppo si \u00e8 formato nel 2006 dall'unione della siberiana Elena Temnikova, terza classificata al talent show russo \"Fabrika Zv\u00ebzd 2\" (\"Star Factory 2\") nel 2003 e con all'attivo due singoli pubblicati come solista, con Ol'ga Serjabkina, neolaureata in lingue con un passato da ballerina e Marina Lizorkina, gi\u00e0 componente del gruppo musicale Formula, con il quale aveva pubblicato alcuni singoli.\nMesse sotto contratto dall'etichetta discografica Monolit Records, nel marzo 2007 hanno partecipato e vinto le selezioni nazionali per l'Eurovision Song Contest 2007, al quale hanno cos\u00ec partecipato nel seguente mese di maggio rappresentando la Russia con il brano \"Song #1\", piazzandosi al terzo posto con 207 punti e accedendo automaticamente alla finale grazie al secondo posto ottenuto l'anno precedente da Dima Bilan.\nIn seguito, il gruppo ha ottenuto un ottimo successo in Russia e nei paesi dell'Europa orientale, pubblicando anche diversi singoli di successo (spesso identificati in occidente come \"Song #2\", \"Song #3\" a causa della difficile pronuncia della lingua russa).\nAgli MTV RMA 2007 (MTV Russian Music Awards 2007) il gruppo Serebro ha ricevuto 4 nomination: 'Migliore progetto pop', 'Miglior debutto', 'Miglior canzone' e 'Miglior video'. I risultati dei voti on line le hanno portate a vincere nella categoria 'Miglior debutto'.\nNel dicembre 2007 hanno inoltre vinto un altro premio all'importante cerimonia russa \"Zolotoj grammofon\", organizzata dalla Russkoe Radio, la pi\u00f9 grande dello spazio ex sovietico. Sono state premiate ai World Music Awards nel 2007 come artista che ha venduto maggiormente in Russia e agli MTV Russian Music Awards 2008 hanno vinto la categoria di Miglior Gruppo.\nI singoli del gruppo, tutti pubblicati tra il 2007 e il 2009, sono stati poi riuniti nel loro album d'esordio, \"Opiumroz\", uscito nell'aprile 2009 in Russia e nel marzo 2010 su scala internazionale. Sempre nel marzo 2010 \u00e8 stato pubblicato l'EP \"Izbrannoe\", contenente il singolo \"Like Mary Warner\". Nel frattempo, nel 2009, Marina Lizorkina ha abbandonato il gruppo lasciando il posto a Anastasija Karpova.\nIl successo internazionale.\nNel 2010 hanno pubblicato altri due singoli, \"\u041d\u0435 B\u0440\u0435\u043c\u044f\" e \"\u0414\u0430\u0432\u0430\u0439 \u0434\u0435\u0440\u0436\u0430\u0442\u044c\u0441\u044f \u0437\u0430 \u0440\u0443\u043a\u0438\", seguiti nel 2011 da \"\u041c\u0430\u043c\u0430 \u041b\u044e\u0431\u0430\", diffuso su scala internazionale e anche in Italia nel 2012 con il titolo \"Mama Lover,\" che dar\u00e0 poi il nome all'album omonimo uscito nel giugno 2012. Dopo aver raggiunto in Italia il disco di platino per il singolo \"Mama Lover\", il 24 settembre 2012 \u00e8 uscito il loro nuovo singolo \"Gun\".\nIl 14 maggio 2013 viene pubblicato per il mercato russo il singolo \"\u041c\u0430\u043b\u043e \"\u0442\u0435\u0431\u044f (che uscir\u00e0 successivamente in inglese con il titolo \"Little You\"), il cui video viene pubblicato il 10 luglio; in contemporanea col video esce come singolo per il mercato internazionale \"Mi Mi Mi,\" che ottiene un discreto successo. Il 18 settembre 2013 viene pubblicato per il mercato russo il brano \"\u0423\u0433\u0430\u0440\", in collaborazione con il connazionale DJ M.E.G. I brani anticipano l'uscita del terzo album del gruppo.\nIl 27 settembre 2013, durante un'esibizione in un locale di San Pietroburgo, le Serebro annunciano che Anastasia avrebbe lasciato il gruppo per intraprendere una carriera solista e che avrebbe preso il suo posto una nuova cantante: Dar'ja \u0160a\u0161ina, detta \"Da\u0161a\", diplomata in violino e pianoforte.\nIl 14 febbraio 2014, durante l'evento del \"Big Love Show\", Elena Temnikova dichiara che a partire da dicembre 2014 si sarebbe presa un periodo di pausa dal music business per dedicarsi con il secondo marito alla creazione di una famiglia; il 15 maggio per\u00f2, Elena decide di lasciare prematuramente il gruppo per motivi di salute (le viene disgnosticata una trombosi venosa). La cantante viene sostituita provvisoriamente dall'ex membro Anastasia Karpova ed il 5 giugno 2014 entra a far parte del gruppo Polina Favorskaja, che va cos\u00ec a sostituire in modo definitivo la cantante siberiana. Polina \u00e8 cresciuta a Podol'sk e collaborava dal 2010 con il produttore del gruppo; \u00e8 laureata in Media Communications alla Scuola superiore di economia di Mosca.\nIl 29 maggio 2015 viene pubblicato il primo singolo con la nuova formazione: \"Kiss\". Il video ufficiale della canzone viene pubblicato il 5 giugno successivo. Nel giugno 2015 le cantanti partecipano alla terza edizione del \"Coca-Cola Summer Festival\" con il brano \"Kiss\", ottenendo una nomination per il \"Premio RTL 102.5 - Canzone dell'estate\". Il 18 giugno 2015 viene pubblicato per il mercato russo il singolo \"\u041f\u0435\u0440\u0435\u043f\u0443\u0442\u0430\u043b\u0430\", il cui video \u00e8 uscito lo stesso giorno.\nNel 2016 viene diagnosticata a Dar'ja \u0160a\u0161ina una displasia congenita al ginocchio, che negli anni era peggiorata a causa dei numerosi viaggi e concerti del gruppo. Non potendo pi\u00f9 esibirsi con le Serebro, la cantante lascer\u00e0 il gruppo il 1\u00ba maggio 2016. Il produttore delle Serebro, Maksim Fadeev, apre cos\u00ec un casting per trovare una nuova cantante. Viene aperta una votazione on line e con 27.000 voti nell'aprile 2016 viene scelta Katja Ki\u0161\u010duk, diplomata alla Scuola di musica di Tula e studentessa di danza dell'Universit\u00e0 Statale della Cultura e delle Arti (\u041c\u0413\u0423\u041a\u0418) di Mosca.\nIl 27 maggio 2016 esce il terzo album del gruppo, \"Sila tr\u00ebch\", trainato dal singolo per il mercato internazionale \"Chocolate\" e dal brano per il mercato russo \"C\u043b\u043e\u043c\u0430\u043d\u0430\". Il 28 agosto 2017 Polina Favorskaja annuncia la sua uscita dal gruppo entro la fine dell'anno, per dedicarsi ad altre attivit\u00e0 lavorative e personali. \nIl 17 novembre successivo viene annunciato che il nuovo componente delle Serebro, a partire dal 2018, sar\u00e0 la ventenne insegnante di fitness e musicista kazaka Tat'jana Morgunova, cresciuta ad Aqt\u00f6be e trasferitasi dopo il diploma a San Pietroburgo.\nIl re-casting del gruppo e la sospensione delle attivit\u00e0.\nIl 9 ottobre 2018 Ol'ga Serjabkina, l'unica componente rimasta del gruppo originario del 2006, annuncia la sua uscita dalle Serebro a partire da febbraio 2019, per dedicarsi alla carriera solista del suo progetto parallelo \"Molly\". Il 29 novembre seguente, le Serebro annunciano che anche Katya e Tanya proseguiranno con un percorso solistico e viene cos\u00ec aperto dal produttore Maksim Fadeev un nuovo casting, tramite Instagram, per trovare tre nuove ragazze che comporranno il gruppo da febbraio 2019.\nIl 14 febbraio 2019 viene rilasciata la notizia che il nuovo gruppo \u00e8 composto da Elizaveta Kornilova, Marianna Ko\u010durova (entrambe residenti a Mosca) e da Irina Titova (residente ad \u0116lektrostal'). Le prime due componenti sono state selezionate tramite il casting di Instagram mentre Irina tramite un casting interno. Il 31 maggio 2019 esce il primo ed unico singolo con la nuova formazione: \"O, Mama\".\nIl 30 ottobre 2019 Maksim Fadeev, produttore del gruppo, annuncia di aver sciolto tutti i contratti con tutti gli artisti della sua etichetta MALFA per ripartire da zero con nuovi progetti, lasciando di fatto il gruppo Serebro in sospeso, poich\u00e9 senza un produttore e senza etichetta. Il produttore lascia i diritti sulle canzoni registrate a tutti i suoi artisti e quindi, nel caso delle Serebro, solo ad Olga Seryabkina, in quanto autrice di quasi tutti i testi del gruppo.\nL'8 novembre 2019 Irina rivela che era gi\u00e0 stata licenziata alla fine dell'estate, probabilmente in seguito ad una breve relazione con un membro dello staff MALFA, situazione vietata dal contratto con l'etichetta. Lo stesso mese Elizaveta rivela di essere al lavoro per un progetto solista con una nuova etichetta, con lo pseudonimo di \"Baeli\". Nel successivo mese di dicembre Marianna rivela invece di essere ancora sotto contratto con l'etichetta MALFA ma, dopo un singolo da solista uscito nel giugno 2020, decide di cambiare etichetta l'autunno dello stesso anno."}
{"id": "1266250", "revid": "110157", "url": "https://it.wikipedia.org/wiki?curid=1266250", "title": "Hitachi\u014dmiya", "text": " \u00e8 una citt\u00e0 giapponese della prefettura di Ibaraki.\nLa citt\u00e0 \u00e8 stata istituita il 16 ottobre 2004 fondendo le citt\u00e0 di \u014cmiya e Yamagata e le localit\u00e0 di Gozenyama, Miwa ed Ogawa."}
{"id": "1266252", "revid": "104265", "url": "https://it.wikipedia.org/wiki?curid=1266252", "title": "William Rivers", "text": "Fu uno dei pi\u00f9 noti ricercatori scientifici inglesi, sia in ambito antropologico che psichiatrico, tra la fine del XIX secolo e l'inizio del XX secolo. Ebbe un ruolo di primo piano nello sviluppo dell'antropologia britannica, ed un ruolo centrale nella nascita della moderna psicotraumatologia.\nNella sua carriera scientifica, di grande livello ed intensit\u00e0, Rivers riusc\u00ec a divenire uno dei pi\u00f9 noti ricercatori della sua epoca in tre campi diversi contemporaneamente, lasciando in ciascuno di essi un'importante eredit\u00e0 metodologica.\nGli studi e l'inizio della carriera.\nNato in Kent da un pastore anglicano, si dimostr\u00f2 fin da giovanissimo uno studente straordinariamente dotato. \nA 16 anni cadde gravemente ammalato di febbre tifoide, e la malattia segn\u00f2 la sua salute per molti anni, creandogli notevoli difficolt\u00e0 di lavoro, studio e concentrazione.\nNonostante questo, iscrittosi alla Facolt\u00e0 di Medicina dell'Universit\u00e0 di Londra riusc\u00ec a laurearsi a soli 22 anni. A 23 anni inizi\u00f2 una serie di viaggi in nave, come medico di bordo, e visit\u00f2 cos\u00ec il Giappone e gli Stati Uniti. Durante uno di quei viaggi divenne amico di George Bernard Shaw. Una volta tornato, cap\u00ec che la preparazione come medico, non gli sarebbe stata sufficiente per comprendere le reti socio-interattive che caratterizzavano le societ\u00e0 tribali e i loro rapporti con la fauna e flora autoctona. Da qui, decise di iscriversi alla facolt\u00e0 di Scienze Biologiche all'Universit\u00e0 di Cambridge, dove poi insegn\u00f2, specializzandosi in Etnozoologia con una tesi sul ruolo degli organi estratti di diverse specie animali e vegetali nei riti sciamanici.\nNel 1891 entr\u00f2 nella \"Neurological Society\" ed inizi\u00f2 a lavorare come medico neurologo presso il \"National Hospital for Paralysed and Epileptic\". Li ebbe la possibilit\u00e0 di conoscere e frequentare alcuni dei pi\u00f9 grandi neurologi inglesi, come Hughlings Jackson, Michael Foster, Henry Head e Charles Sherrington.\nInizi\u00f2 ad interessarsi di neurofisiologia e psicologia sperimentale, e nel 1893 inizi\u00f2 ad insegnare \"Fisiologia\" a Cambridge (a soli 29 anni). \nNello stesso anno si rec\u00f2 a Heidelberg per svolgere un lavoro di ricerca assieme al grande psichiatra tedesco Emil Kr\u00e4pelin. Nel 1897 fu nominato Lettore di Psicologia al \"St.John's College\" di Cambridge, e nel 1907 vi divenne docente di \"Fisiologia e Psicologia Sperimentale\", oltre che Direttore del Laboratorio di psicologia sperimentale istituito presso la stessa Universit\u00e0 (il primo del suo tipo in Inghilterra).\nLa spedizione allo Stretto di Torres e gli studi antropologici.\nNel suo ruolo di Lettore di Psicologia, nel 1898 venne coinvolto nella pi\u00f9 celebre spedizione antropologica della fine del XIX secolo: la Torres Island Expedition dell'Universit\u00e0 di Cambridge. La lunga e difficile spedizione, che ebbe un ruolo fondamentale per gli studi etnografici mondiali, vide la partecipazione di alcuni dei pi\u00f9 noti antropologi del tempo, tra cui Alfred Haddon.\nDurante la spedizione Rivers (che pure durante la stessa ebbe gravi problemi di salute) riusc\u00ec a condurre una lunga serie di osservazioni e ricerche, sia in ambito antropologico che nel settore della psicologia cross-culturale, di cui proprio in quell'occasione fu uno dei fondatori. Fu lui a sviluppare il \"metodo genealogico\" per lo studio delle organizzazioni sociali, una metodologia di seguito ampiamente usata nell'antropologia sociale internazionale.\nNel 1910 sintetizz\u00f2 le sue riflessioni di merito nel celebre articolo \"The Genealogical Method of Anthropological Inquiry\", in cui propone un metodo per la raccolta dei dati riguardanti le relazioni di parentela e le loro terminologie; il metodo riesce a \"porre il ricercatore sullo stesso piano del nativo\" e si rivel\u00f2 anche in seguito molto pratico ed efficace, riducendo i problemi teorici a problemi pratici.\nIn seguito a quella, e ad una successiva spedizione in India, Rivers divenne uno dei pi\u00f9 noti sostenitori delle teorie diffusioniste in antropologia culturale, secondo cui i tratti culturali possono \"migrare\" nel tempo da un'area geografica ad un'altra.\nNegli anni successivi, oltre ad approfondire i suoi studi di psicologia e neurofisiologia sperimentale, divenne uno dei principali pionieri dell'accademizzazione dell'antropologia sociale in Inghilterra.\nNel 1904 fond\u00f2, assieme a James Ward ed altri, il \"British Journal of Psychology\", tuttora una delle pi\u00f9 influenti riviste scientifiche nel settore della psicologia sperimentale. Divenne Fellow della Royal Society nel 1908, e ricevette la \"Royal Society Gold Medal\" nel 1914.\nLa Prima guerra mondiale ed il contributo psicotraumatologico.\nOltre alla sua \"prima carriera\" di neurofisiologo e psicologo sperimentale, ed alla \"seconda carriera\" di antropologo sociale, Rivers avvi\u00f2, con l'inizio della Prima guerra mondiale, la sua \"terza carriera\": quella di psicotraumatologo, in cui si distinse notevolmente, creando assieme ad altri (Charles Myers, Thomas Salmon) le basi della moderna psicoterapia dei traumi psicologici.\nNel 1915, nominato Capitano Medico, con funzioni di Neuropsichiatra Militare, venne assegnato al \"Craiglockhart War Hospital\" di Edimburgo, dove avvi\u00f2 un estensivo programma di trattamento dei traumi psichici e degli \"Shell Shocks\" subiti dagli ufficiali inglesi durante i combattimenti in Europa.\nNel giro di poco tempo, ispirandosi in parte alle metodologie terapeutiche psicoanalitiche (anche se opportunamente modificate), \"rivoluzion\u00f2\" gli antiquati programmi di trattamento previsti dall'istituzione militare, avviando una delle prime esperienze su larga scala di psicoterapia breve per gli eventi traumatici. I principi clinici derivati dal suo modello d'intervento e della sua esperienza vennero in seguito sintetizzati dallo psichiatra militare statunitense Thomas Salmon nei cosiddetti principi \"PIES\", ponendo cos\u00ec le prime basi dell'attuale psicotraumatologia d'urgenza, e di tutti i modelli di intervento sulla crisi (\"crisis intervention\") tuttora utilizzati nella pratica clinica.\nGli ultimi anni.\nAl termine della guerra, ritorn\u00f2 all'insegnamento presso l'Universit\u00e0 di Cambridge, in un nuovo ruolo creato apposta per lui: \"Primo Lettore di Scienze Naturali\", ruolo che non prevedeva alcun obbligo accademico e permetteva a Rivers di occuparsi di qualunque argomento o attivit\u00e0 preferisse.\nIn realt\u00e0 negli anni successivi le conseguenze delle sue croniche difficolt\u00e0 di salute, e la stanchezza per i quasi trent'anni di intensissima attivit\u00e0 di ricerca al massimo livello, lo spinsero ad assumere un atteggiamento pi\u00f9 sereno ed un ritmo di vita meno frenetico e pi\u00f9 rilassato di quanto avesse mai fatto in passato. Negli ultimi anni di vita, fu una figura molto conosciuta dell'Universit\u00e0 di Cambridge, dove si intratteneva informalmente con gli studenti e dove form\u00f2 un circolo culturale, \"I Socratici\", alle cui riunioni e conferenze partecipavano persone quali H.G.Wells, Arnold Bennett, Bertrand Russell ed il suo caro amico ed ex-paziente Siegfried Sassoon.\nNel 1921 venne nominato Presidente del \"Royal Anthropological Institute\".\nMor\u00ec nel 1922 per un'ernia strangolata, da cui un disperato intervento d'urgenza non riusc\u00ec a salvarlo.\nAlla sua memoria sono dedicati il \"Rivers Center\" del \"Royal Edinburgh Hospital\", un centro clinico dedicato alla terapia del Disturbo Post-Traumatico da Stress, e la \"Rivers Memorial Medal\", assegnata ogni anno ad un antropologo che abbia portato contributi di particolare valore alla scienza antropologica."}
{"id": "1266258", "revid": "289247", "url": "https://it.wikipedia.org/wiki?curid=1266258", "title": "Hitachi-Omiya", "text": ""}
{"id": "1266259", "revid": "309289", "url": "https://it.wikipedia.org/wiki?curid=1266259", "title": "Medvedica (affluente del Don)", "text": "La Medvedica (anche traslitterato come \"Medveditsa\") \u00e8 un fiume della Russia europea meridionale, affluente di sinistra del Don.\nNasce dalla parte meridionale delle Alture del Volga, nel territorio dell'oblast' di Saratov e si dirige verso ovest, per piegare dopo pochi chilometri, all'altezza di Petrovsk, verso meridione. Uscito definitivamente dalla zona rilevata delle Alture del Volga, il fiume prende direzione sudoccidentale per confluire, dopo 745\u00a0km di corso, nel Don poco a monte di Serafimovi\u010d, nell'oblast' di Volgograd.\nI principali affluenti del fiume sono Balanda e Tersa dalla destra idrografica, Karamy\u0161 e Ar\u010deda dalla sinistra.\nOltre alla gi\u00e0 citata Petrovsk, il fiume bagna alcune altre cittadine di rilievo come Atkarsk, \u017dirnovsk e Michajlovka.\nIl fiume, a causa della complessiva aridit\u00e0 del clima delle zone attraversate, non \u00e8 molto ricco di acqua (portata media di circa 70\u00a0m\u00b3/s, con minimi invernali di 4 e massimi primaverili di 2.070); inoltre, gela nei pi\u00f9 rigidi mesi invernali (dicembre-fine marzo)."}
{"id": "1266264", "revid": "80339", "url": "https://it.wikipedia.org/wiki?curid=1266264", "title": "Mulianka", "text": ""}
{"id": "1266266", "revid": "80339", "url": "https://it.wikipedia.org/wiki?curid=1266266", "title": "Mulyanka", "text": ""}
{"id": "1266267", "revid": "287204", "url": "https://it.wikipedia.org/wiki?curid=1266267", "title": "Hitachiota", "text": ""}
{"id": "1266268", "revid": "289247", "url": "https://it.wikipedia.org/wiki?curid=1266268", "title": "Hitachi-Ota", "text": ""}
{"id": "1266270", "revid": "1305772", "url": "https://it.wikipedia.org/wiki?curid=1266270", "title": "Hitachi\u014dta", "text": "Hitachi-\u014cta \u00e8 una citt\u00e0 giapponese della prefettura di Ibaraki.\nIl 1\u00ba dicembre 2004 la citt\u00e0 di Kanasag\u014d e le localit\u00e0 di Satomi e Suifu, tutte appartenenti al Distretto di Kuji, sono state fuse alla municipalit\u00e0 di Hitachi\u014dta incrementando la popolazione di circa 20.000 unit\u00e0."}
{"id": "1266274", "revid": "80339", "url": "https://it.wikipedia.org/wiki?curid=1266274", "title": "Vitaly Mikhaylovi\u010d Abalakov", "text": ""}
{"id": "1266279", "revid": "125077388", "url": "https://it.wikipedia.org/wiki?curid=1266279", "title": "Giulio Briccialdi", "text": "Biografia.\nDopo aver ricevuto le prime lezioni di flauto dal padre, si diploma all'Accademia Nazionale di Santa Cecilia all'et\u00e0 di quindici anni. Insegna flauto sia a Roma sia a Napoli, dove diventa maestro di flauto del fratello del Re. Virtuoso del flauto, svolge una brillante carriera in Italia e nel resto d'Europa.\nA Londra, dove la casa produttrice di flauti Rudall &amp; Rose detiene il brevetto del flauto cilindrico migliorato di Theobald Boehm, Briccialdi ha l'idea, nel 1849, di aggiungere una chiave sopra la chiave del si per il pollice sinistro, rendendo pi\u00f9 facile suonare il si bemolle. Questo meccanismo adesso \u00e8 chiamato il \"si bemolle - Briccialdi\".\nNel 1860 \u00e8 direttore di banda a Fermo e dal 1871 docente di flauto al conservatorio di Firenze. Il 14 giugno 1864 diviene socio onorario della Societ\u00e0 Rossiniana di Pesaro.\nHa composto l'opera teatrale \"Leonora de' Medici\" (Milano 1855), diversi pezzi per flauto (solo e con altri strumenti) e esercizi didattici.\nUna volta deceduto, i suoi concittadini organizzarono una raccolta di fondi per riportarne a Terni la salma, fatto che avvenne quattro mesi pi\u00f9 tardi.\nGli \u00e8 stato dedicato un asteroide, 7714 Briccialdi. Dal 1904 gli \u00e8 anche intitolato il conservatorio di musica di Terni."}
{"id": "1266280", "revid": "110157", "url": "https://it.wikipedia.org/wiki?curid=1266280", "title": "Hokota", "text": "Hokota \u00e8 una citt\u00e0 giapponese della prefettura di Ibaraki.\nLa citt\u00e0 \u00e8 stata istituita il 18 ottobre 2005 dalla fusione con le localit\u00e0 di Asahi e Taiy\u014d, tutte del Distretto di Kashima."}
{"id": "1266281", "revid": "137232", "url": "https://it.wikipedia.org/wiki?curid=1266281", "title": "W.H.R. Rivers", "text": ""}
{"id": "1266282", "revid": "773636", "url": "https://it.wikipedia.org/wiki?curid=1266282", "title": "Abbazia di San Gaudenzio", "text": "Labbazia di San Gaudenzio era un'abbazia benedettina, che si trova nel comune di San Godenzo.\nStoria.\nNel 1028 il vescovo fiesolano Jacopo il Bavaro fond\u00f2 presso la pieve un monastero benedettino. La chiesa fu ricostruita e nuovamente consacrata nel 1070 dal vescovo Tresmondo. \nL'8 giugno 1302 l'abbazia ospit\u00f2 il celebre convegno fra esuli fiorentini ghibellini e guelfi bianchi, rappresentati fra gli altri anche da Dante Alighieri, che puntava a un'intesa con la famiglia Ubaldini per ottenere l'accesso a Firenze, all'epoca dominio dei guelfi neri. Il convegno per\u00f2, non giunse al risultato sperato: in breve tempo si scaten\u00f2 un nuovo conflitto tra guelfi bianchi e neri, che segn\u00f2 la vittoria dei secondi. \nSuccessivamente la chiesa conobbe una fase di declino dovuta al rimaneggiamento dell'ordine benedettino, fino a quando, nel 1482, fu assorbita dalla basilica della Santissima Annunziata di Firenze, che vi stabil\u00ec una comunit\u00e0 di serviti. Questi ultimi restarono nella chiesa fino al 1808, quando l'ordine fu soppresso da Napoleone. \nA seguito del terremoto del 29 giugno del 1919 che colp\u00ec il Mugello furono necessari dei restauri che furono condotti da Ezio Cerpi il quale aveva gi\u00e0 realizzato anche la torre campanaria. Fu in quella occasione che fu aggiunta anche la lunetta sul portale d'ingresso e il mosaico dantesco con l\"Incoronazione della Vergine\" nella calotta dell\u2019abside, quest'ultimo eseguito nel 1929 su disegno di Giuseppe Cassioli. Furono inoltre rifatti gli altari e il fonte battesimale in stile neoromanico.\nDescrizione.\nL'abbazia si imposta su tre navate, divise da pilastri, con presbiterio fortemente rialzato su una vasta cripta, articolata con colonnette decorate da semplici capitelli cubici. Nel 1944, dopo che nel 1922 la chiesa era tornata ad essere un'abbazia, i tedeschi rasero al suolo il paese che si trovava sulla Linea Gotica ma risparmiarono la chiesa e il monastero in considerazione dell'origine bavarese del vescovo Jacopo. Tra le opere d'arte si ricordano il polittico con \"Madonna e quattro santi\" attribuito a Bernardo Daddi (1333) arrivato in loco nel 1922 a seguito del coronamento dei lavori di restauro; la cinquecentesca \"Annunciazione\" riferita al Franciabigio; la statua lignea di \"San Sebastiano\" di Baccio da Montelupo (1506)."}
{"id": "1266293", "revid": "1305772", "url": "https://it.wikipedia.org/wiki?curid=1266293", "title": "Inashiki", "text": "Inashiki \u00e8 una citt\u00e0 giapponese della prefettura di Ibaraki.\nLa citt\u00e0 \u00e8 stata istuitta il 22 marzo 2005 dalla fusione delle preesistenti Azuma, Edosaki e Shintone e la localit\u00e0 di Sakuragawa, tutte appartenenti al Distretto di Inashiki."}
{"id": "1266294", "revid": "543975", "url": "https://it.wikipedia.org/wiki?curid=1266294", "title": "Episodi di 100 Centre Street (prima stagione)", "text": ""}
{"id": "1266296", "revid": "1007293", "url": "https://it.wikipedia.org/wiki?curid=1266296", "title": "Ishioka", "text": "Ishioka \u00e8 una citt\u00e0 giapponese della prefettura di Ibaraki.\nIl 1\u00ba ottobre 2005 la citt\u00e0 di Yasato, del Distretto di Niihari si \u00e8 fusa con Ishioka."}
{"id": "1266297", "revid": "56818", "url": "https://it.wikipedia.org/wiki?curid=1266297", "title": "Dotto del Wharton", "text": ""}
{"id": "1266302", "revid": "1745361", "url": "https://it.wikipedia.org/wiki?curid=1266302", "title": "Golden Virginia", "text": "Il Golden Virginia \u00e8 un tabacco da rollare prodotto nel Regno Unito dalla Imperial Tobacco. Viene prodotto dal 1877 e venduto in oltre 35 paesi con punte massime in Belgio, Regno Unito, Spagna e Lussemburgo. Nel Regno Unito \u00e8 il primo tabacco da rollaggio.\nCaratteristiche.\nCaratteristica principale \u00e8 nel presentarsi come molto fresco, umido e non sminuzzato come il tabacco da sigaretta. Si presenta in trucioli con scarsa presenza di ramoscelli e pezzi di foglie spesse; deve essere quindi sminuzzato accuratamente a causa della lunghezza di alcuni trucioli. Nonostante il suo odore caratteristico piacevole e forte, non cos\u00ec \u00e8 il fumo al momento della bruciatura che anzi presenta un impercettibile retrogusto di legno.\nTipologie.\n\u00c8 venduto in Italia in confezioni da 30g, 40g e 50g nelle variet\u00e0:"}
{"id": "1266303", "revid": "110157", "url": "https://it.wikipedia.org/wiki?curid=1266303", "title": "Itako (Ibaraki)", "text": "Itako \u00e8 una citt\u00e0 giapponese della prefettura di Ibaraki.\nLa cittadina di Ushibori \u00e8 stata fusa alla citt\u00e0 di Itako il 1\u00ba aprile 2001.\n\u00c8 nota per un annuale festivale dell'Iris."}
{"id": "1266304", "revid": "3115", "url": "https://it.wikipedia.org/wiki?curid=1266304", "title": "Comuni della Germania", "text": "I comuni della Germania (in tedesco: \"Gemeinden\", sing. \"Gemeinde\") sono la suddivisione territoriale di ultimo livello del Paese e ammontano a 10.848 (al 1\u00ba gennaio 2019). Ciascun comune \u00e8 ricompreso in un circondario \"(Kreis)\", il quale, a sua volta, costituisce la ripartizione di un \"Land\" o, in quattro dei sedici \"L\u00e4nder\", di un distretto governativo (\"Regierungsbezirk\").\nAlcuni comuni possono inoltre costituire un livello gerarchicamente sovraordinato rispetto agli altri comuni: \u00e8 il caso delle \"kreisfreie St\u00e4dten\" (lett. citt\u00e0 svincolate da una circoscrizione, citt\u00e0 indipendenti) o degli \"Stadtstaaten (\u201eGemeindestaaten\u201c)\" (lett. stati cittadini o stati comune, anche citt\u00e0 stato).\nI comuni possono poi istituire, nell'esercizio delle rispettive funzioni, comunit\u00e0 amministrative (\"\u00c4mter\"), corrispondenti grossomodo al modello dell'unione di comuni previsto dall'ordinamento italiano.\nI comuni sono enti territoriali e hanno personalit\u00e0 giuridica, come in Italia. Essi sono soggetti di poteri pubblici e di competenza generale, ci\u00f2 significa che sostanzialmente sono competenti per qualsiasi questione inerente al proprio territorio. Tali poteri possono essere delimitati mediante normative statali (dei \"L\u00e4nder\", stati federati) o federali. Inoltre vige il principio fondamentale della compartecipazione (\"Allmitgliedschaft\"): ogni cittadino \u00e8 membro dell'ente locale. Per le persone fisiche ci\u00f2 dipende dalla residenza, per le persone giuridiche invece dalla propria sede legale.\nOrdinamento.\nRegolamenti comunali.\nI regolamenti comunali sono gli statuti con le norme fondamentali dei comuni. Regolano l'attivit\u00e0 degli organi dei comuni, dell'amministrazione, la rappresentanza, il sindaco. Allo statuto \u00e8 connessa l'esistenza di un consiglio comunale, cui spettano le decisioni pi\u00f9 importanti per il comune. Ci sono quattro tipi diversi di statuti comunali: statuti consiliari della Germania del sud, di quella del nord (\"s\u00fcddeutsche und norddeutsche Ratsverfassung\"), statuti sindacali (\"B\u00fcrgermeisterverfassung\") e statuti municipali (\"Magistratsverfassung\").\nCompiti e prestazioni.\nAccanto a funzioni obbligatorie istituzionali (come stato civile, raccolta rifiuti, pulizia strade) ve ne sono di facoltative (per esempio, gestione di teatri, impianti sportivi, biblioteca civica). Quali funzioni ulteriori assumere dipende esclusivamente dalla volont\u00e0 politica e dalla disponibilit\u00e0 finanziaria del rispettivo comune.\nEconomia e finanze.\nImpieghi e fonti di finanziamento comunali sono gestite in autonomia. In tal modo i comuni hanno influsso sulle politiche dei prezzi, del personale, di acquisto e ambientali. Aziende municipali assorbono inoltre spesso gli avanzi di bilancio cittadini. Il tentativo politico di vendere tali aziende \u00e8 stato spesso bocciato in passato dalla popolazione dei comuni interessati come una svendita dei gioielli di famiglia.\nFinalit\u00e0 del comune non \u00e8 la massimizzazione del profitto, bens\u00ec l'aumento del benessere comune. In particolare il principio della copertura dei costi impedisce che i comuni possano imporre tariffe che superino i costi di produzione dei servizi e portino quindi a un eventuale utile.\nPer effetto dei compiti crescenti e di una chiara riduzione delle entrate dopo l'anno culmine del 2000, in molti comuni \u00e8 imprescindibile una spinta al consolidamento. La pressione finanziaria \u00e8 cos\u00ec alta che in molti comuni, in particolare nei maggiori, nonostante riforme nel \"management\" e misure di riduzione dei costi (slogan sono, per esempio: amministrazione snella e orientata al processo), ci\u00f2 non basta a far pareggiare i bilanci comunali. Pertanto gli enti cercano di risparmiare riducendo i servizi interni (per esempio, servizio finanziario, amministrazione del personale, livelli dirigenziali, ecc.), in modo da poter continuare a garantire i servizi di diretto beneficio dei cittadini (assistenza sociale, cultura, scuola, sport).\nNonostante la possibilit\u00e0 di una sorta di amministrazione controllata da parte del controllo enti locali, non \u00e8 possibile il fallimento di un comune, in quanto lo Stato garantisce. Non vi sono comunque finora in Germania casi di amministrazioni controllate (o commissariamenti statali).\nEsternalizzazione e Internalizzazione.\nI comuni offrono i propri servizi in varie modalit\u00e0 organizzative e strutturali, sia di diritto pubblico sia privato. Il trend a favore di esternalizzazioni di settori amministrativi si va rafforzando. Spesso oltre la met\u00e0 delle spese o investimenti comunali va in partecipazioni societarie, che nella maggioranza dei casi sono per aziende proprie o Srl. Gli amministratori comunali si aspettano da una tale impostazione maggior efficienza ed economicit\u00e0. Ma negli ultimi anni, a motivo di aspettative spesso disattese, alcuni comuni stanno gi\u00e0 pensando a un'inversione di tendenza, riprendendosi le competenze gi\u00e0 esternalizzate (Internalizzazione).\nTipi di comuni e denominazioni.\nNel corpo di norme riguardante i comuni il legislatore in particolare a livello di \"L\u00e4nder\" ha inserito una complessa congerie di tipologie comunali. Esistono pertanto moltissime differenze, sia generali sia di dettaglio. Per esempio, una differenza fondamentale \u00e8 tra comuni che hanno in carico anche compiti a livello di circoscrizione (\"Kreis\") e comuni che tali funzioni non hanno. Ulteriori differenze possono essere approfondite nella corrispondente voce enciclopedica in lingua tedesca, non risultando significativamente di interesse al lettore italiano.\nUn tempo la nozione di citt\u00e0 e la concessione di tale denominazione per un abitato erano collegate a privilegi (diritto di mercato, di imporre proprie tasse, ecc.). Oggi non \u00e8 pi\u00f9 cos\u00ec. Ma comuni che un tempo avevano il diritto di chiamarsi citt\u00e0, mantengono tuttora tale denominazione, di l\u00e0 da altre considerazioni amministrative.\nSempre in ambito di considerazioni storiche, alcune denominazioni antiche differenziano tuttora alcune citt\u00e0 particolari, nel nome e quindi anche nelle sigle automobilistiche: il concetto di Hansestadt o citt\u00e0 anseatica, che affonda le sue radici nel Medioevo e identifica le citt\u00e0 anticamente unite in una lega, denominata \"Hanse\". Tuttora alcune di esse si fregiano di tale nome storico: le pi\u00f9 note sono Brema, Greifswald, Amburgo, Lubecca, Rostock, Stralsund e Wismar. Di qui la particolarit\u00e0 nelle targhe delle auto, che incominciano tutte per \"H\" (\"HB\", \"HGW\", \"HH\", \"HL\", \"HRO\", \"HST\" e \"HWI\"). Meno note, ma anch'esse desiderose di valorizzare la loro tradizione anseatica sono, per esempio Anklam, Breckerfeld o ancora Demmin.\nComuni istituiti.\nComuni per popolazione.\nLa popolazione dei comuni \u00e8 molto diversificata: per esempio in base al numero degli abitanti il comune di Wiedenborstel \u00e8 il pi\u00f9 piccolo con solo 5 residenti e Berlino con circa 3,4 milioni di abitanti \u00e8 il pi\u00f9 grande comune della Germania.\nAltitudine.\nIl comune tedesco che raggiunge l'altezza pi\u00f9 elevata \u00e8 Garmisch-Partenkirchen (Baviera) che con lo Zugspitze raggiunge i 2.962\u00a0m, il comune meno elevato \u00e8 Neuendorf-Sachsenbande (Schleswig-Holstein) che raggiunge come altezza minima 3,53\u00a0m sotto il livello del mare.\nComuni suddivisi per Stato federato.\nSi rimanda alle singole categorie:"}
{"id": "1266305", "revid": "773636", "url": "https://it.wikipedia.org/wiki?curid=1266305", "title": "Pieve di San Babila a San Bavello", "text": "La pieve di San Babila a San Bavello si trova nel comune di San Godenzo.\nLa pieve, che la tradizione popolare vuole edificata dalla contessa Matilde, \u00e8 menzionata per la prima volta in una bolla papale nel 1103, con la quale viene confermata la sua appartenenza alla diocesi di Fiesole. Dopo il terremoto del giugno del 1919, che l'aveva quasi totalmente abbattuta, fu ricostruita, nelle forme attuali, fra il 1920 e il 1924. La pieve presenta la facciata a capanna, dominata da un rosone che reca l'effigie di San Babila, con unico portale d'ingresso sovrastato da una tettoia. Sotto la tettoia trova posto un'immagine della \"Madonna fra due angeli\".\nL'interno si articola in un'unica ampia aula absidata che ha sostituito l'originario impianto medievale a tre navate. Gli altari e il fonte battesimale sono stati realizzati in pietra. Sugli altari laterali vanno segnalati due dipinti su tavola: un \"San Giuseppe operaio col bambino\" e una \"Vergine col Bambino\". Accanto all'altare maggiore, inoltre, si trova una tela che rappresenta \"San Babila\", mentre dietro allo stesso altare si trova un Crocifisso.\nIl piccolo campanile addossato al fianco sinistro conserva ancora tratti del primitivo basamento romanico. La nuova struttura, per\u00f2, \u00e8 diversa da quella originaria: se infatti la cella campanaria era all'inizio a vela su due livelli e ospitava tre campane, oggi \u00e8 invece quadrata."}
{"id": "1266307", "revid": "110157", "url": "https://it.wikipedia.org/wiki?curid=1266307", "title": "J\u014ds\u014d", "text": "J\u014ds\u014d \u00e8 una citt\u00e0 giapponese della prefettura di Ibaraki.\nLa citt\u00e0 \u00e8 stata istituita il 10 luglio 1954 con il nome di Mitsukaido.\nIl 1\u00ba luglio 2006 si \u00e8 fusa con la cittadina di Ishige, del Distretto di Y\u016bki, assumendo il nuovo nome di J\u014ds\u014d."}
{"id": "1266308", "revid": "543975", "url": "https://it.wikipedia.org/wiki?curid=1266308", "title": "Episodi di 100 Centre Street (seconda stagione)", "text": ""}
{"id": "1266309", "revid": "287204", "url": "https://it.wikipedia.org/wiki?curid=1266309", "title": "Joso", "text": ""}
{"id": "1266314", "revid": "729019", "url": "https://it.wikipedia.org/wiki?curid=1266314", "title": "Kamisu", "text": "Kamisu \u00e8 una citt\u00e0 giapponese della prefettura di Ibaraki.\nIl 1\u00ba agosto 2005 si \u00e8 fusa con la cittadina di Hasaki, del Distretto di Kashima, diventando cos\u00ec citt\u00e0."}
{"id": "1266318", "revid": "773636", "url": "https://it.wikipedia.org/wiki?curid=1266318", "title": "Chiesa di San Giorgio a Petrognano", "text": "La chiesa di San Giorgio a Petrognano si trova nel comune di San Godenzo.\nLa chiesa di Petrognano faceva parte della Montagna di San Gaudenzio, donata dal vescovo di Fiesole Jacopo il Bavaro al monastero di San Gaudenzio in Alpe, da lui fondato nel 1028. Presso di essa fu istituita una piccola comunit\u00e0 monastica benedettina, a capo della quale era un priore. Nel 1482 i monaci benedettini di San Giorgio furono sostituiti dai frati dell'Ordine dei Servi della Santissima Annunziata.\nLa chiesa, quasi completamente rovinata per il terremoto del giugno 1919, fu ricostruita nella forma attuale ad un'unica navata nel 1938."}
{"id": "1266320", "revid": "110157", "url": "https://it.wikipedia.org/wiki?curid=1266320", "title": "Kasama (Giappone)", "text": "Kasama \u00e8 una citt\u00e0 giapponese della prefettura di Ibaraki.\nIl 19 marzo 2006 la citt\u00e0 si \u00e8 fusa con le vicine Tomobe e Iwama, entrambe del Distretto di Nishiibaraki, poi soppresso. Gli uffici amministrativi della nuova citt\u00e0 sono stati fissati a Tomobe, pi\u00f9 popolosa di Kasama."}
{"id": "1266324", "revid": "110157", "url": "https://it.wikipedia.org/wiki?curid=1266324", "title": "Kashima (Ibaraki)", "text": "Kashima \u00e8 una citt\u00e0 giapponese della prefettura di Ibaraki.\nStoria.\nCitt\u00e0 portuale al centro di un importantissimo distretto industriale basato principalmente sul petrolchimico, \u00e8 stata istituita come citt\u00e0 il 1\u00ba settembre 1995 dalla fusione con la cittadina di \u014cno.\nSport.\nLa squadra di calcio cittadina, i Kashima Antlers, \u00e8 tra le pi\u00f9 titolate del Giappone. L'impianto cittadino, il Kashima Soccer Stadium \u00e8 stato sede dei Campionato mondiale di calcio 2002."}
{"id": "1266327", "revid": "110157", "url": "https://it.wikipedia.org/wiki?curid=1266327", "title": "Chiesa di San Pietro (Monaco di Baviera)", "text": "La parrocchiale di San Pietro (in tedesco: \"Pfarrkirche Sankt Peter\"), o pi\u00f9 semplicemente Peterskirche (Chiesa di San Pietro), \u00e8 una delle principali chiese di Monaco di Baviera, in Germania.\nSorge nelle immediate vicinanze della \"Marienplatz\", dalla quale si scorge.\nIl campanile, detto \"Alter Peter\", il \"Vecchio Pietro\", ha otto orologi e sette campane; dalla sommit\u00e0 dei suoi 96 metri d'altezza si gode una splendida vista del circondario e della citt\u00e0.\nStoria e descrizione.\nChiesa romanica.\nLa chiesa \u00e8 la pi\u00f9 antica di Monaco, infatti faceva parte del monastero che diede il nome alla citt\u00e0 stessa. Il primo edificio vi fu costruito intorno al 1158 in stile romanico. Era una basilica a tre navate con due torri incorporate nella parte occidentale (facciata). Nel 1181 venne ampliata per volere del duca Ottone I di Baviera e consacrata dal vescovo Otto II von Berg nel 1190.\nRicostruzioni gotiche.\nNel 1278 venne rifatta in stile gotico, a tre navate con possenti contrafforti e due campanili gemelli sulla facciata. Venne consacrata il 17 maggio del 1294 dal vescovo Emicho di Wittelsbach.\nIl 14 febbraio 1327, quasi un terzo della citt\u00e0 fu vittima di un disastro incendio, e con essa furono coinvolti il coro e le torri di San Pietro. Ne fu subito ripresa la ricostruzione, riutilizzando il piedicroce scampato al fuoco, si allung\u00f2 l'edificio di due campate e si aprirono delle cappelle laterali fra i contrafforti delle navate esterne; e nel 1365-68 venne realizzato il nuovo coro gotico, consacrato dal vescovo Paul von J\u00e4gerndorf. \nNel 1378-79 vennero eseguite le volte gotiche, e fra il 1379 e il 1386 si pose mano alla parte occidentale che venne totalmente ridisegnata. Infatti delle due torri iniziali, ridotte a due monconi, ne venne eretta una sola coperta da doppia guglia, al centro delle due, potendone cos\u00ec sfruttare le fondamenta.\nAmpliamenti barocchi.\nIl 24 luglio del 1607 un fulmine distrusse la doppia guglia della chiesa, che venne riedificata entro il 1620 nell'odierna forma a elmo barocco in rame da Heinrich Sch\u00f6n il Vecchio. Successivamente si intraprese un progetto di ampliamento, probabilmente su disegno di Isaak Bader. Si inizi\u00f2 dalla parte est nel 1630 con la demolizione del coro gotico e la ricostruzione del nuovo in stile barocco. Tuttavia le vicende della Guerra dei trent'anni rallent\u00f2 il cantiere e il coro venne terminato solo nel 1636. In seguito Hans Hei\u00df pose mano al piedicroce: si rivestirono i vecchi pilastri ottagonali, si chiusero parte delle finestre del cleristorio (ridotte a oculi) per ricavarne edicole affrescate; si realizz\u00f2 la tribuna d'organo. Il cantiere venne terminato nel 1654.\nNel XVIII secolo si procedette a una ristrutturazione generale della chiesa in stile tardo-barocco e rococ\u00f2 su progetto di Ignaz Anton Gunetzrhainer. Si inizi\u00f2 dal coro nel 1730 e si procedette con la navata fra il 1752 e il 1756. \nL'altare maggiore venne disegnato da Nikolaus Gottfried Stuber che, ispirato a quello del Bernini a Roma, si compone di otto colonne marmoree ed \u00e8 incentrato sull'antica statua centrale raffigurante \"San Pietro in Cattedra\", opera del 1492 di Erasmus Grasser. Ai piedi di San Pietro sono le quattro statue dei Padri della Chiesa, realizzate da Egid Quirin Asam nel 1732.\nLa decorazione della navata composta da stucchi e affreschi \u00e8 opera di Johann Baptist Zimmermann, e narra \"Scene della Vita di San Pietro\".\nLa Seconda guerra mondiale.\nIl 25 febbraio 1945 un raid aereo colp\u00ec la chiesa con due bombe: i danni erano gravissimi, tutte le coperture erano crollate e un restauro sembrava impossibile. Dapprima si pens\u00f2 ad una demolizione, poi, su iniziativa dei parroci di San Pietro, Max Stritter (1937-1949) e Max Zistl (1949-1983), e del cardinale Michael von Faulhaber si intraprese la ricostruzione nel 1946 e si protrasse fino al 1954, quando venne riconsacrato l'altare maggiore. Per completare la decorazione interna, tuttavia, si dovette attendere fino al 2000.\nLuoghi di preghiera.\nNella chiesa in una cappella laterale vengono conservate le reliquie di Santa Mundizia. Si tratta di uno scheletro decorato con vetro colorato e ricami e con occhi finti. Santa Mundizia viene molto venerata ed \u00e8 la santa che protegge le donne sole."}
{"id": "1266332", "revid": "287204", "url": "https://it.wikipedia.org/wiki?curid=1266332", "title": "Kasumigaura", "text": "Kasumigaura \u00e8 una citt\u00e0 giapponese della prefettura di Ibaraki."}
{"id": "1266335", "revid": "287204", "url": "https://it.wikipedia.org/wiki?curid=1266335", "title": "Jos\u00e9 Mar\u00eda Sobral", "text": "La spedizione Nordenskj\u00f6ld-Larsen, sulla rotta per l'Antartide, fa tappa a Buenos Aires alla fine del 1901. Otto Nordenskj\u00f6ld, \"leader\" della missione, domanda al governo argentino rifornimenti ed il permesso per effettuare una serie di studi meteorologici, biologici, geologici e geodetici.\nIl governo fornisce tutta l'assistenza necessaria, a patto per\u00f2 che venga consentito al sottotenente di marina Sobral di unirsi alla missione.\nSobral sale cos\u00ec a bordo dell'\"Antarctic\" e raggiunge l'isola Snow Hill (mare di Weddell) dove \u00e8 previsto che trascorra l'inverno del 1902 con altri membri della spedizione. Sfortunatamente per\u00f2 l'\"Antartic\", al comando del capitano Carl Anton Larsen, viene stritolata dai ghiacci ed affonda. Il gruppo \u00e8 costretto a restare sull'isola un altro inverno senza possibilit\u00e0 di comunicare con il resto del mondo, compreso l'equipaggio superstite della nave, che ha trovato rifugio sull'isola Paulet. Soltanto un anno dopo la corvetta argentina \"Uruguay\" porter\u00e0 in salvo i due gruppi di superstiti.\nAl ritorno in Argentina Sobral lascia l'esercito e va in Svezia dove studia geologia all'universit\u00e0 di Uppsala, dove consegue il dottorato nel 1913. Nel 1906 ha intanto sposato al svedese Elna W. Klingstr\u00f6m da cui ha 9 figli.\nNel 1914 ritorna in Argentina dove lavora sino al 1924 nel capo della mineralogia e dell'idrologia. Nel 1930 \u00e8 nominato console in Norvegia, ma ritorna in Argentina l'anno seguente per lavorare presso la compagnia petrolifera nazionale \"YPF\". Va in pensione del 1935 ma continua a viaggiare per l'Argentina per tenere lezioni di geologia sino al 1961, quando si spegne a Buenos Aires.\nSobral ha scritto numerosi libri sull'esercito, sulle relazioni diplomatiche cile-argentina, sulla geologia e sulle sue avventure in Antartide. In argentina \u00e8 considerato padre dell'Antartide argentina, ed un eroe nazionale.\nLa base estiva argentina Sobral costruita nel 1965 a nella terra Edith Ronne (barriera Filchner) porta il suo nome. Inoltre l'Argentina ha emesso un francobollo con l'immagina di Sobral e dell'isola Snow Hill nel 1975."}
{"id": "1266337", "revid": "599013", "url": "https://it.wikipedia.org/wiki?curid=1266337", "title": "Jos\u00e9 Maria Sobral", "text": ""}
{"id": "1266338", "revid": "146644", "url": "https://it.wikipedia.org/wiki?curid=1266338", "title": "Jos\u00e9 Sobral", "text": ""}
{"id": "1266339", "revid": "1865216", "url": "https://it.wikipedia.org/wiki?curid=1266339", "title": "Kitaibaraki", "text": " \u00e8 una citt\u00e0 giapponese della prefettura di Ibaraki."}
{"id": "1266344", "revid": "205250", "url": "https://it.wikipedia.org/wiki?curid=1266344", "title": "Benedetto Walter", "text": "Di origine tirolese, visse a lungo a Venezia.\nHa iniziato la sua attivit\u00e0 come armatore ed \u00e8 passato all'importazione del petrolio dapprima russo e poi americano. \u00c8 poi entrato in affari con il trust di John Rockfeller. Il socio americano usava Venezia come base per l'introduzione nel mercato europeo e proprio con Rockfeller nel 1891 Walter ha fondato a Venezia la SIAP (Societ\u00e0 Italo Americana pel Petrolio), che nel 1950 \u00e8 diventata la Esso italiana. \nOltre all'esperienza nel campo del trasporto marittimo, Benedetto Walter aveva all'epoca una conoscenza del mercato petrolifero italiano in quanto la sua prima ditta risale al 1885, con il nome di \"Ditta Benedetto Walter &amp; C\" in societ\u00e0 con Paolo Wedekind, uno dei pi\u00f9 importanti banchieri dell'epoca e proprietario del celebre Palazzo Wedekind. La prima importante struttura di tale \"ditta\" risale al 1889, con sede a Savona sul piazzale delle \"Casse\" del porto. Vi si svolgeva il commercio del petrolio per riscaldamento e illuminazione \"alla rinfusa\" e in \"fusti metallici\" che venivano confezionati sul posto."}
{"id": "1266348", "revid": "767487", "url": "https://it.wikipedia.org/wiki?curid=1266348", "title": "Koga (Ibaraki)", "text": "Koga \u00e8 una citt\u00e0 giapponese della prefettura di Ibaraki."}
{"id": "1266351", "revid": "409613", "url": "https://it.wikipedia.org/wiki?curid=1266351", "title": "Passo del Ballino", "text": "Il passo del Ballino \u00e8 un valico alpino del Trentino che mette in comunicazione le valli Giudicarie con la parte settentrionale del lago di Garda collegando rispettivamente Ponte Arche (frazione di Comano Terme) a Riva del Garda.\nIl passo \u00e8 percorribile tramite la strada statale 421 dei Laghi di Molveno e Tenno, il punto pi\u00f9 alto \u00e8 situato a 765 metri di altezza nel comune di Fiav\u00e9.\nPrende il suo nome dal paese di Ballino, frazione del Comune di Fiav\u00e9."}
{"id": "1266353", "revid": "124383100", "url": "https://it.wikipedia.org/wiki?curid=1266353", "title": "Mito (Giappone)", "text": " \u00e8 una citt\u00e0 giapponese, capoluogo della prefettura di Ibaraki. La popolazione della citt\u00e0 era di 270.953 abitanti nel 2015 su una superficie di 217.45\u00a0km\u00b2. Il natt\u014d di Mito \u00e8 una specialit\u00e0 culinaria tipica di questa citt\u00e0, conosciuta in tutto il Giappone, cos\u00ec come i Giardini Kairaku-en, situati vicino al lago Senba e noti come uno dei tre grandi giardini del paese. Molte persone si recano qui a vedere la fioritura dei susini a febbraio. In estate Mito \u00e8 famosa per il Mito K\u014dmon Matsuri.\nMito fu la sede della cosiddetta Scuola di Mito, una congregazione di studiosi ispirati dal Confucianesimo guidati dal maestro Aizawa Seishisai. La loro scuola principale era il K\u014dd\u014dkan.\nInfrastrutture e trasporti.\nMito, servita dall'omonima stazione, si trova lungo il percorso della linea J\u014dban della JR East che la connette a Tokyo e Tsukuba a sud, e a Hitachi e Iwaki a nord. La linea Suigun la connette invece con la citt\u00e0 di K\u014driyama, mentre la linea Mito arriva fino a Oyama. L'aeroporto internazionale pi\u00f9 vicino \u00e8 l'Aeroporto di Narita, mentre uno di carattere locale \u00e8 l'Aeroporto di Ibaraki con voli nazionali e per la Corea del Sud e la Cina.\nSport.\nCalcio.\nPrincipale squadra cittadina \u00e8 il , che milita nella serie cadetta."}
{"id": "1266359", "revid": "767487", "url": "https://it.wikipedia.org/wiki?curid=1266359", "title": "Moriya", "text": "Moriya \u00e8 una citt\u00e0 giapponese della prefettura di Ibaraki."}
{"id": "1266361", "revid": "47234", "url": "https://it.wikipedia.org/wiki?curid=1266361", "title": "Passo Ballino", "text": ""}
{"id": "1266363", "revid": "767487", "url": "https://it.wikipedia.org/wiki?curid=1266363", "title": "Naka", "text": "Naka \u00e8 una citt\u00e0 giapponese della prefettura di Ibaraki."}
{"id": "1266364", "revid": "599013", "url": "https://it.wikipedia.org/wiki?curid=1266364", "title": "Denis Leamy", "text": "Biografia.\nL'intera carriera professionistica di Leamy \u00e8 legata al Munster, l\u00ec proveniente dalla squadra dell'Universit\u00e0 di Cork; esord\u00ec con un contratto da giocatore in prova, e nel 2003 divent\u00f2 professionista con un contratto regolare.\nIn 10 stagioni a Munster si aggiudic\u00f2 tre titoli celtici e fu due volte campione d'Europa.\nNel 2004 esord\u00ec nella Nazionale irlandese a Dublino contro gli e prese parte alle Coppe del Mondo del 2007 in Francia e del 2011 in Nuova Zelanda.\nVerso la fine della stagione 2011-12 annunci\u00f2 il suo ritiro a causa di un infortunio all'anca pi\u00f9 grave del previsto.\nA tale data aveva compiuto 30 anni da pochi mesi.\nSubito dopo il ritiro entr\u00f2 a fare parte dello staff tecnico dello stesso Munster come aiutante delle giovanili e fu ingaggiato come \"columnist\" all\"Irish Independent\"."}
{"id": "1266366", "revid": "767487", "url": "https://it.wikipedia.org/wiki?curid=1266366", "title": "Namegata", "text": "Namegata \u00e8 una citt\u00e0 giapponese della prefettura di Ibaraki."}
{"id": "1266370", "revid": "767487", "url": "https://it.wikipedia.org/wiki?curid=1266370", "title": "Omitama", "text": " \u00e8 una citt\u00e0 giapponese situata nella prefettura di Ibaraki, regione Kant\u014d, nella zona centro-orientale dell'isola principale del Paese, Honsh\u016b.\nAl 1\u00ba ottobre 2020 aveva una popolazione stimata di abitanti in famiglie e una densit\u00e0 di popolazione di 337 persone per km\u00b2. La percentuale della popolazione di et\u00e0 superiore ai 65 anni \u00e8 stata del 30,1%. L'area totale della citt\u00e0 \u00e8 di .\nOmitama si trova nella parte centrale della prefettura di Ibaraki, nelle pianure basse a nord del lago Kasumigaura."}
{"id": "1266371", "revid": "115811238", "url": "https://it.wikipedia.org/wiki?curid=1266371", "title": "Qui\u00e9vrain", "text": "Qui\u00e9vrain (in piccardo \"Kievrin\") \u00e8 un comune di lingua francese del Belgio situato nella regione Vallonia nella provincia di Hainaut. Si tratta di un comune frontaliero alla Francia ed il comune vicino al di l\u00e0 del confine ha un nome quasi omonimo: Qui\u00e9vrechain.\nStoria.\nIl paese di Qui\u00e9vrain era attraversato da una strada romana e sono state scoperte monete ed oggetti di origine romana.\nAll'inizio del X secolo un atto di Carlo III il Semplice ne menziona il nome.\nDurante il Medioevo, i Signori di Qui\u00e9vrain sono proprietari dei territori che inglobano anche Hensies e Baisieux. Il primo conosciuto \u00e8 Wauthier de Qui\u00e9vrain (atto del 1067, 1086, 1090, 1099); Arnould de Qui\u00e9vrain sar\u00e0 poi partigiano di Baldovino di Fiandra e suo fratello Wathier partecip\u00f2 alla battaglia di Bouvines facendo la scommessa con Arnould d'Esnes di combattere su delle giumente (i cavalieri non montavano mai in sella a giumente che erano destinate alle donne).\nNel 1267, Nicolas si sposa e avr\u00e0 tre figli. La maggiore si unir\u00e0 in matrimonio con Goffredo d'Aspremont che diverr\u00e0 il nuovo Signore di Qui\u00e9vrain. Sar\u00e0 ucciso nella battaglia degli Eperons d'Or a Kortrijk nel 1302.\nNel 1376, Simon de Lalaing, secondogenito di Simone II e di Mahaut d'Aspremont, compra la Signoria di Qui\u00e9vrain a suo cugino Gobert IX barone d'Aspremont. \nQuesto Simon sar\u00e0 il fondatore del ramo della famiglia dei Lalaing-Qui\u00e9vrain. Simon I di Lalaing \u00e8 dunque Signore di Qui\u00e9vrain, di Hordain, pi\u00f9 volte grande balivo di Hainaut e castellano d'Ath.\nQuesto ramo terr\u00e0 la Signoria di Qui\u00e9vrain fino al 1428 poich\u00e9 Simon III signore di Qui\u00e9vrain e di Ecaussinnes avr\u00e0 solamente figlie femmine, la cui maggiore far\u00e0 passare la terra di Qui\u00e9vrain alla famiglia di Ch\u00e2tilon-Blois, sposandosi con Olivier, conte di Penthi\u00e8vre. Siccome questi non ebbero alcuna discendenza, \u00e8 sua sorella che eredita la citt\u00e0. Sposa quindi Jean de Cro\u00ff, primo conte di Chimay nel 1467. Nel corso del XVI secolo, Qui\u00e9vrain sar\u00e0 di propriet\u00e0 della famiglia di Arenberg fino alla Rivoluzione francese.\nCultura.\n\"Outre-Qui\u00e9vrain\" (\"oltre Qui\u00e9vrain\") \u00e8 una locuzione avverbiale francese che fa riferimento a Qui\u00e9vrain e che ha un doppio significato: uno per i francesi e uno per i belgi. Per questi ultimi dire \"Outre-Qui\u00e9vrain\" significa \"in Francia\", mentre per i francesi significa \"in Belgio\".\nGeografia antropica.\nSono frazioni del comune: Audregnies, Baisieux e Qui\u00e9vrain."}
{"id": "1266372", "revid": "767487", "url": "https://it.wikipedia.org/wiki?curid=1266372", "title": "Ry\u016bgasaki", "text": "Ry\u016bgasaki \u00e8 una citt\u00e0 giapponese della prefettura di Ibaraki."}
{"id": "1266373", "revid": "1305887", "url": "https://it.wikipedia.org/wiki?curid=1266373", "title": "Episodi di 8 semplici regole (prima stagione)", "text": "La prima stagione di \"8 semplici regole\" \u00e8 stata trasmessa negli Stati Uniti dal 17 settembre 2002 al 20 maggio 2003 sul network ABC."}
{"id": "1266374", "revid": "287204", "url": "https://it.wikipedia.org/wiki?curid=1266374", "title": "Ryugasaki", "text": ""}
{"id": "1266375", "revid": "1216132", "url": "https://it.wikipedia.org/wiki?curid=1266375", "title": "Sakuragawa", "text": "Sakuragawa \u00e8 una citt\u00e0 giapponese della prefettura di Ibaraki."}
{"id": "1266377", "revid": "113958", "url": "https://it.wikipedia.org/wiki?curid=1266377", "title": "Isanosaurus", "text": ""}
{"id": "1266378", "revid": "767487", "url": "https://it.wikipedia.org/wiki?curid=1266378", "title": "Shimotsuma", "text": "Shimotsuma \u00e8 una citt\u00e0 giapponese della prefettura di Ibaraki.\nNonostante sia una localit\u00e0 priva di particolari attrattive, \u00e8 diventata nota nel mondo per essere il luogo in cui si svolge il romanzo \"Kamikaze Girls\"."}
{"id": "1266381", "revid": "88740", "url": "https://it.wikipedia.org/wiki?curid=1266381", "title": "Finocchiaro", "text": ""}
{"id": "1266382", "revid": "146644", "url": "https://it.wikipedia.org/wiki?curid=1266382", "title": "Mare Weddell", "text": ""}
{"id": "1266383", "revid": "767487", "url": "https://it.wikipedia.org/wiki?curid=1266383", "title": "Takahagi", "text": "Takahagi \u00e8 una citt\u00e0 giapponese della prefettura di Ibaraki."}
{"id": "1266384", "revid": "1533410", "url": "https://it.wikipedia.org/wiki?curid=1266384", "title": "Universit\u00e0 Cattolica del Sacro Cuore", "text": "LUniversit\u00e0 Cattolica del Sacro Cuore (UCSC) \u00e8 una universit\u00e0 privata italiana di ispirazione cattolica fondata nel 1921, con sede centrale a Milano e altre sedi a Brescia, Cremona, Piacenza e Roma. Ente fondatore e promotore dell'Universit\u00e0 Cattolica del Sacro Cuore \u00e8 l\"Istituto Giuseppe Toniolo di Studi Superiori\".\nL'universit\u00e0 \u00e8 articolata in dodici facolt\u00e0 e sette alte scuole (\"postgraduate schools\") ed \u00e8 legata a una rete di strutture sanitarie, in particolare ospedali, centri di ricerca e case di cura, tra cui il policlinico Agostino Gemelli, intitolato al fondatore dell'ateneo.\nStoria.\nIl progetto iniziale.\nIl progetto embrionale di una universit\u00e0 cattolica nasce verso gli anni settanta del XIX secolo, sostenuto da esponenti di tutte le correnti culturali cattoliche a cui fa da guida l'economista e sociologo Giuseppe Toniolo. Nel settembre 1918, quando la prima guerra mondiale stava per finire, chiamando al suo capezzale padre Agostino Gemelli e i suoi collaboratori, Giuseppe Toniolo con queste parole li spronava a realizzare l'universit\u00e0: \"Io non vedr\u00f2 la fine della guerra: ma voi, appena essa \u00e8 terminata, fatela, fatela, l'Universit\u00e0 Cattolica\".\nLa fondazione e la costituzione delle facolt\u00e0.\nNel 1919, cinque eminenti personalit\u00e0 sotto il profilo culturale e religioso, padre Agostino Gemelli, Ludovico Necchi, Francesco Olgiati, Armida Barelli ed Ernesto Lombardo fondano l'Istituto Giuseppe Toniolo di Studi Superiori quale ente garante e fondatore dell'Universit\u00e0 Cattolica. Il 24 giugno 1920 l'organizzazione ottiene l'approvazione del Ministro dell'Istruzione Benedetto Croce con l'avallo di papa Benedetto XV.\nIl 7 dicembre 1921 padre Agostino Gemelli inaugura a Milano, alla presenza del cardinale Achille Ratti, futuro Papa Pio XI, la nascita del nuovo Ateneo: la prima sede dell'Universit\u00e0 si trova nel palazzo di Luigi Canonica in via Sant'Agnese 2 e i primi corsi attivi sono quelli di Scienze filosofiche e di Scienze sociali.\nNel 1924, dopo l'approvazione da parte dello Stato dello statuto dell'Ateneo e con esso del riconoscimento legale dei titoli di studio, vedono la luce la Facolt\u00e0 di lettere e filosofia e la facolt\u00e0 di giurisprudenza da cui, nel 1926, nascer\u00e0 la Facolt\u00e0 autonoma di scienze politiche, economiche e sociali.\nNel 1932 l'Universit\u00e0 si trasferisce nello storico monastero cistercense di Sant'Ambrogio progettato dal Bramante, i cui due caratteristici chiostri diventeranno uno dei simboli dell'Universit\u00e0. Il complesso architettonico \u00e8 situato accanto all'omonima basilica ed \u00e8 tutt'oggi la sede centrale dell'Ateneo. Nel 1936 dall'Istituto superiore di Magistero nasce la Facolt\u00e0 di magistero, divenuta successivamente facolt\u00e0 di scienze della formazione. Nel 1947 a Milano vede la luce la Facolt\u00e0 di economia e commercio con due corsi, uno diurno e uno serale.\nLa seconda guerra mondiale.\nDurante la seconda guerra mondiale Ezio Franceschini, professore di lettere latine medioevali che appoggiava la Resistenza, nonch\u00e9 futuro Rettore dell'Ateneo, decise di ospitare all'interno dell'universit\u00e0 le riunioni del comando Corpo volontari della libert\u00e0, struttura di coordinamento dei partigiani; sul finire della guerra, precisamente nel 1944, nasconde nei suoi sotterranei una cassetta contenente importanti documenti sulla Resistenza e sul Gruppo Frama, associazione da lui fondata, che svolgeva un importante ruolo nella lotta antinazista. Le SS cercarono ovunque all'interno delle strutture dell'Universit\u00e0 quelle carte che, sepolte fra le ossa di cinquanta scheletri del Settecento, non furono mai trovate se non dopo la guerra.\nDurante i bombardamenti nella notte tra il 15 e il 16 agosto 1943 furono distrutti l'edificio d'ingresso, lo scalone e il lato dell'attiguo chiostro in stile ionico. I lavori di ricostruzione cominciarono subito, mossi dalle parole di Agostino Gemelli: \"risorger\u00e0 pi\u00f9 bella e pi\u00f9 grande di prima\". La ricostruzione postbellica diede il via a quello sviluppo che avrebbe portato la Cattolica allo stato attuale.\nIl dopoguerra.\nNel 1949, alla presenza dell'allora presidente della Repubblica Luigi Einaudi, viene posata la prima pietra della Facolt\u00e0 di agraria a Piacenza. La facolt\u00e0 verr\u00e0 istituita nel 1951 e il corso partir\u00e0 ufficialmente nel novembre del 1952.\nTrent'anni dopo la fondazione, nel 1958, viene istituita a Roma la Facolt\u00e0 di medicina e chirurgia, fortemente voluta dal fondatore A. Gemelli, egli stesso laureato in medicina. Alla fine degli anni cinquanta viene realizzato anche il Policlinico \u201cA. Gemelli\u201d intitolato al suo fondatore. In Italia, \u00e8 la prima Facolt\u00e0 a introdurre il numero chiuso.\nNel 1965 a Brescia, con l'istituzione della Facolt\u00e0 di magistero, si inaugura una nuova sede dove, nel 1968, viene istituita anche la Facolt\u00e0 di scienze matematiche, fisiche e naturali: i corsi inizieranno ufficialmente nel 1971.\nLa politica e il '68.\nIl Sessantotto in Italia ha la sua scintilla iniziale all'interno dell'Universit\u00e0 Cattolica del Sacro Cuore di Milano: a causa della decisione dell'Ateneo di aumentare le rette universitarie, il 15 novembre 1967 gli studenti compiono la prima occupazione dell'Universit\u00e0. La notte stessa, il rettore Ezio Franceschini fa sgombrare centocinquanta occupanti dalla polizia, comandata dal commissario Luigi Calabresi. Dopo tre giorni studenti sfilano per Milano fino all'arcivescovado e la protesta si diffonde in tutte le principali universit\u00e0 del paese. Il 21 marzo 1968 la Cattolica viene nuovamente occupata e dopo essere stata sgomberata viene chiusa a tempo indeterminato. Qualche giorno dopo, il 25 marzo, scoppier\u00e0 la cosiddetta \"battaglia di Largo Gemelli\": migliaia di studenti tentano di riaprire l'Universit\u00e0, ma sono respinti con forza dalla polizia e 60 studenti vengono arrestati. Leader iniziale della rivolta era Mario Capanna, studente di filosofia della Cattolica.\nGli anni recenti.\nNegli anni novanta nasce la Facolt\u00e0 di scienze bancarie, finanziarie e assicurative e si inaugura la Facolt\u00e0 di economia e commercio a Piacenza. Dopo un anno, nel 1991, nasce la Facolt\u00e0 di lingue e letterature straniere, dal 2001 Facolt\u00e0 di scienze linguistiche e letterature straniere, con sede a Milano e a Brescia. Nel 1999 viene attivata la Facolt\u00e0 di psicologia a Milano.\nA partire dall'anno accademico 2000-2001 nel Campus della sede di Roma si avviano i primi corsi di Economia e management sanitario.\nNel 2001 nasce a Milano la Facolt\u00e0 di sociologia.\nNel 2004 il Rettore Lorenzo Ornaghi firma un accordo con il demanio dello Stato per la cessione della Caserma Garibaldi all'Universit\u00e0 Cattolica di Milano. Con l'intesa si cerca di dar vita all'antico desiderio di padre Agostino Gemelli di creare una vera e propria cittadella del sapere, denominata \"cittadella del sapere di Sant'Ambrogio\": l'acquisizione \u00e8 il primo tassello per la riqualificazione dell'area intorno alla sede centrale e per la realizzazione di un nuovo \"super campus\".\nL'espansione dell'Universit\u00e0 continua nel 2007 con l'acquisizione di un'ala del seminario vescovile di Brescia di oltre e con l'inaugurazione a Brescia della facolt\u00e0 di psicologia.\nNel 2013 viene inaugurato presso la sede di Roma il nuovo edificio universitario \"Giovanni XXIII\", nuovo polo per gli studenti della Facolt\u00e0 di economia.\nStruttura.\nFacolt\u00e0.\nL'Universit\u00e0 \u00e8 organizzata in dodici facolt\u00e0 strutturate in corsi di laurea triennali e corsi di laurea magistrali, alcuni dei quali organizzati da due o pi\u00f9 facolt\u00e0 (interfacolt\u00e0, ad es. economia, lettere e filosofia). L'Ateneo offre anche diversi corsi \"double degree\", ovvero corsi di laurea organizzati in collaborazione con universit\u00e0 straniere e che rilasciano doppio titolo. L'offerta formativa \u00e8 arricchita dalla presenza di Scuole di specializzazione che afferiscono principalmente all'area medico-chirurgica e che si trovano a Roma ma sono presenti anche nella sede milanese con la Scuola di specializzazione in Neuropsicologia, la Scuola di specializzazione in beni archeologici, la Scuola di specializzazione in beni storico artistici e la Scuola di specializzazione per le professioni legali. \nFacolt\u00e0 in ordine alfabetico, con anno di istituzione e sedi operative:\nAlte Scuole.\nLe Alte Scuole sono strutture di eccellenza che si occupano di ricerca e didattica. Alte Scuole in ordine alfabetico, con anno di istituzione e sedi operative:\nCampus.\nMilano.\nLa sede centrale dell'Universit\u00e0 Cattolica del Sacro Cuore (sede di largo Gemelli) \u00e8 collocata a fianco della Basilica di Sant'Ambrogio di Milano, nell'antico monastero cistercense dell'abbazia di Sant'Ambrogio.\nLa ristrutturazione del monastero benedettino, ad opera di Giovanni Muzio in collaborazione con l'ingegnere Pier Fausto Barelli, \u00e8 iniziata nel 1929 e terminata vent'anni dopo. Il progetto ha iniziato a prendere forma dal restauro dei chiostri bramanteschi del complesso ecclesiastico di Sant'Ambrogio, restauro profondamente contestato, dal quale presero forma i nuclei didattici iniziali.\nA questi corpi vennero poi aggiunti l'edificio d'ingresso, sede degli uffici e della Cappella Maggiore, esattamente in asse con il chiostro preesistente e collegato ad esso da un percorso porticato aperto. Caratteristica dell'architettura di Muzio \u00e8 la torre campanaria a sottolineare l'edificio principale e l'utilizzo del marmo per l'ingresso, differenziando cos\u00ec la superficie \"nobile\" dalle altre, in mattone; ruolo di spicco riveste anche il cotto, ripreso direttamente dalla tradizione costruttiva lombarda ottocentesca. Vennero aggiunte ai chiostri preesistenti quattro nuove scale e furono demolite alcune pareti settecentesche per accorpare i vari ambienti a formare le aule. Infine venne aggiunta la biblioteca tra i corpi dei due chiostri e il refettorio benedettino venne riadattato per diventare l'Aula Magna demolendo solai e tramezzi e valorizzando sia l'antica volta a lunette che le finestre murate in epoca napoleonica.\nTra il 1933 e il 1934 al corpo centrale si aggiunge il Collegio Augustinianum, maschile e dotato di una sezione riservata ai seminaristi chiamata Ludovicianum; il Collegio \u00e8 costituito da due edifici indipendenti di cinque piani, collegati da un corpo di distribuzione orizzontale. Oggi le strutture sono due collegi distinti. Nel 1938 si predispone anche il Collegio Marianum femminile.\nL'ultima aggiunta \u00e8 la mensa nel 1949, caratterizzata da uno stile particolarmente sobrio in cui Muzio fa largo uso di paramenti intonacati, finimenti di mattoni e grigliati a sottolineare le finestre.\nLa sede centrale di largo Gemelli \u00e8 composta dai seguenti edifici: Edificio monumentale (chiostri bramanteschi), Palazzo uffici, Edificio Gregorianum, Edificio Antonianum, Edificio Via Lanzone 18, Edificio Ambrosianum, Edificio Franciscanum, Edificio Domenicanum.\nNella sede \u00e8 presente un giardino (giardino di Santa Caterina d'Alessandria) il cui accesso \u00e8 consentito solo alle studentesse. Per questo motivo \u00e8 soprannominato \"Il Giardino delle Vergini\".\nLa maggior parte degli edifici, dei collegi e delle strutture del Campus si trova nel quartiere Sant'Ambrogio di Milano. La sede di via Necchi 5/9 era la sede storica del Collegio Augustinianum; oltre ad aule ed uffici, nell'edificio si trovano gli Istituti di Economia, i Dipartimenti dell'area economica e il Dipartimento di Scienze linguistiche, la biblioteca di Scienze economiche, matematiche, statistiche, i servizi di ristorazione per il personale e per gli studenti e, infine, il ristorante Domus nostra.\nAltre sedi.\nBrescia.\nL'Universit\u00e0 Cattolica di Brescia dispone di due strutture, la principale nel centro storico della citt\u00e0 e la seconda nel quartiere di Mompiano. La sede centrale storica si trova in via Trieste 17, nel palazzo Martinengo Cesaresco dell'Aquilone; a questi si aggiunsero in passato altre sedi, dismesse nel 2021, quali il complesso cinquecentesco del Buon Pastore sito in via dei Musei 41 che accoglieva la facolt\u00e0 di scienze matematiche, fisiche e naturali unitamente a quelle di Contrada Santa Croce 17, di via Aleardo Aleardi 12 e di via San Martino della Battaglia 11.\nLa dismissione delle sedi del centro storico fa seguito al completamento del nuovo complesso di via della Garzetta 48, inaugurato ufficialmente il 27 settembre 2021. Il progetto originario del 2007, poi rimaneggiato, ha portato alla realizzazione di ventinove nuove aule, sedici laboratori, dodici sale riunioni, quattro sale studio, due sale per le tesi, una biblioteca, una libreria, una mensa, un bar, un campo da calcio, una palestra, una cappella, ampi spazi adibiti ad attivit\u00e0 di socializzazione unitamente agli uffici per il personale amministrativo e docente. Il nuovo campus ospita tre facolt\u00e0: psicologia, scienze della formazione, scienze matematiche, fisiche e naturali; oltre a corsi della facolt\u00e0 di scienze politiche e sociali e l'istituto superiore di scienze religiose.\nPiacenza-Cremona.\nIl campus di Cremona dell'Universit\u00e0 Cattolica ha sede in via Bissolati presso il complesso di Santa Monica. La nuova sede, in uso dal 5 ottobre 2020, subentra a quella originaria di palazzo Ghisalberti, inaugurata il 19 novembre 1984.\nA Piacenza la sede si estende tra via Emilia Parmense e strada dell'Anselma. I lavori di costruzione della struttura, che ospita la facolt\u00e0 di agraria, iniziarono per volont\u00e0 di Agostino Gemelli e fu inaugurata nel 1953. La sede dispone di un centro polisportivo di denominato San Martino e gli studenti di Piacenza e di Cremona, grazie all'associazione ASUP (Associazione Sportiva Universitaria Piacenza), partecipano a tornei sportivi di varie discipline. \nRoma.\nNel 1934 Papa Pio XI aveva concesso all'Istituto Giuseppe Toniolo di Studi Superiori la propriet\u00e0 di Monte Mario per costruire gli edifici della futura Facolt\u00e0 di medicina; sar\u00e0 per\u00f2 l'intervento di Papa Pio XII a mettere in moto la fase esecutiva del progetto. Nel 1958 il Consiglio Superiore della Pubblica Istruzione approva l'ordinamento didattico e scientifico del progetto e il 18 giugno dello stesso anno con il Decreto istitutivo del Presidente della Repubblica si d\u00e0 inizio ai lavori edilizi degli Istituti biologici, sede della Facolt\u00e0. La facolt\u00e0 \u00e8 inaugurata il 5 novembre 1961 e nello stesso anno iniziano i lavori per la costruzione del Policlinico Agostino Gemelli che si concluderanno nel 1964. Nell'anno accademico 2000-2001 vengono inaugurati i primi corsi di laurea in Economia e management sanitario, interfacolt\u00e0 di Economia e di Medicina. Nel 2013 viene inaugurato il nuovo edificio polivalente \"Giovanni XXIII\".\nI collegi.\nAll'interno del Campus vi sono vari collegi:\n\"Sede di Milano\"\n\"Sede di Piacenza\"\n\"Sede di Roma\"\nA breve distanza dalle sedi universitarie vi sono altri collegi dislocati nel tessuto urbano. I collegi \"in citt\u00e0\" sono:\n\"A Milano\"\n\"A Brescia\"\n\"A Piacenza\"\n\"A Roma\"\nBiblioteca.\nTutte le biblioteche dell'Universit\u00e0 condividono, attraverso un catalogo generale, un Sistema bibliotecario unificato, con un patrimonio complessivo di oltre due milioni di volumi, di cui pi\u00f9 di sono periodici a stampa e sono periodici elettronici. Il Sistema bibliotecario UCSC collabora con numerosi enti nazionali ed internazionali: IFLA (International Federation of Library Associations and Institutions), AIB (Associazione Italiana Biblioteche), AIDA (Associazione Italiana per la Documentazione Avanzata), NDLTD (Networked Digital Library of Theses and Dissertations), LIBER (Ligue des Biblioth\u00e8ques Europ\u00e9ennes de Recherche), LOCKSS (Lots of Copies Keep Stuff Safe), CLOCKSS (Controlled Lots of Copies Keep Stuff Safe), NEREUS e INNOVATIVE.\nLa Biblioteca della Sede di Milano, costituita fin dalla fondazione dell'Ateneo nel 1921, con un patrimonio iniziale di volumi, \u00e8 oggi la pi\u00f9 grande e pi\u00f9 antica tra le biblioteche di tutto l'Ateneo. La Biblioteca si articola in una Sala centrale con deposito, 7 biblioteche di sezione dislocate presso Istituti e Dipartimenti, la Sala di consultazione Giuseppe Billanovich e 12 sale di lettura.\nLa biblioteca di Milano vanta nel suo patrimonio librario anche numerosi fondi speciali. Tra questi fondi si trovano 73 tavolette sumeriche dell'antica citt\u00e0 di Ur, che risalgono al III millennio a.C. Tra il III secolo a.C. e il VII d.C. si colloca un migliaio di papiri di provenienza egiziana. Risalente all'et\u00e0 medievale vi \u00e8 il diploma imperiale del 1387 con cui Venceslao di Boemia invest\u00ec Nicol\u00f2 Terzi del fondo di Castelnuovo Fogliani. Sempre di epoca rinascimentale vi \u00e8 un processionale ambrosiano miniato del 1492 con il testo e la musica delle litanie triduane tradizionalmente cantate in processione nei 3 giorni precedenti la festa dell'ascensione. L'albero genealogico dei Visconti \u00e8 conservato all'interno di questo rarissimo incunabolo che pubblica una cronaca di fatti storici e naturali dalla creazione del mondo fino al 1942; tale documento proviene assieme ad altri incunaboli da prestigiose collezioni private milanesi come le biblioteche di Silvio Cipriani e di Vincenzo Negri da Oleggio. Altro esemplare raro \u00e8 il Messale Romano stampato a Venezia nel 1488, il quale \u00e8 redatto in caratteri gotici solenni. Dalla ricca collezione di cinquecentine, di circa volumi, vi \u00e8 l'edizione curata da Marsilio Ficino dei Dialoghi di Platone. Risalgono invece al 1800 le prime edizioni de \"I promessi sposi\". Al XVIII secolo risale un manoscritto del Corano finemente decorato in oro. Appartengono, infine, al XIX secolo le prime edizioni di alcune opere futuriste di Filippo Tommaso Marinetti e di Umberto Boccioni.\nCasa editrice, riviste e altri media.\nLa casa editrice dell'Universit\u00e0 Cattolica \u00e8 \"Vita e Pensiero\" di propriet\u00e0 dell'Istituto Toniolo di Studi Superiori; fondata nel 1918, si attesta quale pi\u00f9 antica \"university press\" italiana. Il catalogo della casa comprende pi\u00f9 di titoli ed \u00e8 articolato in tre sezioni: saggistica di taglio non specialistico, Universit\u00e0 e strumenti. \"Vita e Pensiero\" dispone anche di una propria libreria, situata all'interno dell'Universit\u00e0.\nAll'interno dell'Ateneo \u00e8 presente anche \"EDUCatt\", studio editoriale legato all'omonimo ente per il diritto allo studio dell'Universit\u00e0 Cattolica, che pubblica dispense e serie editoriali (tra i quali \"Quaderni del Laboratorio di editoria\").\nEsistono varie pubblicazioni e riviste edite dall'Universit\u00e0: \"Vita e Pensiero\", fondata nel 1914 da Agostino Gemelli, \u00e8 la rivista ufficiale della Cattolica dall'anno della sua nascita; \"Presenza\", realizzato in collaborazione con la Scuola di giornalismo dell'universit\u00e0, \u00e8 l'house organ bimestrale dell'Ateneo contenente approfondimenti d'attualit\u00e0 e le ultime novit\u00e0 delle sedi; \"Comunicare\", fondato nel febbraio 1990, bimestrale di informazione interna della sede di Roma e del policlinico Agostino Gemelli. \nIl \"Notiziario dell'Universit\u00e0 Cattolica del Sacro Cuore di Brescia\", pubblicato negli anni settanta a cura del direttore di sede Emilio Cuzziol, cess\u00f2 dopo soli due numeri.\n\"CattolicaNews\", \u00e8 il magazine online dell'Universit\u00e0 Cattolica; fornisce informazioni concernenti le realt\u00e0 del mondo accademico, le attivit\u00e0 e gli eventi delle sedi.\n\"Youcatt\", la web TV della sede di Brescia, debutta a settembre 2009 e dedicata agli eventi ospitati dall'Ateneo, quali: testimonianze degli studenti, esperienze all'estero e argomenti d'attualit\u00e0. All'interno del palinsesto, consacrata alle ultime uscite editoriali, ricopre un ruolo importante la rubrica \"libri in pillole\". Nel 2011 \"Youcatt\" ha vinto il premio \"Teletopi\" come miglior web TV universitaria.\n\"Cattolica &amp; Dintorni\", \u00e8 la rubrica televisiva settimanale in onda su Teletutto, della sede di Brescia dell'Universit\u00e0 Cattolica. Il programma si propone in una veste che concilia diversi ambiti: istituzionale e della ricerca; storico e informativo; eventi e cultura. Largo spazio viene dato a studiosi, accademici, personaggi dello spettacolo ed altres\u00ec agli studenti stessi dell'ateneo.\nLe associazioni studentesche pubblicano diverse riviste: \"Il Pungolo\" (Azione Universitaria), \"Inside\" (Associazione Vox), \"L'Eco del Batacchio\" (Ordo Monattorum), \"L'Eco del Tamburo\" (Capramagra), \"L'Urlo\" (ULD) e \"Strike\" (Ateneo Studenti).\nGli studenti gestiscono anche la web tv, TV Catt, e la web radio non ufficiale del campus, Radio Catt.\nRicerca.\nAl 2012 la ricerca \u00e8 strutturata in ventiquattro dipartimenti, 49 istituti, 79 centri di ricerca e cinque centri di ateneo, sei spin-off e numerosi laboratori. I ventiquattro dipartimenti (a cui se ne aggiungono ulteriori afferenti all'area medico sanitaria) hanno come obiettivo di promuovere e coordinare le attivit\u00e0 di ricerca istituzionali e concorrono all'organizzazione dei dottorati di ricerca.\nI centri di ateneo, istituiti nel 2007, sono strutture finalizzate all'ideazione, lo sviluppo e la realizzazione di progetti di ricerca e formazione su temi di carattere sociale. I campi specifici su cui si focalizzano i Centri di Ateneo sono la bioetica, la famiglia, la dottrina sociale e la solidariet\u00e0 internazionale.\nSport.\nLe attivit\u00e0 sportive dell'Universit\u00e0 e le attivit\u00e0 pratiche del corso di laurea in Scienze motorie e dello sport sono svolte nel centro sportivo UCSC \"Rino Fenaroli\" di Milano.\nLe squadre sono attive nelle seguenti discipline: calcio a 11, basket maschile, basket femminile, pallavolo maschile, pallavolo femminile, tennis, calcio a 5 femminile, atletica, rugby a 7 e beach volley.\nDal 12 al 16 ottobre 2009, l'ateneo ha ospitato i \"Giochi Mondiali Interuniversitari\" (World Interuniversity Games) promossi dall'IFIUS (International Federation for Interuniversity Sport); nelle competizioni l'universit\u00e0 cattolica si \u00e8 aggiudicata la medaglia d'oro nel calcio femminile e nel basket femminile.\nAlumni Cattolica \u2012 Associazione Ludovico Necchi.\nL'associazione Ludovico Necchi, intitolata a uno dei fondatori dell'Ateneo, \u00e8 stata costituita nel 1930 a Milano e raccoglie tutti i laureati nei vari campi professionali dell'Universit\u00e0 Cattolica del Sacro Cuore. L'associazione conferisce annualmente al miglior laureato di ciascuna facolt\u00e0 dell'UCSC il premio \"Agostino Gemelli\", consistente in una medaglia e in un diploma."}
{"id": "1266385", "revid": "729019", "url": "https://it.wikipedia.org/wiki?curid=1266385", "title": "Geordan Murphy", "text": "Biografia.\nCresciuto tra rugby e calcio gaelico a Kildare, comp\u00ec studi superiori a Waterford e, ancora a scuola, fu convocato a rappresentare l'Irlanda a livello Under-18.\nA livello di club militava nella squadra di rugby del proprio istituto di Waterford mentre, nella lega del Leinster, giocava per il Naas, club di cui suo fratello era capitano.\nNel 1997 disput\u00f2 il mondiale Under-21 in Argentina e fu notato dagli inglesi del Leicester che lo ingaggiarono per un periodo di prova di tre settimane; i genitori del capitano del club Martin Johnson si adoperarono per ospitarlo durante tale periodo; successivamente il club decise di mettere sotto contratto Murphy per tre stagioni e a gennaio 1998 esord\u00ec da titolare contro Coventry in un incontro di coppa di contea.\nNel 1999 vinse il suo primo degli 8 titoli con il Leicester e, l'anno successivo, esord\u00ec in Nazionale irlandese contro gli a Manchester.\nNel 2002 debutt\u00f2 nel Sei Nazioni a Dublino contro il ; un anno pi\u00f9 tardi, durante un incontro di rifinitura, avversaria la , si ruppe una gamba a seguito di un placcaggio del suo avversario Mike Blair e fu costretto a saltare la in Australia.\nTuttavia nel 2005 fu chiamato da Clive Woodward nella selezione dei British and Irish Lions che affront\u00f2 il \"tour\" in Nuova Zelanda.\nNel corso della spedizione Murphy disput\u00f2 due \"test match\" contro gli \"All Blacks\".\nNel 2007 fu convocato per la sua prima Coppa del Mondo a distanza di 7 anni dal suo esordio internazionale; in tale competizione disput\u00f2 due incontri.\nNel 2009 divenne capitano del Leicester e nel 2010 prolung\u00f2 il proprio contratto per ulteriori tre stagioni; nel 2011 fu presente alla in Nuova Zelanda, in cui disput\u00f2, contro la , il suo ultimo incontro internazionale; pochi mesi pi\u00f9 tardi, non essendo stato convocato per il \"tour\" irlandese in Oceania, annunci\u00f2 il ritiro dalla Nazionale irlandese.\nAlla fine della stagione 2012-13 Murphy annunci\u00f2 anche il ritiro definitivo dalle competizioni, per assumere a partire dalla stagione successiva l'incarico di assistente allenatore della squadra con compiti di addestramento dei tre quarti.\nAl momento del ritiro si era aggiudicato otto campionati inglesi e due Heineken Cup con il Leicester."}
{"id": "1266387", "revid": "146644", "url": "https://it.wikipedia.org/wiki?curid=1266387", "title": "Isola di Paulet", "text": ""}
{"id": "1266390", "revid": "1318658", "url": "https://it.wikipedia.org/wiki?curid=1266390", "title": "Lorenzo Vigo-Fazio", "text": "Biografia.\nEgli riemp\u00ec per oltre mezzo secolo le terze pagine di quotidiani, fond\u00f2 riviste letterarie, pubblic\u00f2 centinaia di saggi su argomenti vari, fu un linguista scrupoloso, un educatore di generazioni, intrattenne una vastissima corrispondenza con i maggiori intellettuali e scrittori del suo tempo.\nCon l'avvento del fascismo divenne quasi schivo dal vivere nella societ\u00e0, divent\u00f2 pessimista e scrisse: \nFu membro dell'Ordine massonico misto internazionale Le Droit Humain \nDal 1923 fu impegnato nel Movimento giovanile socialista e sino al '28, in clandestinit\u00e0, frequento gruppi antifascisti a Catania, Biancavilla, Assoro, Adrano, ecc. Nell'Associazione del libero pensiero \u00abGiordano Bruno\u00bb di Catania Vigo-Fazio era il grande animatore. \nIndimenticabile, nella sede di Palazzo Bruca, nel maggio 1923, sulla profezia di Mazzini: "}
{"id": "1266393", "revid": "767487", "url": "https://it.wikipedia.org/wiki?curid=1266393", "title": "Toride", "text": "Toride \u00e8 una citt\u00e0 giapponese della prefettura di Ibaraki."}
{"id": "1266395", "revid": "110157", "url": "https://it.wikipedia.org/wiki?curid=1266395", "title": "Tsuchiura", "text": "Tsuchiura \u00e8 una citt\u00e0 giapponese della prefettura di Ibaraki."}
{"id": "1266398", "revid": "78273", "url": "https://it.wikipedia.org/wiki?curid=1266398", "title": "Larder\u00eca Superiore", "text": ""}
{"id": "1266400", "revid": "124781758", "url": "https://it.wikipedia.org/wiki?curid=1266400", "title": "Tsukuba", "text": "Tsukuba \u00e8 una citt\u00e0 giapponese della prefettura di Ibaraki, a circa 70\u00a0km da Tokyo.\nOspita una delle pi\u00f9 grandi tecnopoli del mondo, \"Tsukuba Science City\". Nata e cresciuta negli anni settanta del XX secolo, grazie agli investimenti di duecento industrie che vi hanno impiantato i loro laboratori e a massicce sovvenzioni statali, questa citt\u00e0 della scienza beneficia attualmente della met\u00e0 dei finanziamenti pubblici giapponesi destinati alle ricerche strategiche. I settori di cui si occupa sono la robotica, l'elettronica, la fisica e le biotecnologie.\nNella vicina citt\u00e0 di Shimotsuma si trova il circuito di Tsukuba, sede di diverse competizioni automobilistiche e motociclistiche."}
{"id": "1266402", "revid": "767487", "url": "https://it.wikipedia.org/wiki?curid=1266402", "title": "Tsukubamirai", "text": "Tsukubamirai \u00e8 una citt\u00e0 giapponese della prefettura di Ibaraki."}
{"id": "1266406", "revid": "767487", "url": "https://it.wikipedia.org/wiki?curid=1266406", "title": "Ushiku", "text": "Ushiku \u00e8 una citt\u00e0 giapponese della prefettura di Ibaraki.\nLuoghi d'interesse.\nA Ushiku \u00e8 presente una statua raffigurante Amitabha Buddha, chiamata Grande Buddha di Ushiko, alta ben 110 metri e fornita di una piattaforma di osservazione a 85 metri (accessibile dall'interno). Tale altezza ragguardevole la colloca al terzo posto tra le statue pi\u00f9 alte del mondo."}
{"id": "1266408", "revid": "106908", "url": "https://it.wikipedia.org/wiki?curid=1266408", "title": "Y\u016bki (Ibaraki)", "text": "Y\u016bki \u00e8 una citt\u00e0 giapponese della prefettura di Ibaraki."}
{"id": "1266409", "revid": "767487", "url": "https://it.wikipedia.org/wiki?curid=1266409", "title": "Episodi di 8 semplici regole (seconda stagione)", "text": "La seconda stagione di \"8 semplici regole\" \u00e8 stata trasmessa negli Stati Uniti dal 23 settembre 2003 al 18 maggio 2004 sul network ABC."}
{"id": "1266410", "revid": "767487", "url": "https://it.wikipedia.org/wiki?curid=1266410", "title": "Azur e Asmar", "text": "Azur e Asmar (\"Azur et Asmar\") \u00e8 un film d'animazione del 2006 scritto e diretto da Michel Ocelot.\nPresentato nella sezione \"Quinzaine des R\u00e9alisateurs\" del Festival di Cannes 2006 e nella sezione per ragazzi \"Alice nella citt\u00e0\" della Festa del Cinema di Roma 2006, \u00e8 uscito nelle sale italiane il 10 novembre 2006.\nIl film \u00e8 stato osteggiato nei paesi anglosassoni per le scene di nudo (presenti anche nel film \"Kirik\u00f9 e la strega Karab\u00e0\"), anche se l'unica scena di nudo riguarda la nutrice che allatta i due bambini all'inizio del film, e chiaramente \u00e8 visibile soltanto un seno.\nTrama.\nIn una Francia medievale che richiama il XIV secolo, una donna araba, Jenane, si prende cura di un bambino nobile, biondo e dagli occhi azzurri, Azur, facendogli da nutrice tanto da insegnargli la sua lingua; e di suo figlio della stessa et\u00e0, moro e dagli occhi scuri, Asmar. I due bambini crescono insieme come fratelli: giocano, litigano, si aiutano e si vogliono bene. Ma il padre di Azur, un uomo severo e crudele, non approva l'affetto e la vicinanza di suo figlio verso la nutrice e il fratello di latte. Un giorno caccia via i due dal suo castello facendo credere ad Azur che sono stati sbranati e uccisi dai lupi nel bosco. Successivamente, l'uomo affida suo figlio a un precettore privato che lo porta con s\u00e9 in citt\u00e0.\nPassano gli anni e Azur diventa un giovane uomo, lascia il padre e parte per il Medio Oriente per cercare la Fata dei Jinn, la protagonista della fiaba che gli veniva raccontata dalla nutrice quando era bambino: la Fata \u00e8 prigioniera in una gabbia di cristallo in attesa di un coraggioso cavaliere che riuscir\u00e0 a superare grandi sfide e liberarla. Nel suo viaggio in mare, Azur subisce un naufragio e arriva su una spiaggia nera e sporca, in un paese dove lui viene considerato maledetto per via dei suoi occhi azzurri. A questo punto Azur decide di fingersi cieco. Mentre continua il suo viaggio Azur incontra un mendicante gobbo di nome Rospu, che gli chiede di portarlo sulle spalle: in cambio lo aiuter\u00e0 nella sua impresa. Durante il percorso, Azur e Rospu si fermano davanti a un piccolo tempio, l\u00ec Rospu dice che si trova un oggetto indispensabile per trovare la Fata dei Jinn: ovvero la chiave rovente. Tastando le piastrelle, Azur trova la chiave e la conserva. Poco dopo i due arrivano alla citt\u00e0 dove erano diretti. L\u00ec, Azur e Rospu trovano un secondo tempio simile a quello precedente, dove trovano la chiave aulente.\nSubito dopo, Azur, ritrova e si ricongiunge con la sua nutrice (cessando con la sua finta cecit\u00e0), ora diventata una ricca mercante, e Asmar, che inizialmente non lo accoglie bene. Dopo gli iniziali dissapori con il fratello di latte, Azur ritrova in Asmar la collaborazione e l'amicizia di una volta. Anche Asmar vuole a tutti i costi trovare e liberare la Fata dei Jinn (quest'ultimo ha gi\u00e0 trovato la terza e ultima chiave), e i due ragazzi rivelano alla nutrice del loro viaggio. Inizialmente la donna non \u00e8 molto contenta, ma ben presto cambia idea e accetta che i suoi due figli partano insieme.\nI ragazzi cominciano la loro avventura come rivali, ma a seguito delle difficolt\u00e0 e delle grandi sfide si aiutano e sostengono l'uno l'altro; la loro amicizia si rivela profonda pi\u00f9 che mai. Insieme riescono infine a liberare la Fata dei Jinn. Per\u00f2 il dilemma sta nel decidere chi dei due sia il pi\u00f9 meritevole, quello a cui spetta come ricompensa la mano della Fata: nessuno dei personaggi chiamati a giudizio riesce a stabilirlo. Finch\u00e9 sopraggiunge la Fata degli Elfi, la cugina della Fata dei Jinn, e la storia trover\u00e0 il suo degno e lieto fine.\nProduzione.\nI personaggi sono stati realizzati in 3D, mentre la maggior parte del film (compresi gli sfondi) conserva una grafica tipica del disegno a mano. I colori degli abiti sono uniformi per una precisa volont\u00e0 del regista, al fine di rendere i personaggi come ritagli di carta; le eccezioni riguardano dettagli occasionali, ad esempio gli esotici gioielli di Jenane, realizzati in 3D.\nIn un'intervista presente nel DVD, Michel Ocelot ha dichiarato che il personaggio di Rospu, che critica il proprio paese pur amandolo, \u00e8 ispirato alla sua esperienza di adolescente quando torn\u00f2 in Francia, ad Angers, dopo aver trascorso diversi anni in Guinea. Il regista ha voluto trasporre il senso di spaesamento provato evitando di far doppiare e sottotitolare i dialoghi in arabo. L'elaborazione della storia ha richiesto un anno, prendendo spunto un po' ovunque. Un giorno ascolt\u00f2 alla radio la notizia del ricongiungimento a Beirut, dopo pi\u00f9 di trent'anni, tra un uomo inglese e la sua nutrice: nonostante l'estrema difficolt\u00e0 comunicativa, la nutrice lo accolse come un figlio; similmente accade tra Azur e Jenane. Inoltre, col tempo scopr\u00ec che in certi paesi musulmani gli occhi azzurri venivano considerati maledetti, fatto alla base delle prime disavventure di Azur. I nomi dei due protagonisti, Azur e Asmar, rispecchiano rispettivamente il colore dei loro occhi (azzurro in francese, marrone in arabo).\nPer l'animazione sono occorsi due anni, durante i quali sono stati inizialmente realizzati circa 13\u00a0000 schizzi preparatori, poi ridotti a un decimo, ciascuno dei quali \u00e8 finito in una cartella che comprende l'inquadratura dell'immagine, le posizioni principali dei personaggi, lo schizzo dell'ambientazione, l'indicazione dei dialoghi e i movimenti della fotocamera; questo lavoro \u00e8 stato svolto da una piccola squadra composta dai sei agli otto disegnatori confermati. \u00c8 stato necessario un altro anno e mezzo per il passaggio dalla composizione degli ambienti all'animazione finale.\nIl budget del film \u00e8 stato di ."}
{"id": "1266413", "revid": "1543377", "url": "https://it.wikipedia.org/wiki?curid=1266413", "title": "Atriplex polycarpa", "text": "Atriplex polycarpa \u00e8 una pianta della famiglia Chenopodiaceae (Amaranthaceae secondo la classificazione APG)."}
{"id": "1266423", "revid": "110157", "url": "https://it.wikipedia.org/wiki?curid=1266423", "title": "Chiesa di San Cristoforo (Capannori)", "text": "La chiesa di San Cristoforo \u00e8 un edificio sacro che si trova in localit\u00e0 Lammari a Capannori.\nStoria e descrizione.\nFondata nell'812, al primitivo edificio a navata unica, di cui resta l'architrave, reimpiegato nel portale d'ingresso, si sostitu\u00ec nel X secolo una struttura a tre navate, il cui paramento esterno e l'apparato decorativo vennero rinnovati alla fine dell'XI secolo.\nA tre navate spartite da pilastri con abside, con facciata a capanna dalla struttura assai ribassata e con spiovente unico, presenta un paramento a bozze accuratamente squadrate. Le membrature architettoniche disegnano nettamente la struttura geometrica dell'edificio, concluso nella parte superiore da archeggiature in origine decorate da bacini ceramici oggi perduti. L'apparato decorativo delle mensole che sostengono gli archetti alterna, a motivi tratti dal repertorio altomedievale, elementi ad ovoli e dentelli di matrice classica. La chiesa fu trasformata fin dal XVI secolo: la facciata assunse una struttura ad oratorio con ampie finestre ai lati della porta, protetta da una tettoia; all'interno vennero inserire volte al posto delle originarie capriate."}
{"id": "1266428", "revid": "62004", "url": "https://it.wikipedia.org/wiki?curid=1266428", "title": "Jos\u00e9 Enrique S\u00e1nchez D\u00edaz", "text": ""}
{"id": "1266437", "revid": "767487", "url": "https://it.wikipedia.org/wiki?curid=1266437", "title": "Isanosaurus attavipachi", "text": "L'isanosauro (Isanosaurus attavipachi) \u00e8 un dinosauro erbivoro appartenente ai sauropodi. Visse nel Triassico superiore (Norico/Retico, circa 210 milioni di anni fa) e i suoi resti fossili sono stati ritrovati in Asia sudorientale (Thailandia). \u00c8 considerato uno dei pi\u00f9 antichi sauropodi noti.\nDescrizione.\nQuesto dinosauro \u00e8 noto grazie a uno scheletro parziale privo di cranio, comprendente numerose vertebre (cervicali, dorsali e caudali), parte dello sterno, una scapola e il femore sinistro. Questi resti hanno permesso di ricostruire un giovane sauropode lungo circa 6,5 metri, probabilmente met\u00e0 della lunghezza di un adulto. Un omero ritrovato nello stesso sito indica la presenza di un altro animale lungo 12-15 metri, ma non \u00e8 chiaro se questo resto appartenesse a \"Isanosaurus\". Il femore era robusto, lungo circa 75 centimetri e possedeva le caratteristiche tipiche dei sauropodi. Le vertebre differiscono da quelle dei prosauropodi ma sono meno evolute di quelle dei successivi sauropodi; il centro vertebrale delle cervicali era cavo nella parte posteriore (opistocelo) e con lati molto concavi; i centri delle vertebre caudali, invece, erano cavi ad entrambe le estremit\u00e0 articolari (anficeli). In generale, l'aspetto di questo sauropode doveva essere piuttosto simile a quello di altri sauropodi primitivi come \"Vulcanodon\": possedeva un corpo gi\u00e0 voluminoso e arti colonnari, con collo e coda gi\u00e0 piuttosto lunghi.\nClassificazione.\nDescritto per la prima volta nel 2000, \"Isanosaurus\" \u00e8 considerato uno dei primi sauropodi noti, e fornisce la prima prova diretta basata su uno scheletro del fatto che i sauropodi hanno avuto una lunga storia evolutiva durante il tardo Triassico; questa possibilit\u00e0, in precedenza, era stata suggerita solo da impronte fossili e dall'ampia diffusione dei sauropodi del Giurassico inferiore. In seguito sono stati scoperti altri sauropodi triassici (\"Antetonitrus\") e sono stati attribuiti a questo gruppo anche altri animali precedentemente considerati prosauropodi (\"Lessemsaurus\", \"Blikanasaurus\"). \nSignificato del nome.\nIl nome \"Isanosaurus\" significa \"lucertola di Isan\", un nome locale per indicare il nordest della Thailandia, dove sono stati ritrovati i fossili. Il nome specifico onora P. Attavipach, direttore generale del Dipartimento Risorse Minerarie della Thailandia, che ha aiutato molto la ricerca paleontologica."}
{"id": "1266438", "revid": "21079", "url": "https://it.wikipedia.org/wiki?curid=1266438", "title": "Paraboloide ellittico", "text": ""}
{"id": "1266439", "revid": "21079", "url": "https://it.wikipedia.org/wiki?curid=1266439", "title": "Paraboloide iperbolico", "text": ""}
{"id": "1266443", "revid": "191180", "url": "https://it.wikipedia.org/wiki?curid=1266443", "title": "Amin Dada", "text": ""}
{"id": "1266444", "revid": "399", "url": "https://it.wikipedia.org/wiki?curid=1266444", "title": "MARR", "text": "MARR S.p.A., fondata nel 1972, \u00e8 una societ\u00e0 che si occupa di distribuzione di prodotti alimentari alla ristorazione extra domestica, appartiene al Gruppo Cremonini.\nAttraverso un'organizzazione composta da circa 800 dipendenti e oltre 850 tecnici commerciali. MARR serve oltre 45.000 clienti (principalmente ristoranti, hotel, pizzerie, resort, mense aziendali), con un'offerta che include oltre 15.000 prodotti alimentari, tra cui pesce, carne, alimentari vari, ortofrutta con diversa tipologia di conservazione (congelato, fresco e secco). La societ\u00e0 opera su tutto il territorio nazionale attraverso una rete logistico-distributiva costituita da 40 centri di distribuzione, incluse 2 piattaforme di stoccaggio, 5 cash&amp;carry, 2 agenti con deposito e si avvale di oltre 750 automezzi. La struttura operativa \u00e8 organizzata con l'obiettivo di consegnare, ogni giorno ed entro 24 ore dal ricevimento dell'ordine, i prodotti richiesti.\nLa societ\u00e0 \u00e8 quotata presso la Borsa valori di Milano negli indici FTSE Italia Mid Cap e FTSE Italia STAR (Codice Isin: IT0003428445 Codice Alfanumerico: MARR).\nStoria.\n1972 - M.A.R.R., Magazzini Alimentari Riuniti Riminesi, viene fondata a Rimini e inizia la propria attivit\u00e0 per la fornitura e distribuzione di prodotti alimentari a ristoranti ed alberghi della riviera adriatica.\n1979 - Il Gruppo Cremonini entra nel capitale di MARR, contribuendo allo sviluppo della societ\u00e0.\n1983 - MARR inizia il commercio di prodotti ittici.\nAnni '90 - Apertura di nuove filiali in Sicilia, Campania, Lombardia, Lazio, Veneto e Sardegna.\n1998/99 - Vengono finalizzate acquisizioni mirate di operatori regionali, in particolare Adriafood (Veneto), Copea (Rimini), Discom (Rimini), Venturi (Cesenatico) e Sanremomare (Sanremo).\n2003 - Nel capitale di MARR entra un pool di investitori istituzionali (capofila: Barclays Private Equity, Arca Impresa Gestioni SGR e Arca Merchant) che sottoscrive circa il 33,3% del capitale.\n2004 - MARR acquisisce Sogema S.p.A., societ\u00e0 operante in Piemonte e Valle d\u2019Aosta.\n2005 - A febbraio viene acquisito il ramo d\u2019azienda di Sfera Srl, operante in Romagna, Marche e Umbria. Il 21 giugno 2005 le azioni MARR sono ammesse alla negoziazione sul segmento STAR di Borsa Italiana. A settembre, viene acquisita AS.CA., societ\u00e0 bolognese che si inserisce nel piano di sviluppo nelle grandi citt\u00e0.\n2006 - A febbraio, viene acquisito il ramo d\u2019azienda di distribuzione al foodservice di Prohoga, societ\u00e0 operante in Trentino Alto Adige.\n2007 - A gennaio viene sottoscritto il closing per l\u2019acquisto di New Catering, azienda di Forl\u00ec che permette a MARR di entrare nel segmento della distribuzione alimentare a bar e ristorazione veloce. Ad aprile iniziano le attivit\u00e0 operative presso il nuovo centro distributivo di MARR Toscana a Bottegone, in provincia di Pistoia.\n2008 - Nel mese di giugno MARR si rafforza nel segmento dell\u2019ittico fresco acquisendo, attraverso la controllata Baldini Adriatica Pesca s.r.l., il ramo d\u2019azienda della F.lli Baldini S.r.l., azienda leader nella distribuzione di molluschi freschi. A met\u00e0 luglio viene finalizzato l\u2019acquisto di Emigel, societ\u00e0 di Bentivoglio (BO), attiva nella distribuzione alimentare a bar e ristorazione veloce. A settembre viene finalizzato l\u2019acquisto del ramo d\u2019azienda della societ\u00e0 Cater, specializzata nella fornitura alla ristorazione collettiva. Con l\u2019operazione MARR acquisisce un secondo centro distributivo su Roma. Nel mese di dicembre, MARR formalizza l\u2019acquisto del ramo d\u2019azienda di Jolly Hotels, primaria catena alberghiera nazionale, relativo alla distribuzione di prodotti alimentari agli alberghi del Gruppo NH in Italia.\n2012 - Dal 3 settembre hanno decorrenza i contratti per l'affitto dell'azienda della Lelli Lino e figli srl (\u201cLelli\u201d) e la locazione dei relativi immobili, ubicati ad Anzola dell'Emilia (Bologna), in cui \u00e8 svolta l'attivit\u00e0 di distribuzione di prodotti alimentari al foodservice e di Cash and Carry.\n2013 - In data 23 febbraio 2013 ha decorrenza il contratto di affitto d'azienda delle attivit\u00e0 di Scapa Italia S.p.A. (\u201cScapa\u201d), attraverso il quale MARR ha rilevato la gestione dei centri distributivi di Marzano (Pavia) e Pomezia (Roma): due strutture ampie, moderne e ottimamente localizzate. Il centro di Marzano (inaugurato nel 2009) ha una superficie totale di 22.000 m\u00b2, mentre il magazzino di Pomezia ha una superficie di 11.000 m\u00b2. MARR ha concentrato su queste strutture le attivit\u00e0 logistiche e distributive della propria clientela dei National Account (operatori della Ristorazione Collettiva e della Ristorazione Commerciale Strutturata), razionalizzando ulteriormente le attivit\u00e0 dedicate al segmento dello Street Market svolte dagli altri suoi centri distributivi; utilizzando inoltre tali magazzini come importanti piattaforme di stoccaggio.\n2014 - In data 12 marzo \u00e8 sottoscritto il contratto per l'acquisto dell'azienda Scapa, di cui MARR aveva in gestione le attivit\u00e0 dal 2013 con un contratto di affitto d'azienda. In data 31 marzo 2014 MARR S.p.A. cede le sue quote (pari al 55% del capitale sociale) della Alisea societ\u00e0 consortile a responsabilit\u00e0 limitata a CIR Food Cooperativa Italiana di Ristorazione. A seguito della cessione da parte di MARR S.p.A. dell\u2019intera partecipazione in Alisea - societ\u00e0 operante nella ristorazione rivolta a strutture ospedaliere e i cui ricavi totali nel 2013 sono stati pari a 14,8 milioni di Euro \u2013 le attivit\u00e0 del Gruppo MARR si focalizzano nelle forniture al Foodservice. In data 28 maggio 2014 la controllata Sfera S.p.A. sottoscrive il contratto di acquisto dell\u2019azienda \u201cLelli\u201d di cui aveva gi\u00e0 in gestione le attivit\u00e0 dal 3 settembre 2012 attraverso contratto di affitto d\u2019azienda. Successivamente, la controllata ha concesso in affitto il ramo d\u2019azienda \u201cLelli\u201d alla MARR S.p.A. che lo gestisce, a partire dal 1\u00ba novembre 2014, tramite la nuova filiale MARR Bologna, con sede in Anzola dell\u2019Emilia. In data 1 giugno 2014 ha efficacia la fusione per incorporazione della controllata EMI.GEL S.r.l. nella controllata New Catering S.r.l., con effetti fiscali e contabili dal 1 gennaio 2014.\n2015 - In data 1 giugno 2015 acquista SAMA S.r.l., societ\u00e0 di Zola Predosa (Bologna), specializzata nella distribuzione di prodotti alimentari al bar e alla ristorazione veloce. Con oltre 6 milioni di Euro di fatturato nel 2014 e un\u2019organizzazione di vendita di oltre 10 venditori, SAMA \u00e8 un riferimento nella distribuzione ai bar nelle aree di Bologna, Modena e Reggio Emilia. Ad ottobre Sama viene fusa per incorporazione in New Catering, che si conferma realt\u00e0 leader nella distribuzione alimentare al segmento bar con 4 centri di distribuzione (Forl\u00ec, Bologna, Rimini e Perugia).\n2016 - In data 4 aprile acquisita DE.AL. S.r.l., societ\u00e0 abruzzese operante nella distribuzione alimentare al Foodservice col marchio \u201cPAC FOOD\u201d. Con oltre 60 milioni di Euro di vendite nel 2015 e un centro distributivo di oltre 7.000 metri quadri coperti localizzato ad Elice (Pescara), rafforza la presenza MARR nel medio Adriatico. In data 1 ottobre la DE.AL. S.r.l. ha concesso in affitto il ramo di azienda alla controllante MARR S.p.A. che da tale data lo gestisce attraverso la filiale MARR Adriatico. In data 30 dicembre acquisita Speca Alimentari, societ\u00e0 di Baveno (Verbania) localizzata sul Lago Maggiore. Con oltre 11 milioni di euro di vendite su base annua, un\u2019esperienza di oltre 30 anni nella distribuzione alimentare e un centro distributivo di oltre 2.000 metri quadri localizzato per servire la parte occidentale del Lago Maggiore, rafforza la presenza MARR nella zona. Il 1 gennaio 2017 \u2013 in forza dell\u2019affitto dell'azienda Speca Alimentari S.r.l. a MARR S.p.A. \u2013 prende avvio l\u2019attivit\u00e0 della Filiale MARR Speca Alimentari.\n2019 - il 13 novembre MARR S.p.A ha acquistato il 34% delle azioni di Jolanda de Col\u00f2 S.p.A. da Intrapresa S.r.l. ed ha contestualmente sottoscritto con la societ\u00e0 ABA S.r.l. della famiglia Pessot \u2013 de Col\u00f2, che detiene il 66% di Jolanda de Col\u00f2, un accordo irrevocabile che assegna a MARR \u2013 a partire dal 31 marzo 2022 - l\u2019opzione per l\u2019acquisto di una partecipazione di maggioranza di Jolanda de Col\u00f2. Tale accordo prevede inoltre un meccanismo di opzione call per MARR e put per ABA sul residuo 33% del capitale sociale di Jolanda de Col\u00f2. Attraverso questa operazione MARR entra in partnership con la famiglia Pessot \u2013 de Col\u00f2, confermata alla guida di Jolanda de Col\u00f2, nello sviluppo del segmento premium delle forniture alimentari al Foodservice. Jolanda de Col\u00f2 \u00e8 infatti tra i principali operatori a livello nazionale nel segmento premium (alto di gamma) con oltre 21 milioni di Euro di vendite nell\u2019esercizio 2018 e circa 5.000 clienti serviti con oltre 2.000 prodotti dell\u2019eccellenza culinaria.\nJolanda de Col\u00f2 fondata nel 1976 dalla famiglia Pessot \u2013 de Col\u00f2 ed inizialmente attiva nella produzione di carni, negli anni ha esteso la propria attivit\u00e0 nella distribuzione di specialit\u00e0 alimentari. In particolare la vendita di prodotti non lavorati \u00e8 cresciuta progressivamente fino a rappresentare oltre il 70% delle vendite, che per circa il 90% sono concentrate nel canale Ho.re.ca. e per il 93% circa in Italia. Jolanda de Col\u00f2 opera attraverso un centro distributivo e di produzione con una superficie coperta di oltre 6.000 metri quadri ubicato a Palmanova (Udine).\n2021 - ad aprile MARR ha concluso l'acquisizione delle societ\u00e0 Antonio Verrini S.rl.. e Chef S.r.l. (ricavi totali pari a circa 55 milioni di Euro nel 2020) operanti nell\u2019ittico fresco, sia sul mercato della ristorazione che su quello della distribuzione ai consumatori finali. La Societ\u00e0 Antonio Verrini S.r.l., appositamente costituita, continuer\u00e0 ad operare in Liguria e Versilia attraverso i 5 centri distributivi di cui gi\u00e0 dispone ed avr\u00e0 il duplice obiettivo di sviluppare ulteriormente i territori contigui e di coadiuvare le Filiali MARR nell\u2019incrementare il livello di servizio, sulle merceologie che la caratterizzano, a favore della Clientela. La Societ\u00e0 Chef S.r.l. (che opera avendo in affitto l\u2019azienda Chef Seafood) proseguir\u00e0 le attuali attivit\u00e0 di lavorazione di prodotti ittici per la loro commercializzazione sia direttamente che attraverso la struttura delle filiali MARR operanti nelle aree limitrofe. L\u2019operazione, che conferma la precisa volont\u00e0 del Gruppo MARR di rafforzarsi nell\u2019ambito di merceologie estremamente importanti per i Clienti e con maggiore difficolt\u00e0 nella gestione e movimentazione, nonch\u00e9 la capacit\u00e0 di consolidare il mercato attraverso aggregazioni sinergiche e funzionali ai propri obiettivi anche qualitativi, riveste carattere strategico per il Gruppo.\nDati economici.\nIl Gruppo MARR nel 2020 ha realizzato ricavi consolidati per 1.073,7 milioni di Euro (1.695,8 milioni nel 2019, ante pandemia) con un EBITDA consolidato di 39,4 milioni di Euro (128,5 milioni nel 2019). Annual Report 2020\nConsiglio d'amministrazione.\nConsiglio d'amministrazione in carica dal 28 aprile 2020."}
{"id": "1266446", "revid": "287204", "url": "https://it.wikipedia.org/wiki?curid=1266446", "title": "Curvatura totale", "text": ""}
{"id": "1266447", "revid": "767487", "url": "https://it.wikipedia.org/wiki?curid=1266447", "title": "Tyros", "text": "Tyros () \u00e8 un ex comune della Grecia nella periferia del Peloponneso di 2.116 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Notia Kynouria."}
{"id": "1266458", "revid": "287204", "url": "https://it.wikipedia.org/wiki?curid=1266458", "title": "Dimitsana", "text": "Dimitsana () \u00e8 un ex comune della Grecia nella periferia del Peloponneso di 1.337 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortynia, del quale \u00e8 sede comunale.\nSorge sulle rovine dell'antica Teuthis\nLocalit\u00e0.\nDimitsana \u00e8 divisa nelle seguenti localit\u00e0:"}
{"id": "1266460", "revid": "1564499", "url": "https://it.wikipedia.org/wiki?curid=1266460", "title": "Barbara Parodi Delfino", "text": "Giornalista per diverse testate televisive, \u00e8 stata una inviata del TG5 dai primi anni 2000.\nNel 2007 \u00e8 stata premiata come \"Giornalista televisivo dell'anno\" al Premio Ischia Internazionale di Giornalismo.\nBiografia.\nFiglia di Riccardo Parodi Delfino (n.1934, nipote dell'industriale milanese Leopoldo Parodi Delfino) e di Vivide Visconti di Modrone, Barbara Parodi \u00e8 pronipote di Luchino Visconti.\nVita privata.\nBarbara Parodi ha quattro figli:\nClementina Cordero di Montezemolo (1981, avuta da Luca Cordero di Montezemolo)\nche nel 2008 l'ha resa nonna di Luce;\nBriano Martinoni Caleppio (avuto nel 1985 da Paolo Martinoni Caleppio);\nBardo Tarantelli (1991, da Panfilo Tarantelli);\nOleandra Mieli (avuta da Paolo Mieli nel 1997). "}
{"id": "1266461", "revid": "1684799", "url": "https://it.wikipedia.org/wiki?curid=1266461", "title": "Vertigo", "text": ""}
{"id": "1266462", "revid": "10202516", "url": "https://it.wikipedia.org/wiki?curid=1266462", "title": "Narvasadata", "text": ""}
{"id": "1266463", "revid": "287204", "url": "https://it.wikipedia.org/wiki?curid=1266463", "title": "Falanthos", "text": "Falanthos () \u00e8 un ex comune della Grecia nella periferia del Peloponneso di 1.310 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tripoli.\nLocalit\u00e0.\nFalanthos \u00e8 diviso nelle seguenti localit\u00e0:"}
{"id": "1266464", "revid": "767487", "url": "https://it.wikipedia.org/wiki?curid=1266464", "title": "Monache carmelitane", "text": "Le monache carmelitane (in latino \"Moniales Ordinis Carmelitarum\") sono religiose di voti solenni e costituiscono il second'ordine dell'Ordine della Beata Vergine del Monte Carmelo: come i frati del ramo maschile, le monache pospongono al loro nome le sigle O.C. o O.Carm.\nStoria.\nAttorno al XIII secolo, quando i carmelitani lasciarono la Palestina ed iniziarono a diffondersi in tutti i paesi europei, molte donne decisero di legarsi al loro ordine e con gli stessi vincoli.\nIl riconoscimento ufficiale di queste comunit\u00e0 femminili avvenne solo sotto il pontificato di papa Niccol\u00f2 V che, per sollecitazione del priore di Firenze, Bartolomeo Soderini, a vantaggio di varie compagnie di donne che avevano gi\u00e0 ricevuto l'abito e il mantello dell'Ordine nel 1450, promulg\u00f2 la bolla \"Cum Nulla\" (7 ottobre 1452) che consentiva di accogliere ufficialmente donne laiche consacrate e religiose nell'Ordine.\nTra queste compagnie, ebbe un particolare valore storico quella di Monna Innocenza de Bartoli, vedova Migliorati. Le sorelle vissero sin dall'inizio un'autentica vita contemplativa in strutture molto semplici ed evangeliche.\nDa essa deriv\u00f2 il Carmelo di S. Maria degli Angeli e di S. M. Maddalena de' Pazzi di Firenze, attraverso molteplici evoluzioni, talora richieste dalle Sorelle, talora imposti da autorit\u00e0 religiose ed ecclesiastiche, fino ad approdare (nel XVI secolo) alla forma di monastero di clausura. Evoluzioni simili, sottoposti a vari influssi, si diffusero soprattutto in Francia, Spagna e nei Paesi Bassi.\nLa Bolla fiorentina il cui originale \u00e8 ancora presente nell'Archivio di Stato di tale citt\u00e0) fu bene accolta dal priore generale dell'Ordine, G. Soreth, che presto, per\u00f2, nel novembre dello stesso anno, 1452, ne modific\u00f2 alcuni indirizzi riguardo ai frati che avrebbero dovuto aiutare le Sorelle, segno questo che non era stato lui personalmente a chiedere la Bolla nella forma con cui gli era pervenuta.\nUna delle prime figure di rilievo dell'ordine fu Francesca d'Amboise (1427-1485), duchessa di Bretagna che, rimasta vedova (1457), si fece carmelitana e fond\u00f2 i monasteri prima di clarisse (colettine) di Nantes, poi, sul loro modello, i carmeli di Bondon, presso Vannes, e Nantes: lavorando in stretta sintonia e amicizia con Giovanni Soreth, esercit\u00f2 una profonda influenza sulla legislazione delle monache carmelitane, indirizzando per\u00f2 il loro stile di vita su un modello claustrale che non proveniva neppure dalle clarisse, ma dalle cistercensi.\nSotto il profilo storiche queste comunit\u00e0 non riuscirono ad elaborare uno stile loro proprio di vita ma furono inquadrate in modelli medioevali precedenti. Libero, invece, rimase l'elaborazione del progetto spirituale, spesso creativo ed innovativo.\nNel 1562 Teresa d'Avila diede inizio ad una riforma con l'intento di adattare la vita carmelitana alla tipologia della vita religiosa femminile proposta dal Concilio di Trento: pur sorte con l'intento di rimanere all'interno all'ordine, dopo la morte di Teresa le comunit\u00e0 riformate si staccarono ed andarono a formare le monache carmelitane scalze.\nLa giornata delle monache.\nLe giornate delle monache carmelitane sono tutte uguali, a differenziarle sono solo le diverse \"festivit\u00e0\" o \"ricorrenze\".\nOvviamente, gli orari sono adattati alle diverse comunit\u00e0, per cui non esiste un orario rigido, uguale per tutte.\nLe sorelle si alzano presto al mattino, per riunirsi poi nel coro della chiesa, dove svolgono l'ufficio delle letture e le lodi. Successivamente, si dedicano ad un'ora di preghiera \"solitaria\" sulla Parola. Segue la partecipazione alla messa.\nDurante la mattina, le monache che sono in formazione hanno la loro lezione spirituale. Le monache di voti solenni si mettono ciascuna al proprio lavoro.\nIl lavoro si protrae fino alle 11.30 circa e si celebra l'Ora Sesta e il pranzo. Durante il pranzo e la cena c'\u00e8 sempre una monaca che legge a turno un brano tratto dalla Sacra Scrittura o la biografia di qualche santo, oppure i documenti della Chiesa.\nTerminato il riordino del refettorio, comincia la ricreazione.\nAlle 14.00 circa suona il silenzio stretto, le monache si ritirano in cella e non possono girare per il monastero; possono, per\u00f2, leggere, scrivere, studiare, rammendarsi la biancheria personale, riposare.\nDopo le 15.00 circa si ritrovano in coro per l'Ora Nona, la visita all'eucaristia e il rosario. C'\u00e8 poi di nuovo un tempo di lavoro (come al mattino).\nAlle 18.00 vengono celebrati i vespri; dopo il vespro c'\u00e8 l'ora di meditazione personale in cella, fino alla cena. Alle 21.00 recitano la compieta che \u00e8 l'ultima preghiera del giorno. Alle 22.00 tutte le luci devono essere spente.\nUn esempio di questa \"variabilit\u00e0\" della giornata tipo \u00e8 data dal sabato quando le giovani non hanno lezione al mattino e si dedicano con le altre \"sorelle\" alle pulizie del monastero. Nel pomeriggio c'\u00e8 la riunione comunitaria. La Domenica il tempo \u00e8 \"personale\", cio\u00e8 non si lavora e si pu\u00f2 stare in cella, pregare come e quanto si vuole, scrivere, leggere.\nIl lavoro.\nI lavori ai quali si dedicano le monache sono semplici:\nAttivit\u00e0 e diffusione.\nSono monache di clausura dedite principalmente alla preghiera contemplativa.\nAlla fine del 2007 le monache carmelitane erano 861 e i loro 75 monasteri erano presenti in Brasile, Filippine, Germania, Indonesia, Italia, Kenya, Paesi Bassi, Per\u00f9, Porto Rico, Portogallo, Repubblica Ceca, Repubblica Dominicana, Spagna, Stati Uniti d'America e Venezuela.\nAd esse vanno aggiunti tre eremi \u2014 due in Italia e uno negli Stati Uniti d'America \u2014 in cui vivono dodici eremite."}
{"id": "1266470", "revid": "287204", "url": "https://it.wikipedia.org/wiki?curid=1266470", "title": "Falaisia", "text": "Falaisia () \u00e8 un ex comune della Grecia nella periferia del Peloponneso di 3.229 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Megalopoli.\nStoria.\nIl comune \u00e8 stato pi\u00f9 volte distrutto durante il dominio da parte dei turchi e pochi abitanti risiedevano nel territorio. Divenne greco a seguito della Guerra d'indipendenza greca. Cambi\u00f2 nome da \"Boura (\u039c\u03c0\u03bf\u03cd\u03c1\u03b1)\" a Falaisia nel 1920.\nLocalit\u00e0.\nFalaisia \u00e8 divisa nelle seguenti localit\u00e0:"}
{"id": "1266471", "revid": "43211", "url": "https://it.wikipedia.org/wiki?curid=1266471", "title": "The Coach", "text": ""}
{"id": "1266473", "revid": "146644", "url": "https://it.wikipedia.org/wiki?curid=1266473", "title": "Alf\u00e9rez de Nav\u00edo Jos\u00e9 Mar\u00eda Sobral", "text": ""}
{"id": "1266475", "revid": "1305772", "url": "https://it.wikipedia.org/wiki?curid=1266475", "title": "Von Kleist", "text": "La famiglia prussiana von Kleist ha prodotto pi\u00f9 personaggi famosi."}
{"id": "1266477", "revid": "35707", "url": "https://it.wikipedia.org/wiki?curid=1266477", "title": "La strategia del ragno", "text": ""}
{"id": "1266479", "revid": "287204", "url": "https://it.wikipedia.org/wiki?curid=1266479", "title": "Gortyna (Peloponneso)", "text": "Gortyna () \u00e8 un comune della Grecia situato nella periferia del Peloponneso (unit\u00e0 periferica Arcadia) con 12.492 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 1.051 km\u00b2 e la popolazione \u00e8 passata da 777 a 12.492 abitanti"}
{"id": "1266480", "revid": "287204", "url": "https://it.wikipedia.org/wiki?curid=1266480", "title": "Kleist", "text": ""}
{"id": "1266481", "revid": "484362", "url": "https://it.wikipedia.org/wiki?curid=1266481", "title": "Gortyna", "text": "Gortina, o Gortyna corrisponde al nome di due municipalit\u00e0 greche:"}
{"id": "1266482", "revid": "2130303", "url": "https://it.wikipedia.org/wiki?curid=1266482", "title": "Chiesa di Santa Maria Assunta e di Sant'Iacopo", "text": "La chiesa di Santa Maria e di Sant'Iacopo \u00e8 un edificio sacro che si trova in localit\u00e0 Lammari a Capannori.\nStoria e descrizione.\nCitata nel 904, fu ricostruita alla fine dell'XI secolo. Nel XVIII secolo fu rialzata e dotata di cupola e transetto. La facciata e il fianco sinistro sono le uniche parti che conservano tracce del paramento originario, con resti dell'apparato decorativo: un portale con lunetta e ghiera in calcare bianco, e un tratto del coronamento ad archetti pensili sostenuti da mensole con ornamenti fitomorfi e animali alternati a motivi ad ovoli e dentelli. In facciata, sopra il quattrocentesco portale di Marco da Como (1456), sono inseriti tre bassorilievi, parte originariamente della tomba del pievano Lieto, legata all'attivit\u00e0 di Biduino (seconda met\u00e0 del XII secolo). All'interno, tra le sculture il tabernacolo con \"Cristo in Piet\u00e0\" di Matteo Civitali (1496-1501); un \"San Leonardo\" in terracotta (seconda met\u00e0 del XVI secolo, due \"Angeli\" in marmo della cappella dei Santissimo, il fonte battesimale e il tabernacolo (1504). Tra i dipinti, la \"Madonna con il Bambino e i Santi Antonio Abate, Bartolomeo e Nicola di Bari\" di Agostino Marti, e una \"Nativit\u00e0\" di Gherardo delle Catene. In controfacciata, su di una cantoria del 1681, \u00e8 collocato un prezioso organo di Domenico Cacioli (seconda met\u00e0 del Seicento). Il campanile ospita un concerto di 4 campane pi\u00f9 due campanoni, i quali, con i rispettivi pesi di 28 e 32 quintali, risultano le campane pi\u00f9 grandi della provincia di Lucca e fra le pi\u00f9 grandi montate sui campanili in Italia. Le campane furono fuse dalla Fonderia Lera, che si trovava a pochi passi dal campanile."}
{"id": "1266486", "revid": "1543377", "url": "https://it.wikipedia.org/wiki?curid=1266486", "title": "Fiera Internazionale di Messina", "text": " \nLa Fiera Internazionale di Messina \u00e8 una storica fiera campionaria internazionale.\nStoria.\nIstituita da Federico III di Sicilia nel 1296, si teneva anticamente nel \"piano\" tra porta Reale e la chiesa di S. Francesco di Paola, a nord della cinta muraria cittadina.\nLa fiera, paradigma di una citt\u00e0 votata per natura e per posizione al commercio, ebbe fortuna nel corso dei secoli, toccando il proprio apice nel XV secolo. Con la decadenza seguita alla rivolta antispagnola della citt\u00e0 del 1674-1678, la fiera stenta a decollare fino a quando, con l'Unit\u00e0 d'Italia, negli ultimi decenni del XIX secolo, l'apertura del canale di Suez riporta Messina al centro delle rotte mediterranee, segnando un momento felice anche per l'istituzione fieristica.\nIl terremoto del 1908 cancella anche questa importantissima istituzione messinese che rivede la luce nel 1934, quando la Fiera rinasce, provvisoriamente, nei locali del Liceo classico \"Maurolico\". Nel 1938 il regime fascista pone la prima pietra della nuova Fiera di Messina, trasformata in Fiera delle attivit\u00e0 economiche siciliane, nel luogo dove essa sorge ancor oggi, il grande giardino a mare dell'ex \"Chalet\" (su un'estensione di oltre 50.000 m\u00b2).\nConcepiti nell'insieme come \"una corte aperta verso il mare\", i sedici padiglioni della Fiera vennero duramente bombardati nel corso del secondo conflitto mondiale. \nLa Fiera si riorganizza a tempo di record e riapre nel 1946, divenendo nel frattempo Ente autonomo. Nel corso dei decenni fino ad oggi, la Fiera vede gli interventi decisivi di importanti architetti italiani come Filippo Rovigo e Vincenzo Pantano.\nNel 2012 viene sciolto dalla Regione siciliana l'Ente autonomo fiera di Messina per una gravissima situazione debitoria. L'ultima campionaria internazionale si \u00e8 svolta cos\u00ec nel marzo 2013.\nLa cittadella fieristica, di propriet\u00e0 comunale, nel 2016 \u00e8 stata messa a bando per una durata ventennale con un canone annuale di circa 473.000 euro per l\u2019area in concessione, e prevedendo una clausola di salvaguardia per i dipendenti dell\u2019ex Ente Fiera, ma la gara \u00e8 andata deserta.\nCollegamenti esterni.\nSito ufficiale "}
{"id": "1266491", "revid": "101768", "url": "https://it.wikipedia.org/wiki?curid=1266491", "title": "Monache carmelitane scalze", "text": "Le monache carmelitane scalze (in latino \"Moniales Ordinis Carmelitarum Discalceatarum\") sono monache che hanno fatto voto solenne e costituiscono il second'ordine dei frati carmelitani scalzi: come i frati del ramo maschile, le monache pospongono al loro nome la sigla O.C.D..\nStoria.\nNel clima di generale riforma del mondo cattolico suscitato dal Concilio di Trento (1545-1563), Teresa d'Avila (1515-1582), monaca carmelitana nel monastero dell\"Incarnazione\" d'Avila, diede inizio alla sua attivit\u00e0 riformatrice tesa a restaurare il rigore della primitiva regola dell'ordine.\nNel 1560 un gruppo di monache riunite nella cella di Teresa, ispirandosi alla riforma scalza introdotta da Pietro di Alcantara nell'ordine francescano, decisero di fondare un nuovo monastero di tipo eremitico.\nIl breve che autorizzava la fondazione venne firmato a Roma il 7 febbraio del 1562 ed il convento, intitolato a san Giuseppe, venne eretto ad Avila il 24 agosto dello stesso anno: nel 1567 venne inaugurato un secondo monastero, a Medina del Campo, dove Teresa incontr\u00f2 san Giovanni della Croce che si associ\u00f2 all'opera della religiosa dando vita ai carmelitani scalzi (il cui primo monastero fu eretto a Duruelo).\nEntrata in conflitto con i superiori, a Teresa venne imposta la clausura a Toledo: per mettere fine agli scontri, su istanza di Filippo II, nel 1580 papa Gregorio XIII costitu\u00ec la provincia autonoma degli scalzi che andarono a costituire un ordine autonomo.\nAttivit\u00e0 e diffusione.\nLe monache di clausura si dedicano principalmente alla preghiera contemplativa.\nNel 2005 le carmelitane scalze erano presenti in circa 88 nazioni: i monasteri (canonicamente autonomi) dell'ordine erano in totale 868 (126 adottavano le costituzioni approvate dalla Santa Sede nel 1990 ed erano svincolati dal ramo maschile dell'Ordine; 762 quelli sottoposti alle costituzioni del 1991 e giuridicamente legati ai frati). Le religiose erano complessivamente 11.731 (1.836 del primo gruppo, 9.895 del secondo)."}
{"id": "1266492", "revid": "287204", "url": "https://it.wikipedia.org/wiki?curid=1266492", "title": "Iraia", "text": "Iraia () \u00e8 un ex comune della Grecia nella periferia del Peloponneso di 3.063 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortyna.\nSorge nei pressi dell'antica Heraia.\nLocalit\u00e0.\nIraia \u00e8 formata dalle seguenti localit\u00e0:\nAgios Ioannis \u00b7 Arachova \u00b7 Chrysochori \u00b7 Kakouraiika \u00b7 Kokkinorrachi \u00b7 Kokkoras \u00b7 Liodora \u00b7 Loutra Iraias \u00b7 Lykouresis \u00b7 Lyssarea \u00b7 Ochthia \u00b7 Paloumpa \u00b7 Psari \u00b7 Pyrris \u00b7 Raftis \u00b7 Sarakini \u00b7 Servos"}
{"id": "1266493", "revid": "124536340", "url": "https://it.wikipedia.org/wiki?curid=1266493", "title": "Fontana di Orione", "text": "La fontana di Orione \u00e8 una fontana monumentale di Messina realizzata da Giovanni Angelo Montorsoli (1507-1563) allievo di Michelangelo, risalente al 1553 ed eseguita in collaborazione con Domenico Vanello, \u00e8 collocata in piazza Duomo.\nStoria.\n\u201cLa pi\u00f9 bella fontana del Cinquecento europeo\u201d, \u00e8 stata definita dallo storico d'arte Bernard Berenson, ed infatti \u00e8 un'opera di una bellezza non comune, di grande significato e di forte impatto emozionale.\nFu voluta dal Senato messinese nel 1547 a scopo celebrativo, con l'idea di fissare nella memoria la realizzazione del primo acquedotto cittadino che sfruttava convogliando le acque dei torrenti Camaro e Bordonaro, iniziato nel 1530 ed ultimato nel 1547 su progetto dell'architetto taorminese Francesco La Cameola.\nCon il permesso di Papa Paolo III fu demolita la medievale chiesa di San Lorenzo Martire per essere riedificata in posizione lievemente traslata la rinascimentale chiesa di San Lorenzo Martire, progetto affidato al medesimo Montorsoli. La fontana fronteggiava il prospetto del nuovo luogo di culto, edificio che rovin\u00f2 col terremoto della Calabria meridionale del 1783.\nLo scultore fiorentino Montorsoli accett\u00f2 l'incarico, e giunse a Messina insieme all'allievo Martino Montanini. Venne nominato capomastro scultore di fontane e incaricato di erigere in piazza del Duomo una fontana che rappresentasse Orione: mitico fondatore della citt\u00e0 di Messina, gigante dalla sua triplice paternit\u00e0 generato dall'orina di Giove, Nettuno e Mercurio. Per la realizzazione, Montorsoli chiese che giungessero marmi da Carrara e impieg\u00f2 numerosi scultori locali che collaborarono attivamente, realizzando in poco tempo - a detta del Vasari - la fontana.\nLa fontana presenta una struttura piramidale: in alto Orione con ai piedi il suo cane Sirio. Sotto 4 puttini che cavalcano delfini dalle cui bocche esce acqua che si riversa nella tazza sottostante. Seguono 4 naiadi e 4 tritoni in vasche sempre pi\u00f9 grandi. Poi una grande vasca dodecagonale con 4 statue raffiguranti i fiumi Nilo, Tevere, Ebro, Camaro (quest'ultimo in realt\u00e0 \u00e8 il piccolo torrente che alimenta la fontana) ed otto bassorilievi con rappresentazioni di miti relativi alle trasformazioni in presenza dell'elemento acqua, tutti tratti dalle Metamorfosi d\u2019Ovidio. Alla creazione di questa complessa iconografia neoplatonico-alchemica collabor\u00f2 quasi certamente lo scienziato-umanista Francesco Maurolico, che compose anche i distici latini incisi sotto le quattro statue delle divinit\u00e0 fluviali. Si finisce con 4 piccole vasche e 8 mostri acquatici in pietra nera.\nL'opera fu apprezzata al punto che il Senato messinese decise di commissionare allo scultore una seconda fontana, oggi conosciuta come Fontana del Nettuno."}
{"id": "1266494", "revid": "287204", "url": "https://it.wikipedia.org/wiki?curid=1266494", "title": "Kleitor", "text": "Kleitor () \u00e8 un ex comune della Grecia nella periferia del Peloponneso di 2.584 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortynia.\nLocalit\u00e0.\nKleitor \u00e8 formato dall'insieme delle seguenti localit\u00e0:"}
{"id": "1266495", "revid": "1573940", "url": "https://it.wikipedia.org/wiki?curid=1266495", "title": "Doridoxa benthalis", "text": "Doridoxa benthalis \u00e8 un mollusco nudibranchio della famiglia Doridoxidae.\nDistribuzione e habitat.\nLa specie \u00e8 diffusa nelle acque della parte meridionale della Groenlandia.\nTassonomia.\n\u00c8 stata descritta nel 1963 da Keppel Harcourt Barnard (1887-1964), zoologo sudafricano specializzato nei nudibranchi. Uno studio del 2001 ne ha confermato lo status di specie distinta da \"Doridoxa ingolfiana\"."}
{"id": "1266496", "revid": "104458", "url": "https://it.wikipedia.org/wiki?curid=1266496", "title": "Regno longobardo d'Italia", "text": ""}
{"id": "1266497", "revid": "104458", "url": "https://it.wikipedia.org/wiki?curid=1266497", "title": "Gisulfo I di Cividale", "text": ""}
{"id": "1266499", "revid": "661526", "url": "https://it.wikipedia.org/wiki?curid=1266499", "title": "The Decca Tapes", "text": "The Decca Tapes \u00e8 un bootleg del gruppo musicale britannico The Beatles, contenente le 15 canzoni eseguite dai The Beatles durante la fallita audizione alla Decca Records.\nDisco.\nDato il copyright incerto, poich\u00e9 all'epoca delle registrazioni i Beatles non avevano ancora firmato con la EMI, le cosiddette Decca Tapes vennero pubblicate nella \"zona grigia\" della semi legalit\u00e0, tra la fine degli anni ottanta e i primi anni novanta, soprattutto in Giappone e in Europa, nonch\u00e9 in alcune compilations nei primi anni '80. La maggior parte delle pubblicazioni semi legali ometteva le tre canzoni firmate Lennon/McCartney.\nUn'azione legale della Apple riport\u00f2 le Decca Tapes nel mondo dei bootleg. Nel 1978 14 delle 15 canzoni vennero pubblicate in singoli colorati con copertine fotografiche che ritraevano i Beatles in vari momenti della loro carriera. L'anno seguente tutte e 15 le canzoni vennero pubblicate in un album assieme a 5 canzoni registrate al Cavern Club. Cinque brani sono stati inclusi anche nella raccolta \"Anthology 1\"."}
{"id": "1266501", "revid": "767487", "url": "https://it.wikipedia.org/wiki?curid=1266501", "title": "NGC 5557", "text": "NGC 5557 \u00e8 una galassia nella costellazione del Boote.\n\u00c8 un oggetto sfuggente, individuabile 3 gradi a SW della stella , dove si presenta insieme ad un gruppetto di galassie pi\u00f9 deboli. Si tratta di una galassia ellittica di medie dimensioni, individuabile solo con un telescopio newtoniano, nel quale si mostra come una chiazza leggermente ellissoidale disposta in senso NE-SW, con un nucleo molto luminoso e predominante. Dista dalla Via Lattea 160 milioni di anni-luce."}
{"id": "1266505", "revid": "15756", "url": "https://it.wikipedia.org/wiki?curid=1266505", "title": "Cimitero monumentale di Messina", "text": "Il cimitero monumentale di Messina, detto anche gran camposanto, \u00e8 uno dei pi\u00f9 importanti cimiteri monumentali d'Europa ed \u00e8 ricco di opere d'arte, come ad esempio il cimitero monumentale di Staglieno. Parte del gran camposanto \u00e8 il cimitero inglese.\nSorge nei pressi della zona centrale della citt\u00e0, di fronte alla villa Dante sulla via Catania ma si estende per ben ventidue ettari.\nStoria.\nNel 1854, nel periodo in cui una gravissima epidemia di colera flagellava Messina e altre parti della Sicilia, venne emanato il bando di concorso affinch\u00e9 si edificasse un camposanto per la citt\u00e0.\nIl bando fu aperto a tutti i progettisti del Regno delle due Sicilie e vide vincitore l'architetto messinese Leone Savoja ma passarono ben sette anni prima che la giunta municipale deliberasse l'esecuzione dell'opera, anche se i lavori pi\u00f9 importanti iniziarono nel 1865.\nPer onorare il ricordo del ministro Giuseppe Natoli, che si spense a Messina il 25 settembre 1867, la citt\u00e0 di Messina decret\u00f2 l'erezione del monumento sepolcrale ad opera dello scultore Lio Gangeri a lui dedicato e la tumulazione nel famedio.\nInaugurato poi nel 1872, per l'occasione furono successivamente trasferiti da Torino nel famedio, luogo di sepoltura dei cittadini illustri, i resti di Giuseppe La Farina, politico, scrittore e massone messinese. Sono inoltre presenti monumenti tombali dedicati alle vittime del terremoto del 1908.\nDescrizione artistica.\nAl suo interno \u00e8 presente la gran parte della statuaria e dell'architettura del neoclassicismo messinese.\nL'architettura liberty, neogotica e neoclassica del cimitero \u00e8 arricchita dalla presenza di una lussureggiante vegetazione e dai curatissimi giardini che inframezzano gli spazi sepolcrali. Il cimitero fu concepito sin dalle origini come un vero e proprio parco urbano e pu\u00f2 essere definito \"la galleria d'arte moderna e contemporanea all'aperto\" della citt\u00e0 di Messina. Sono tante, infatti, le presenze di artisti locali e non, sia dell'Ottocento che del Novecento, propugnatori in citt\u00e0 delle varie correnti artistiche provenienti dal continente, in particolare dalla Francia (purismo, verismo, neobarocchismo, liberty, razionalismo).\nNella parte alta del cimitero \u00e8 presente la chiesa di stile gotico chiamata \"Cenobio\", inizialmente residenza del cappellano del cimitero che rivestiva anche il titolo di direttore.\nEntrata principale.\nDalla Porta Maggiore del Gran camposanto di Messina, si pu\u00f2 notare un suggestivo effetto scenografico, rappresentato da un grande piazzale contornato da fiori posti con un ordine accurato che va a comporre un disegno che raffigura lo stemma della citt\u00e0 di Messina con i colori simbolo della citt\u00e0, il giallo e rosso su campo bianco e, in alto, la dicitura \"Orate Pro Defunctis\".\nGalleria monumentale.\nLateralmente alla Porta Maggiore, si snodano i due viali che percorrono la galleria monumentale, che insieme al famedio ospita i sepolcri dei messinesi illustri. Il viale sinistro, che termina nei pressi del cimitero degli inglesi, ospita perlopi\u00f9 le tombe di politici, patrioti e militari. Nel viale destro, oltre le tombe di letterati e giuristi, da menzionare sono le tombe di Giacomo Natoli, Tommaso Cannizzaro e Gaetano Martino.\nCenobio.\nIl cenobio, in stile neogotico, si trova nella parte alta del Gran camposanto e si raggiunge da un viale alberato su una spianata. All'interno ospita numerosi monumenti sepolcrali di ragguardevole valore artistico: al piano terra si trovano due stanze, la sacrestia e la chiesa. Al piano superiore si trova una grande salone ed una passerella con delle finestrelle che danno sulla chiesa e la scalinata. Conosciuto anche con i nomi di \"cappella gotica\" o \"conventino\", la sua progettazione \u00e8 attribuita a Giacomo Fiore (1808-1893).\nFino al 1908 la cappella fu adibita allo svolgimento di funzioni religiose, fu la sede degli uffici del Gran camposanto e ospit\u00f2 l'alloggio del cappellano-direttore e del suo coadiutore. Il terremoto del 1908 provoc\u00f2 danni agli elementi decorativi senza comprometterne la struttura.\nAll'inizio degli anni trenta fu oggetto di un intervento di restauro, nel corso del quale fu anche notevolmente modificata la distribuzione interna. I lavori terminarono nel 1932 e nell'ottobre dello stesso anno fu inaugurato.\nI riti religiosi continuarono ad esservi officiati fino agli anni \u201850 ma soltanto in occasione della commemorazione dei defunti e del terremoto. La spianata circostante ospita pregevoli monumenti sepolcrali, quasi tutti realizzati fra gli ultimi decenni dell'Ottocento e i primi anni del Novecento.\nFamedio.\nI lavori per la costruzione del famedio cominciarono nel 1865 su progetto di Leone Savoja. L'opera fu inaugurata il 27 marzo 1872 quando vi furono traslate le spoglie di Giuseppe La Farina da Torino, tumulate nella tomba scolpita da Gregorio Zappal\u00e0.\nIl famedio \u00e8 una sorta di mausoleo ed \u00e8 attraversato da una galleria sotterranea che ricorda le catacombe usata per la tumulazione dei defunti. La facciata \u00e8 caratterizzata da un elegante colonnato ma causa la prematura morte del Savoja, la parte monumentale pi\u00f9 bella non fu costruita.\nOspita le tombe di uomini illustri come Felice Bisazza e Giuseppe Natoli, cui fu dedicata l'erezione del monumento sepolcrale (opera dello scultore Lio Gangeri) nel loggiato sovrastante.\nVenne gravemente danneggiato dal terremoto di Messina del 1908 che provoc\u00f2 il crollo di parti del complesso e in particolare della copertura. Questa poi non fu pi\u00f9 ricostruita.\nSepolcri commemorativi.\nI principali monumenti commemorativi sono situati nei pressi della Porta Maggiore.\nCaratteristico \u00e8 il monumento che ricorda le vittime dell'esplosione del Forte Polveriera (Masotto) del 1888, situato proprio all'ingresso, \u00e8 tra i pi\u00f9 noti del Grancamposanto, mentre sulla collinetta alla Porta Maggiore \u00e8 situato l'imponente monumento alla Guardia di Finanza realizzato da Vito Pardo, sul quale si vedono raffigurati corpi sotto le macerie ed una guardia in piedi.\nNumerosi i monumenti che ricordano le vittime del terremoto del 1908. Sulla spianata alla fine della galleria monumentale vi sono numerose tombe delle vittime e intere famiglie riposano su una spianata circondata da numerose cappelle gentilizie.\nCimitero degli inglesi di Messina.\nIl Cimitero degli inglesi di Messina \u00e8 una parte storica importante del Gran camposanto.\nUna lapide ricorda la visita effettuata, il 5 aprile 1925, dal re Giorgio V e dalla regina Mary, accompagnati dai Principi Giorgio e Maria Vittoria. Nel cimitero acattolico inglese non ci sono inumati soltanto cittadini inglesi ma anche cittadini di origine statunitense, svizzera, danese, svedese, norvegese, russa, greca e francese, molti dei quali nati e cresciuti a Messina.\nAl cimitero inglese si possono ammirare i monumenti funerari di ricchissimi esponenti della Messina dell'Ottocento, tra i pi\u00f9 importanti Federico Grill, banchiere molto popolare e amato dal popolo messinese, James Thomas Eaton, proprietario delle filande del villaggio di Gazzi, Giovanni Walser, banchiere e filantropo.\nAltri monumenti riguardono esponenti delle famiglie Sanderson (titolari di una delle pi\u00f9 importanti imprese del mondo per la lavorazione dei derivati agrumari), Ruegg, Aveline, Oates, Fischer e Falkenburg.\nNell'altra sezione acattolica, situati presso gli uffici cimiteriali, nella parte pi\u00f9 a nord del Gran camposanto, sono presenti i monumenti al medico finlandese Giacomo Augusto Estlander ed al filologo Adolfo Cannizzaro Kubli, figlio di Tommaso Cannizzaro.\nNel corso degli anni si sono verificati numerosi casi di vandalismo ai danni delle tombe e di alcune strutture del Gran Camposanto.\nAutori delle opere artistiche.\nGli artisti che maggiormente lavorarono per le opere del cimitero furono i messinesi Lio Gangeri e Giovanni Scarf\u00ec. Oltre a loro Gregorio Zappal\u00e0, Salvatore Buemi, Mario Rutelli (artista palermitano e bisnonno di Francesco Rutelli), Adolfo Romano, Mim\u00ec Maria Lazzaro (definito da Filippo Tommaso Marinetti il pi\u00f9 grande scultore di Sicilia), Carmelo Cappello, Vito Pardo e Mario Lucerna.\nAnche architetti come Giovan Battista Filippo Basile e Giuseppe Samon\u00e0 lavorarono per le sue cappelle funerarie.\nSepolture illustri.\nAl famedio:\nNella galleria monumentale: \nAltre sepolture illustri:\nNumerose le cappelle gentilizie appartenenti a famiglie illustri della citt\u00e0 di Messina. Molte di esse contengono le spoglie di esponenti di spicco della vita universitaria, commerciale, forense e politica della citt\u00e0, legate al panorama messinese dell'Ottocento e del Novecento."}
{"id": "1266507", "revid": "111319", "url": "https://it.wikipedia.org/wiki?curid=1266507", "title": "Koungou", "text": "Koungou \u00e8 un comune francese della collettivit\u00e0 d'oltremare di Mayotte. Si trova sull'isola di Mahor\u00e8. "}
{"id": "1266508", "revid": "306856", "url": "https://it.wikipedia.org/wiki?curid=1266508", "title": "Karl Felix Wolff", "text": "Nelle traduzioni italiane dei suoi libri il suo nome \u00e8 spesso italianizzato in Carlo Felice Wolff.\nBiografia.\nKarl Felix Wolff nacque a Karlstadt (oggi Karlovac, in Croazia), il 21 maggio 1879 da Johann Wolff, ufficiale dell'artiglieria austriaca, e da Lucilla von Busetti, discendente di una famiglia nobile italiana, residente in Tirolo meridionale.\nEbbe cinque fratelli maschi, dei quali tre morirono da bambini. Dall'et\u00e0 di due anni visse sempre a Bolzano.\nIl padre era uno studioso di sociologia e si occup\u00f2 personalmente dell'istruzione del figlio, che a 18 anni inizi\u00f2 la professione di giornalista.\nDopo aver partecipato alla Prima guerra mondiale riprese gli studi, nonostante l'ostacolo dato dalle scarse risorse economiche. Frequent\u00f2 come uditore seminari specialistici a Berlino, Monaco e Vienna, dedicandosi all'antropologia con grande passione.\nLa sua curiosit\u00e0 per le tradizioni popolari nacque casualmente grazie alle narrazioni di una vecchia signora della Val di Fiemme che lo aveva assistito durante una lunga malattia nel 1887-1888.\nWolff si dedic\u00f2 a lunghi pellegrinaggi nelle valli, alla ricerca dei narratori e dei frammenti delle leggende ancora esistenti. Familiarizz\u00f2 con i vari dialetti, studi\u00f2 abitudini, riti e figure arcaiche, giungendo a produrre scritti che nelle sue intenzioni volevano far rivivere in pieno qualcosa di ormai perduto. Le informazioni sul territorio vennero pubblicate in saggi di carattere scientifico e guide turistiche.\nIl fratello Richard illustr\u00f2 una delle sue raccolte di leggende, che per\u00f2 all'epoca non venne pubblicata.\nNel 1957 l'Universit\u00e0 di Innsbruck confer\u00ec al Wolff la medaglia d'onore \"Excellentis in litteris\" quale riconoscimento per il merito dei suoi studi etnologici e linguistici sulle popolazioni reto-romaniche.\nNel 1960 gli fu conferito a Bolzano il premio letterario \"Walther von der Vogelweide\".\nMor\u00ec a Bolzano il 25 novembre 1966.\nIdee politiche.\nDal punto di vista politico, seppur da posizioni anti-nazionaliste, Wolff ader\u00ec agli ideali del Pangermanismo, e collabor\u00f2 con testate vicine a tale corrente di pensiero. In contrasto con l'irredentismo italiano, rifiut\u00f2 l'annessione all'Italia della porzione italofona del Tirolo (Trentino), e scrisse dei pezzi giornalistici per \"Tiroler Wehr\", rivista radicalmente pangermanista, dalla quale tuttavia si ritir\u00f2 nel momento in cui gli articoli antiitaliani diventarono, a suo parere, eccessivamente violenti. Si occup\u00f2 precocemente e a lungo della teoria razziale, pubblicando articoli, sino al 1932, nella rivista \"Mannus\", dalla quale venne per\u00f2 cacciato, con l'avvento del nazismo, per le sue attitudini \"pacifiste\".\nGiudizio critico.\nPer mancanza di studi scolastici regolari, Wolff fu un etnografo autodidatta, e ci\u00f2 port\u00f2 a critiche della sua opera, lui vivente, da parte dei circoli accademici.\nSuo merito fu aver raccolto e pubblicato, gi\u00e0 prima della Prima guerra mondiale, saghe ladine che - come Wolff stesso dovette constatare amaramente - gi\u00e0 pochi anni dopo sarebbero state dimenticate per sempre o non sarebbero pi\u00f9 state integralmente comprese, per l'assenza di persone in grado di tramandarle. Tuttavia Wolff si concentr\u00f2 sulle narrazioni che gli parvero tipicamente ladine, mentre trascur\u00f2 quelle saghe ladine che sono raccontate anche altrove. Complessivamente, il principale contributo di Wolff alla cultura \u00e8 stato un notevole incremento quantitativo nella raccolta di leggende dell'Alto Adige.\nTra le critiche rivolte suo metodo di lavoro c'\u00e8 quella alla sua attitudine alla \"ricostruzione\" del materiale leggendario ove questo gli paresse contraddittorio o lacunoso. Compito della scienza \u00e8 oggi individuare ed isolare tali elaborazioni personali dal materiale di tradizione popolare.\nLe opere.\nPubblicate in lingua tedesca:\nLe traduzioni italiane selezionano e/o raggruppano leggende pubblicate originariamente in diversi libri."}
{"id": "1266509", "revid": "256896", "url": "https://it.wikipedia.org/wiki?curid=1266509", "title": "Gran Camposanto di Messina", "text": ""}
{"id": "1266511", "revid": "110157", "url": "https://it.wikipedia.org/wiki?curid=1266511", "title": "Acoua", "text": "Acoua \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre. "}
{"id": "1266516", "revid": "111319", "url": "https://it.wikipedia.org/wiki?curid=1266516", "title": "Bandraboua", "text": "Bandraboua \u00e8 un comune francese della collettivit\u00e0 d'oltremare di Mayotte. Si trova sull'isola di Mahor\u00e8. "}
{"id": "1266517", "revid": "228587", "url": "https://it.wikipedia.org/wiki?curid=1266517", "title": "Carlisle (disambigua)", "text": "Geografia.\nAustralia"}
{"id": "1266519", "revid": "121477532", "url": "https://it.wikipedia.org/wiki?curid=1266519", "title": "Gabriel Byrne", "text": "Biografia.\nPrimo di sei figli, proviene da una famiglia cattolica ed \u00e8 stato educato presso i Fratelli Cristiani. Studia archeologia e lingue a Dublino e in seguito si cimenta nei mestieri pi\u00f9 disparati.\nFrequenta l'Abbey Theatre a Dublino, e in seguito il \"Royal Court\" di Londra. Debutta sul grande schermo nel 1981 nel film \"Excalibur\" di John Boorman. Nel 1983 interpreta il maggiore Kaempffer in \"La fortezza\". Nel 1985 veste i panni di Cristoforo Colombo nell'omonimo sceneggiato televisivo prodotto dalla Rai e diretto da Alberto Lattuada.\nVerso la fine degli anni ottanta si trasferisce negli Stati Uniti dove nel 1990 recita nel film \"Crocevia della morte\". Nel 1993 prende parte al remake statunitense di \"Nikita\" di Luc Besson, l'anno successivo recita in \"Piccole donne\" adattamento cinematografico del romanzo di Louisa May Alcott e raggiunge la notoriet\u00e0 grazie al film di Bryan Singer \"I soliti sospetti\".\nNegli anni seguenti prende parte a film come \"Il senso di Smilla per la neve\", \"La maschera di ferro\" e \"Nemico pubblico\". Dopo \"Giorni contati\" e \"Stigmate\" nel 2000 viene diretto da Ricky Tognazzi in \"Canone inverso - Making Love\". Nel 2002 lavora nei thriller \"Spider\" e \"Nave fantasma\", mentre nel 2004 recita ne \"La fiera della vanit\u00e0\". La sua autobiografia, \"Pictures in My Head\", \u00e8 stata pubblicata nel 2001, ed \u00e8 stata un successo editoriale in Irlanda.\nVita privata.\nNel 1988, ha sposato l'attrice Ellen Barkin, dalla quale ha avuto due figli Jack Daniel (1989) e Romy Marion (1992), i due hanno divorziato amichevolmente nel 1999. Il 4 agosto 2014 ha sposato la produttrice Hannah Beth King, con cui era fidanzato da molti anni.\nDoppiatori italiani.\nNelle versioni in italiano dei suoi film, Gabriel Byrne \u00e8 stato doppiato da: \nNei prodotti in cui partecipa come doppiatore, in italiano \u00e8 stato sostituito da:"}
{"id": "1266520", "revid": "111319", "url": "https://it.wikipedia.org/wiki?curid=1266520", "title": "Bandr\u00e9l\u00e9", "text": "Bandr\u00e9l\u00e9 \u00e8 un comune francese della collettivit\u00e0 d'oltremare di Mayotte. Si trova sull'isola di Mahor\u00e8. "}
{"id": "1266524", "revid": "111319", "url": "https://it.wikipedia.org/wiki?curid=1266524", "title": "Bou\u00e9ni", "text": "Bou\u00e9ni \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre."}
{"id": "1266526", "revid": "111319", "url": "https://it.wikipedia.org/wiki?curid=1266526", "title": "Chiconi", "text": "Chiconi \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre. "}
{"id": "1266528", "revid": "111319", "url": "https://it.wikipedia.org/wiki?curid=1266528", "title": "Chirongui", "text": "Chirongui \u00e8 un comune francese della collettivit\u00e0 d'oltremare di Mayotte. Si trova sull'isola di Mahor\u00e9. "}
{"id": "1266532", "revid": "599013", "url": "https://it.wikipedia.org/wiki?curid=1266532", "title": "Ordine della Santissima Annunziata", "text": "L'Ordine della Santissima Annunziata (in latino \"Ordo SS. Annuntiationis\") \u00e8 un ordine monastico femminile di diritto pontificio: le monache dell'ordine, dette comunemente annunziate turchine, pospongono al loro nome la sigla O.SS.A.\nStoria.\nL'ordine venne fondato a Genova da Maria Vittoria De Fornari Strata (1562-1617) con il fine di adorare il mistero del Verbo Incarnato e onorare la divina maternit\u00e0 di Maria: il 5 agosto 1604 le prime cinque monache vennero rivestite dell'abito religioso, dando formalmente inizio all'ordine.\nIl nobile Stefano Centurione e sua moglie Vincenzina Lomellini sono considerati i cofondatori delle annunziate: Centurione, infatti, riusc\u00ec a ottenere dalla Santa Sede il consenso per l'erezione del primo monastero (15 marzo 1604) e la conferma della regola (6 agosto 1613).\nAgli inizi l'ordine conobbe numerose difficolt\u00e0 e nel 1605 si ventil\u00f2 la possibilit\u00e0 di unire il monastero genovese alle carmelitane scalze. Nel 1612 le religiose di Genova fondarono la prima filiale a Pontarlier e l'ordine si diffuse rapidamente in tutta la Francia (nel decennio successivo sorsero comunit\u00e0 a Vesoul, Nancy, Champlitte, Saint-Michel); nel 1676 Camilla Orsini Borghese (in religione Madre Maria Vittoria) vedova di don Marcantonio Borghese Principe di Sulmona nipote del Pontefice Paolo V, fond\u00f2 un monastero di annunziate turchine anche a Roma tuttora fiorente.\nNel 1771 i monasteri dell'ordine erano settantuno, ma con la rivoluzione francese e le soppressioni napoleoniche l'ordine rischi\u00f2 l'estinzione: la beatificazione della fondatrice nel 1828 port\u00f2 a una certa ripresa dell'ordine.\nCarisma e diffusione.\nLe monache emettono i voti solenni di povert\u00e0, obbedienza e castit\u00e0 e quello di strettissima clausura; il loro abito \u00e8 bianco, con scapolare e mantello azzurri (donde il nome di monache \"celesti\" o \"turchine\" con il quale vengono comunemente indicate).\nSono dedite principalmente alla preghiera contemplativa e, per il loro sostentamento, confezionano paramenti sacri e fanno lavori di ricamo e cucito. La loro regola e la loro spiritualit\u00e0 si fondano sulla dottrina di sant'Agostino.\nAlla fine del 2015 l'ordine contava 4 monasteri \"sui iuris\" e 21 tra monache e novizie."}
{"id": "1266533", "revid": "111319", "url": "https://it.wikipedia.org/wiki?curid=1266533", "title": "Demb\u00e9ni", "text": "Demb\u00e9ni \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre. "}
{"id": "1266539", "revid": "111319", "url": "https://it.wikipedia.org/wiki?curid=1266539", "title": "Dzaoudzi", "text": "Dzaoudzi \u00e8 un comune francese del Dipartimento d'oltremare di Mayotte. Si trova sull'isola di Petite Terre ed \u00e8 formato dai due villaggi di Dzaoudzi e Labattoir.\nInfrastrutture e trasporti.\nIl comune \u00e8 servito dall'Aeroporto di Dzaoudzi-Pamanzi."}
{"id": "1266542", "revid": "110157", "url": "https://it.wikipedia.org/wiki?curid=1266542", "title": "Kani-K\u00e9li", "text": "Kani-K\u00e9li \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre. "}
{"id": "1266543", "revid": "1573940", "url": "https://it.wikipedia.org/wiki?curid=1266543", "title": "Shenquan", "text": "Lo Shenquan (\u795e\u62f3, pugilato degli spiriti) \u00e8 uno stile di arti marziali cinesi che si basa su pratiche energetiche volte a potenziare il corpo del praticante e a farlo evolvere spiritualmente. Ha avuto un ruolo importante nella Rivolta dei Boxer. Secondo alcuni \u00e8 la contrazione del nome \"Shenzu Yihequan\" (\u795e\u52a9\u4e49\u548c\u62f3, Pugili della giustizia e della concordia aiutati dagli spiriti), nome utilizzato da Zhao Sanduo in sostituzione di Meihuaquan. Esso \u00e8 anche un altro nome del Wenshengquan.\nLe moderne correnti storiografiche tendono a individuare in questa Scuola di Pugilato, una componente autonoma e paritaria delle altre (Meihuaquan, Hongquan, ecc.), che ha partecipato fortemente alla \"Rivolta dei Boxer\". "}
{"id": "1266544", "revid": "111319", "url": "https://it.wikipedia.org/wiki?curid=1266544", "title": "Mtsamboro", "text": "Mtsamboro \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre. "}
{"id": "1266545", "revid": "547034", "url": "https://it.wikipedia.org/wiki?curid=1266545", "title": "\u017dizdra (fiume)", "text": "La \u017dizdra () \u00e8 un fiume della Russia europea, affluente di sinistra dell'Oka, nel quale sfocia nei pressi della cittadina di Peremy\u0161l'. Il suo corso \u00e8 per la maggior parte compreso nel territorio dell'Oblast' di Kaluga, una piccola sezione passa attraverso il territorio dell'Oblast' di Tula.\nIl fiume ha origine in una zona paludosa a nord del villaggio di Zabolot'e (10\u00a0km a est della citt\u00e0 di Ljudinovo). Scorre nella zona del Rialto centrale russo, toccando le citt\u00e0 di \u017dizdra e Kozel'sk. Nella met\u00e0 superiore la direzione generale della corrente \u00e8 verso est, nella met\u00e0 inferiore scorre verso nord-est. Il fiume ha una lunghezza di 223\u00a0km. L'area del suo bacino \u00e8 di 9\u00a0170\u00a0km\u00b2.\nI maggiori affluenti sono: Resseta (lungo 123\u00a0km) e Vytebet' (133\u00a0km) provenienti dalla destra idrografica, Ser\u00ebna (108\u00a0km) dalla sinistra.\nIl fiume \u00e8 gelato, mediamente, da fine novembre ai primi di aprile."}
{"id": "1266546", "revid": "1516566", "url": "https://it.wikipedia.org/wiki?curid=1266546", "title": "M'tsangamouji", "text": "M'tsangamouji \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre."}
{"id": "1266547", "revid": "10203208", "url": "https://it.wikipedia.org/wiki?curid=1266547", "title": "Kreuznach", "text": ""}
{"id": "1266548", "revid": "111319", "url": "https://it.wikipedia.org/wiki?curid=1266548", "title": "Ouangani", "text": "Ouangani \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre. "}
{"id": "1266551", "revid": "1776051", "url": "https://it.wikipedia.org/wiki?curid=1266551", "title": "Pamandzi", "text": "Pamandzi \u00e8 un comune francese della collettivit\u00e0 d'oltremare di Mayotte. Si trova sull'isola di Petite Terre.\nInfrastrutture e trasporti.\nIl comune \u00e8 servito dall'Aeroporto di Dzaoudzi-Pamanzi."}
{"id": "1266555", "revid": "80339", "url": "https://it.wikipedia.org/wiki?curid=1266555", "title": "Zhizdra", "text": ""}
{"id": "1266556", "revid": "111319", "url": "https://it.wikipedia.org/wiki?curid=1266556", "title": "Sada (Francia)", "text": "Sada \u00e8 un comune francese della collettivit\u00e0 d'oltremare di Mayotte. Si trova sull'isola di Grande Terre. "}
{"id": "1266557", "revid": "56818", "url": "https://it.wikipedia.org/wiki?curid=1266557", "title": "Orbita (anatomia)", "text": ""}
{"id": "1266558", "revid": "56818", "url": "https://it.wikipedia.org/wiki?curid=1266558", "title": "Orbite oculari", "text": ""}
{"id": "1266559", "revid": "111319", "url": "https://it.wikipedia.org/wiki?curid=1266559", "title": "Tsingoni", "text": "Tsingoni \u00e8 un comune francese della collettivit\u00e0 d'oltremare di Mayotte. Si trova sull'isola di Mahor\u00e9. "}
{"id": "1266560", "revid": "10203324", "url": "https://it.wikipedia.org/wiki?curid=1266560", "title": "M'Tsangamouji", "text": ""}
{"id": "1266564", "revid": "580", "url": "https://it.wikipedia.org/wiki?curid=1266564", "title": "Iverni", "text": "Gli Iverni, poi \u00c9rainn, erano un antico popolo dell'Irlanda di cui parla Claudio Tolomeo (II secolo) nella sua \"Geografia\". Tolomeo li situa nell'estremo sud-ovest dell'isola. Secondo lo schema proposto da T.F. O'Rahilly gli iverni giunsero in Irlanda attorno al 500 a.C., parlavano una lingua P-celtica conosciuta come \"ivernico\".\nUn gruppo che discendeva da loro, i Corcu Lo\u00edgde, diedero il loro nome all'odierna contea e alla citt\u00e0 di Cork. Secondo altri i gruppi ivernici includevano i Corcu Duibhne della contea di Kerry, i d\u00e9isi di Waterford, gli Osraige del\nregno di Osraige/Ossory e i D\u00e1l nAraidi della contea di Antrim. I Builg, identificati con la trib\u00f9 storica dei belgi e con i mitologici Fir Bolg, potrebbero essere identici (o un sub-gruppo) agli iverni. La loro identificazione coi belgi oggi \u00e8 tuttavia messa molto in dubbio. "}
{"id": "1266566", "revid": "729019", "url": "https://it.wikipedia.org/wiki?curid=1266566", "title": "Isola Pamanzi", "text": "Pamanzi (o Petite Terre) \u00e8 un'isola francese della collettivit\u00e0 d'oltremare di Mayotte. Vi si trovano i comuni di Dzaoudzi e Pamandzi ed \u00e8 la seconda isola di Mayotte per superficie.\nSu questa isola si concentrano le attivit\u00e0 militari, le risorse in elettricit\u00e0 e carburanti e il centro d'ascolto militare dei Badamiers, della rete detta Frenchelon.\nIl collegamento con Grande Terre \u00e8 affidato a un servizio traghetti che arrivano a Mamoudzou, principale citt\u00e0 di Mayotte.\nL'aeroporto di Dzaoudzi ha la particolarit\u00e0 di accogliere voli internazionali senza essere controllato."}
{"id": "1266567", "revid": "10203425", "url": "https://it.wikipedia.org/wiki?curid=1266567", "title": "Petite Terre (Mayotte)", "text": ""}
{"id": "1266568", "revid": "767487", "url": "https://it.wikipedia.org/wiki?curid=1266568", "title": "Episodi di 8 semplici regole (terza stagione)", "text": "La terza stagione di \"8 semplici regole\" \u00e8 stata trasmessa negli Stati Uniti dal 24 settembre 2004 al 15 aprile 2005 sul network ABC."}
{"id": "1266569", "revid": "110157", "url": "https://it.wikipedia.org/wiki?curid=1266569", "title": "Alfonso Giordano", "text": "Biografia.\nEsercitando la professione nel luogo natale, fu quotidianamente a contatto con l'infelice classe operaia delle miniere di zolfo, cui dedic\u00f2, oltre all'esercizio giornaliero del proprio ministero, caratterizzato da grande umanit\u00e0 e valentia professionale, anche tutta la sua vita di studioso, fino a conseguire, primo in Sicilia, la libera docenza in igiene mineraria nella Universit\u00e0 di Palermo dove insegn\u00f2 per un decennio. Pertanto, sulle orme del Ramazzini (celebre medico carpigiano del XVIII secolo) rilevando e denunziando le deformazioni scheletriche dei derelitti \"carusi\", cio\u00e8 dei minorenni impiegati nel duro ed usurante lavoro delle miniere di zolfo, scopr\u00ec e descrisse l'Anchilostomiasi, malattia sociale caratterizzata da profonda anemia, spesso mortale, se non diagnosticata e curata in tempo, che i minatori contraevano per l'abitudine di muoversi scalzi in miniera. Inoltre, afferm\u00f2 e cerc\u00f2 di documentare con i rudimentali mezzi di allora l'esistenza nei minatori di zolfo di una malattia che denomin\u00f2 theapneumoconiosi, determinata - analogamente a quanto accertato nelle miniere di carbone - dall'infiltrazione nel parenchima polmonare di particelle del giallo minerale, con esiti esiziali. Fu ispiratore delle norme giuridiche che fissarono all'epoca i limiti imposti nel lavoro delle miniere.\nIntrattenne col grande Louis Pasteur per scopi scientifici una fitta corrispondenza, s\u00ec da divenirne amico ed ottenendo per intervento di lui il conferimento a Parigi della laurea honoris causa in igiene mineraria. Alla sua morte, avvenuta in Lercara il 15 luglio 1915, i minatori, grati per l'indefessa e altruistica attivit\u00e0 del Giordano, che fu anche per due volte sindaco della cittadina, fecero collocare sulla casa Natale di lui una lapide del seguente tenore:\nIl Comune di Palermo gli ha dedicato una via nei pressi del policlinico.\n\u00c8 il nonno, tramite il figlio Stefano, di Alfonso Giordano, giudice che ha presieduto la Corte d'Assise, nel maxi-processo di mafia, svoltosi a Palermo nel 1986.\nTramite il figlio Luigi, \u00e8 nonno di Alfonso Giordano (1910 - 1990), medico chirurgo, professore di anatomia patologica, Accademico dei Lincei."}
{"id": "1266574", "revid": "729019", "url": "https://it.wikipedia.org/wiki?curid=1266574", "title": "OVW Women's Championship", "text": "L'OVW Women's Championship \u00e8 un titolo riservato alle lottatrici di sesso femminile della Ohio Valley Wrestling, una federazione di wrestling statunitense.\nStoria.\nApparve per la prima volta durante uno spettacolo televisivo della OVW il 12 luglio 2006 alla vita di ODB la quale sostenne di aver conquistato la cintura vincendo un torneo a Rio de Janeiro e facendo iniziare secondo la kayfabe la storia del titolo a Rio de Janeiero e questo perch\u00e9 i booker della OVW avevano creato un chiaro collegamento a due storiche cinture della World Wrestling Entertainment, il WWE Championship ed il WWE Intercontinental Championship che furono messe in palio per la prima volta nella citt\u00e0 brasiliana. \nQuesta cintura non venne immediatamente riconosciuta come titolo femminile dalla OVW ma la prima detentrice registrata fu comunque ODB.\nAttuale campionessa.\nL'attuale detentrice \u00e8 Cali che ha sconfitto Madi Maxx il 13 maggio 2017 a Louisville."}
{"id": "1266575", "revid": "56818", "url": "https://it.wikipedia.org/wiki?curid=1266575", "title": "Cavit\u00e0 orbitarie", "text": ""}
{"id": "1266581", "revid": "57342", "url": "https://it.wikipedia.org/wiki?curid=1266581", "title": "Saverio Costanzo", "text": "Biografia.\n\u00c8 nato a Roma il 28 settembre 1975. Dopo essersi laureato in \u201cSociologia della comunicazione\u201d alla Sapienza - Universit\u00e0 di Roma, Costanzo fa esperienza come conduttore radiofonico, sceneggiatore per telefilm della Rai e regista di spot pubblicitari. Negli anni novanta si trasferisce a New York dove lavora come operatore, aiuto-regista e documentarista. Insieme a Mario Gianani, nel 2001 fonda la casa di produzione \"Offside,\" dedicandosi in primis alla creazione di documentari e programmi a carattere storico per la televisione, per poi espandere la sua attivit\u00e0 verso lungometraggi, tra cui spicca la sua opera del 2004 \u201cPrivate\u201d, film che vide d'accordo l'intera critica internazionale e gli valse alcuni premi, come il Pardo d'oro e quello della giuria ecumenica durante il Festival di Locarno dello stesso anno.\nL'anno successivo, Saverio Costanzo \u00e8 acclamato con il premio Nastro d'argento e il David di Donatello, come miglior regista emergente del 2005. La sua seconda opera, \"In memoria di me\", viene presentata per la prima volta nel 2007 durante il Festival del Cinema di Berlino, mentre negli anni successivi, dal 2009 si dedica alla trasposizione in versione cinematografica del romanzo vincitore del premio Strega di Paolo Giordano, \u201cLa solitudine dei numeri primi\u201d, che divise la critica al Festival di Venezia del 2010.\nVita privata.\nSaverio Costanzo \u00e8 figlio di Maurizio Costanzo e della giornalista Flaminia Morandi. Ha una sorella maggiore, Camilla. Nel 2007 ha avuto due figli dall'allora compagna Sabrina Nobile. "}
{"id": "1266584", "revid": "1893", "url": "https://it.wikipedia.org/wiki?curid=1266584", "title": "Argentinosauro", "text": ""}
{"id": "1266586", "revid": "767487", "url": "https://it.wikipedia.org/wiki?curid=1266586", "title": "Coppa Italia di calcio da tavolo 2003", "text": "La quindicesima Coppa Italia di calcio da tavolo venne organizzata dalla F.I.S.C.T. a Sansepolcro il 22 e 23 novembre 2003. La gara fu suddivisa nella categoria \"Master\", per i primi 24 giocatori del \"Ranking Italia\", nella categoria \"Cadetti\" per tutti gli altri, nel \"Trofeo Avvenire\" per gli \"Under15\" e nella competizione per squadre di Club."}
{"id": "1266587", "revid": "729019", "url": "https://it.wikipedia.org/wiki?curid=1266587", "title": "Stazione di Villarosa", "text": "La stazione di Villarosa \u00e8 una stazione ferroviaria della ferrovia Palermo-Catania.\nStoria.\nLa stazione di Villarosa venne costruita nell'ambito del progetto di costruzione di ferrovie messo in atto prima dalla Societ\u00e0 Vittorio Emanuele e proseguito con la Societ\u00e0 per le Strade Ferrate della Sicilia, detta anche \"Rete Sicula\". Faceva infatti parte della strada ferrata che connetteva Palermo, Agrigento e le stazioni interne della Sicilia con Catania e Messina e soprattutto con il porto di Catania necessario per le zone zolfifere dell'area centro-orientale dell'Isola. \nLa stazione venne costruita in una vallata, in prossimit\u00e0 di Villarosa, e venne inaugurata il 1\u00ba febbraio 1876 in concomitanza con l'apertura all'esercizio della tratta ferroviaria Pirato-Villarosa che la collegava con la Stazione di Enna e il successivo 1\u00ba marzo venne collegata alla stazione di S.Caterina Xirbi, divenuta in seguito Stazione di Caltanissetta Xirbi.\nPosta lungo la tratta ferroviaria Catania-Palermo tra Enna e Caltanissetta, la stazione, ha avuto un ruolo importantissimo durante le epoche dello sfruttamento minerario delle diverse miniere del comprensorio villarosano (\"Gaspa-La Torre, Pagliarello, Santo Padre, Garciulla\" tra le pi\u00f9 grandi). Qui arrivava infatti una linea mineraria Sikelia a scartamento ridotto che serviva le miniere di Gaspa e Respica e venivano caricati i carri ferroviari per il trasporto del minerale inoltrati poi con pesanti treni merci verso Catania.\nLa stazione, di fermata per tutte le categorie di treni fino a tempi recenti, era anche il luogo dove venivano aggiunte le locomotive a vapore di spinta, in coda ai treni merci e viaggiatori pi\u00f9 pesanti, per poter affrontare la dura rampa del 32 per mille che portava alla stazione di Enna. Pur decaduta nel traffico merci dopo la chiusura delle miniere di zolfo mantenne la sua utilit\u00e0 durante l'ondata migratoria degli anni cinquanta e sessanta successiva alla chiusura delle miniere stesse, a causa della quale Villarosa ebbe un fortissimo calo demografico con un vero e proprio esodo di lavoratori verso le miniere di carbone del Belgio.\nLa contrazione del traffico ferroviario degli ultimi decenni avrebbe portato alla chiusura della stazione e al suo impresenziamento se l'iniziativa lungimirante del locale capostazione non avesse rivitalizzato il centro ferroviario mediante la creazione di un museo etnografico ospitato all'interno di alcuni vagoni destinati altrimenti alla demolizione. La stazione \u00e8 cos\u00ec divenuta oggetto di visite, di gite scolastiche e di semplice curiosit\u00e0 che ha attivato un discreto afflusso di turisti.\nCaratteristiche.\nL'edificio di stazione non grande e di classica forma ottocentesca \u00e8 posto a nord della linea ferrata; si compone di un corpo centrale pi\u00f9 elevato con due laterali pi\u00f9 bassi costruiti in muratura ordinaria con uso di pietra calcarea e intonacatura in colorazione chiara ben intonata all'ambiente circostante.\nIl fascio binari comprendeva un primo binario di transito e due binari di precedenza, per servizio viaggiatori e merci. Vari binari tronchi, per servizio merci, si trovano sul lato ovest della stazione, mentre a sud est si trovano alcuni binari di servizio, una piattaforma girevole per le locomotive a vapore di spinta, un grosso serbatoio di acqua dalla forma particolare.\nNel 2019 la stazione ha subito lavori di restyling con la costruzione del sottopasso e l'innalzamento dei marciapiedi a servizio dei due binari di circolazione rimasti.\nInterscambio.\nUn servizio di autobus collega la stazione alla cittadina di Villarosa."}
{"id": "1266592", "revid": "339392", "url": "https://it.wikipedia.org/wiki?curid=1266592", "title": "Complesso Conventuale di San Francesco degli Scarioni", "text": ""}
{"id": "1266594", "revid": "827882", "url": "https://it.wikipedia.org/wiki?curid=1266594", "title": "Stati del Sacro Romano Impero (M)", "text": "Questo \u00e8 un elenco degli stati del Sacro Romano Impero, inizianti per la lettera M:"}
{"id": "1266597", "revid": "104458", "url": "https://it.wikipedia.org/wiki?curid=1266597", "title": "Complesso Conventuale di Sant'Andrea delle Dame", "text": ""}
{"id": "1266601", "revid": "1036298", "url": "https://it.wikipedia.org/wiki?curid=1266601", "title": "Monti Zempl\u00e9n", "text": "I Zempl\u00e9n sono una catena montuosa che si trova nel nord dell'Ungheria e fanno parte dei Rilievi precarpatici settentrionali. La loro cima pi\u00f9 alta e il monte Nagy-Milic con 894 metri che si trova nella parte nord al confine con la Slovacchia.\nI monti Zempl\u00e9n si trovano lungo il percorso nel territorio ungherese del Sentiero Europeo di lunga distanza E4, la cui parte ungherese (detta Blue Tour) finisce proprio qui nel paese di Holl\u00f3h\u00e1za.\nCuriosit\u00e0.\nIl monte Nagy-Milic si trova alle coordinate , ed \u00e8 pertanto \"il punto pi\u00f9 a nord dell'Ungheria\"."}
{"id": "1266603", "revid": "124958441", "url": "https://it.wikipedia.org/wiki?curid=1266603", "title": "La guardia alla luna", "text": "La guardia alla luna \u00e8 un'opera teatrale di Massimo Bontempelli, scritta nel 1916 e rappresentata per la prima volta a Milano nel 1920 dalla compagnia teatrale di Virgilio Talli. La guardia alla luna \u00e8 stata musicata dal compositore argentino Enrique Mario Casella (1891-1948), tra il 1931 e il 1934."}
{"id": "1266604", "revid": "120579463", "url": "https://it.wikipedia.org/wiki?curid=1266604", "title": "(Tanto)\u00b3", "text": "(Tanto)\u00b3, conosciuto anche come Tanto, \u00e8 un singolo del cantautore italiano Jovanotti, pubblicato il 29 aprile 2005 come primo estratto dal sedicesimo album in studio \"Buon sangue\".\nDescrizione.\nIl brano \u00e8 stato prodotto da Michele Canova Iorfida e da DJ Stylophonic.\nLa canzone originale \u00e8 caratterizzata da un faccia a faccia domanda-risposta, in cui Jovanotti riveste i panni sia dell'interrogatore che dell'interrogato.\nJovanotti con (Tanto)\u00b3 ha partecipato al Festivalbar 2005, vincendo il premio per la \"miglior performance\". La sera della premiazione ha presentato in anteprima il successivo singolo (che sarebbe diventato un altro successo): \"Mi fido di te\".\nEsiste anche una versione di (Tanto)\u00b3 cantata da Jovanotti in coppia con Leone Di Lernia.\nVideo musicale.\nIl videoclip, che \u00e8 stato trasmesso per la prima volta in TV il 23 maggio 2005, mostra Jovanotti, protagonista ed unico interprete, mentre vaga nel deserto e viene disturbato ed interrogato da un \"Jovanotti gigante\". Il video continua con il disperato tentativo del \"piccolo Jovanotti\" di scappare, mentre il grande continua imperterrito a fargli le domande presenti nella canzone. Alla fine riesce ad andarsene non rispondendo pi\u00f9 alle domande, ma porgendo lui una domanda al gigante: \u00abE tu come stai?\u00bb, con l'altro che si guarda intorno spaesato.\nIl video di \"(Tanto)\u00b3\" ha vinto il premio come \"miglior video italiano del 2005\".\n\u00c8 stato girato sulla spiaggia romana di Capocotta.\nClassifiche.\nIl 12 maggio 2005 il singolo ha debuttato alla posizione numero 7 della classifica italiana. Ha raggiunto la posizione numero 6, la sua posizione pi\u00f9 alta, dopo sei settimane in classifica, rimanendoci una settimana. Ha passato sedici settimane nella top 20 italiana e venti nella classifica generale."}
{"id": "1266605", "revid": "2231807", "url": "https://it.wikipedia.org/wiki?curid=1266605", "title": "Marco De Gasperi", "text": "Il suo allenatore \u00e8 Paolo Germanetto.\nCarriera.\nL'attivit\u00e0 agonistica di Marco De Gasperi comincia nel 1992 quando partecipa alle competizioni nella categoria allievi. Nella categoria juniores ottiene i primi risultati di prestigio: nel 1995 (a Edimburgo) e nel 1996 (a Tefles) conquista con la nazionale italiana la Coppa del Mondo a squadre di corsa in montagna. A Tefles (1996) vince il titolo individuale di campione mondiale di corsa in montagna nella categoria juniores e nello stesso anno vince anche i campionati italiani.\nNel settembre 1997, al primo anno nella categoria seniores, vince in Repubblica Ceca il titolo iridato divenendo l'unico atleta vincente il titolo mondiale sia da junior sia al primo anno nella categoria assoluta.\nA quel primo titolo mondiale assoluto seguiranno gli allori mondiali individuali di corsa in montagna del 1999, 2001, 2003 e 2007, tutti caratterizzati da percorsi di gara comprensivi di ascesa e discesa. All'indomani della sua 6^ vittoria della Coppa del Mondo, nel 2007, ha voluto dedicare il suo trionfo al fisioterapista della Federazione Italiana Santino Centi, da poco scomparso e suo grandissimo amico.\nNel 2001, vince la classifica generale della coppa del mondo di corsa in montagna, evento che si disputa su pi\u00f9 prove.\nOltre alle prove di mezzofondo, De Gasperi ama affrontare anche competizioni di maggiore lunghezza. Ad esempio nel 2003 vince col tempo allora record di 2h 36' 59\" (poi da lui stesso migliorato nel 2010) la Mt. Kinabalu International Climbathon nel Borneo malese, una prova di salita e discesa per complessivi 21\u00a0km ed un dislivello positivo di 2250 metri che impone agli atleti di raggiungere i 4095\u00a0m. della pi\u00f9 alta vetta malese.\nNel corso del 2007, coglie anche il primo titolo europeo di Skyrunning assegnato alla Skyrace Valmalenco Valposchiavo, gara internazionale di 30\u00a0km il cui percorso conduce gli atleti dall'Italia alla Svizzera.\nNel 2007 e nel 2008 \u00e8 invitato nei Paesi Baschi dagli organizzatori della popolare gara di corsa in montagna Kolitza-Balmaseda e De Gasperi si impone col record in entrambe le partecipazioni. Nel 2007 vince (in 51'34\") il duello diretto preparato dagli organizzatori della gara con il fortissimo messicano Ricardo Mej\u00eda. Nel luglio 2008 si \u00e8 ripetuto sul Kolitza in un'attesissima sfida con il nuovo fenomeno delle skyrace, il catalano K\u00edlian Jornet Burgada, stabilendo nuovamente il record di andata e ritorno in 50'34\".\nIl 10 agosto 2008, De Gasperi arricchisce ulteriormente il suo palmar\u00e8s vincendo in Svizzera la 35\u00aa edizione della Sierre-Zinal (\"La course des cinq 4000\" nel Canton Vallese).. La corsa dei \"5 Quattromila\" (soprannome derivante dalle maestose cime che si affacciano sul percorso), si dice che stia alla corsa in montagna come New York sta alla maratona. Prima di lui l'unico italiano ad imporsi in questa superclassica di 31\u00a0km in montagna \u00e8 stato Aldo Allegranza (nel 1976 e nel 1983). Partito senza eccedere, De Gasperi ha gestito e poi distanziato gli avversari terminando in 2h 30' 50\", ad una manciata di secondi dal tempo record (2h 29' 12\") stabilito nel 2003 da Jonathan Wyatt. A quasi 5' si classifica secondo il ceco Robert Krupicka e terzo \u00e8 lo specialista delle SkyRace Roc Agusti, con un ritardo di oltre 7'.\nOltre ai successi in montagna Marco De Gasperi si \u00e8 affermato anche quale uno degli atleti pi\u00f9 forti nelle Run-Up, le corse sulle scale dei grattacieli. \nNel suo palmar\u00e8s si annoverano: \nSui sentieri di montagna europei nel 2009 a Tefles (in Austria) ai Campionati europei di Corsa in Montagna, De Gasperi conquista l'argento individuale dietro al turco Ahmet Aslan, al suo terzo oro europeo consecutivo e contribuisce con Martin Dematteis e Riccardo Sterni alla conquista dell'ennesimo oro a squadre per la nazionale italiana.\nNel 2010, in Bulgaria, \u00e8 di nuovo medaglia europea, questa volta di bronzo, dietro allo stesso turco che si riconferma campione europeo per la quarta volta consecutiva ed al gi\u00e0 citato Martin Dematteis. Grazie al contemporaneo quinto posto di Gabriele Abate ed al sesto posto di Bernard Dematteis, \u00e8 anche di nuovo oro a squadre per il team italiano.\nIl 2010 agonistico di De Gasperi si conclude con due prestigiose affermazioni.\nL'11 settembre 2010 il corridore bormino trionfa in Svizzera nella 18\u00aa edizione della Jungfrau Marathon, gara su terreno misto in cui 5000 atleti partendo da Interlaken sono chiamati a raggiungere i 2205 metri d'altitudine del passo alpino Kleine Scheidegg nel cantone di Berna. Con un percorso caratterizzato dai primi 25\u00a0km prevalentemente in piano, seguiti da 16\u00a0km di forte ascesa ed un ultimo chilometro di discesa, De Gasperi prendeva l'avvio cauto e transitava in 14\u00aa posizione alla mezza maratona, da dove iniziava uno strepitoso recupero che lo portava a tagliare vittorioso il traguardo in 2h 56'42\" con oltre 6 minuti di vantaggio sul secondo classificato, lo svizzero Marc Lauenstein.\nIl 24 ottobre invece, alla prima gara dalla nascita della primogenita, torna sul monte Kinabalu in Malesia dove conquist\u00f2 il titolo mondiale del 1999 e dove trionf\u00f2 nell'Int'l Climbathon nel 2003. Ripresentatosi al via della Climbathon dopo 7 anni, torna alla vittoria di questa prestigiosa gara valida anche come prova conclusiva delle Skyrunner World Series 2010. In tale occasione De Gasperi segna in Malesia il tempo record sia dell'ascesa (2229\u00a0m. di dislivello positivo) alla vetta del monte Kinabalu (4095\u00a0m) in 1h 35'29\", sia della gara complessiva in 2h 33' e 56\".\nIl 14 agosto 2011 ritorna a correre anche sui sentieri del canton vallese nella mitica Sierre-Zinal e bissando il successo del 2008 si impone, col tempo di 2h 30' 18\", davanti al portoghese Cesar Costa ed allo spagnolo Kilian Jornet Burgada.\nIl 1\u00ba luglio 2015, stabilisce un nuovo record di ascesa-discesa: su un tracciato lungo 19,5\u00a0km e con un dislivello positivo di 2000 m, De Gasperi ha corso Solda - Monte Ortles - Solda in 2h36'. Dopo due settimane, il 16 luglio, Marco De Gasperi affronta il Monte Bianco stabilendo un nuovo record di velocit\u00e0 di salita e discesa lungo il medesimo percorso del precedente detentore, Fabio Meraldi, record che resisteva da ben venti anni e che egli sigla in 6 ore 43 minuti e 52 secondi.\nDa qualche anno collabora attivamente con il sito www.corsainmontagna.it e con l'Associazione Nazionale Amici Corsa in Montagna per la diffusione e la promozione della Corsa in Montagna presso i \"mass media\" ed il grande pubblico.\nPalmar\u00e8s.\nInoltre ha detenuto per circa due anni il record del mondo (31'42\") sul kilometro verticale (1000\u00a0m di dislivello) ottenuto nel 2008 nella classica Chiavenna-Lagunch (So), battuto soltanto nel luglio 2010 da Martin Dematteis (31'01\").\nHa gareggiato pi\u00f9 di 25 volte per la nazionale in competizioni internazionali."}
{"id": "1266613", "revid": "1305772", "url": "https://it.wikipedia.org/wiki?curid=1266613", "title": "Mikael Nilsson", "text": "Mikael Nilsson pu\u00f2 riferirsi a vari calciatori svedesi:"}
{"id": "1266614", "revid": "819238", "url": "https://it.wikipedia.org/wiki?curid=1266614", "title": "FTI - Ferrovie Turistiche Italiane", "text": "La F.T.I. - Ferrovie Turistiche Italiane \u00e8 un'associazione di volontariato che gestisce l'esercizio, nei giorni estivi e festivi, di alcune linee ferroviarie dismesse.\nEssa \u00e8 nata nel 1998 dall'unione di tre associazioni che perseguivano lo scopo di valorizzare turisticamente le linee ferroviarie locali il cui servizio passeggeri era stato sospeso da tempo. Al 2013 \u00e8 composta da:\nLe associazioni, con i rispettivi marchi, operano come sezioni locali della FTI.\nIl progetto principale delle Ferrovie Turistiche Italiane \u00e8 quello di perseguire lo sviluppo turistico di linee ferroviarie abbandonate o poco utilizzate presenti in tutta Italia, impiegando le esperienze acquisite dalle tre associazioni locali per sostenere future iniziative in tal senso.\nStoria.\nLe fondamenta dell'associazione possono essere fatte risalire agli inizi degli anni novanta, quando ci furono le prime iniziative di rilancio del traffico passeggeri lungo la ferrovia Palazzolo-Paratico, dopo che quest'ultimo era stato soppresso nel 1966. La linea non era stata disarmata in quanto utilizzata dalle acciaierie di Lovere per il trasferimento dei propri prodotti, per cui il \"Comitato per il ripristino della ferrovia Palazzolo s/O-Paratico Sarnico\" nacque nel 1992 con lo scopo di richiedere il ritorno di treni passeggeri.\nNel 1994 i componenti del Comitato fondarono la \"Ferrovia del Basso Sebino\" che, grazie ad un accordo con le Ferrovie dello Stato esercenti la linea ferroviaria, organizz\u00f2 un servizio temporaneo passeggeri. Il primo viaggio fu intrapreso il 3 luglio e il servizio continu\u00f2 per le nove domeniche successive. Grazie al notevole successo, l'iniziativa, che fu denominata \"TrenoBlu\", pot\u00e9 essere ripristinata anche nelle estati successive.\nNel 1996 l'esperienza della FBS pot\u00e9 essere impiegata per la costituzione della associazione \"Ferrovia della Val d'Orcia\", avente come obiettivo il rilancio turistico della ferrovia Asciano-Monte Antico, chiusa al traffico passeggeri due anni prima. Sempre in Toscana, l'autunno dell'anno successivo nacque l'associazione \"Ferrovia Colle val d'Elsa - Poggibonsi\" (FCP) rivolta al recupero dell'omonima linea ferroviaria.\nPer la FVO, il ripristino dell'esercizio passeggeri, naturalmente a livello turistico, fu facilitato anche dall'appoggio delle Ferrovie dello Stato: nacque il \"TrenoNatura\" con molte offerte, anche di tipo storico, inserite nel contesto della zona. Pi\u00f9 problematico \u00e8 stato il lancio delle attivit\u00e0 della FCP, vista la situazione in cui si trovava l'intera linea a quel tempo, priva dei binari della stazione di testa. L'ambito di questa associazione \u00e8 rimasto ristretto ad alcune iniziative di contorno, come il recupero di draisine per impiegarle su tratti ripuliti della linea ferroviaria.\nNegli anni 2000, l'associazione ha proseguito la collaborazione con RFI e Trenitalia sulla linea sebina e della Val d'Orcia.\nNel 2006 \u00e8 nata una nuova sezione locale, la \"Ferrovia Turistica Camuna\" (FTC). Questa, in collaborazione con il Gruppo FNM, intenderebbe valorizzare turisticamente il tratto Breno-Edolo della ferrovia camuna attualmente poco utilizzato dal traffico merci e passeggeri.\nAll'inizio del 2010 la FCP si \u00e8 sciolta, dato che nel corso dell'anno precedente i due comuni di Colle di Val d'Elsa e di Poggibonsi hanno realizzato una pista ciclabile reimpiegando la sede della ferrovia che la sezione intendeva rilanciare.\nSezioni locali.\nFerrovia del Basso Sebino.\nL'associazione \"Ferrovia del Basso Sebino\" (FBS) \u00e8 il nucleo storico delle Ferrovie Turistiche Italiane. La sua sede \u00e8 a Palazzolo sull'Oglio e il suo scopo iniziale \u00e8 stato quello di ripristinare il traffico passeggeri lungo la ferrovia Palazzolo-Paratico.\nDal 1994, l'associazione si occupa di organizzare il \"Trenoblu\", iniziativa turistica festiva composta da almeno tre coppie di automotrici ALn 668, affittate da Trenitalia, che consentono una coincidenza fra le fermate dei treni sulla linea ferroviaria Bergamo - Brescia e i battelli della Compagnia di navigazione del Lago d'Iseo. Grazie ad un accordo con societ\u00e0 ferroviaria statale e la stessa compagnia di navigazione, \u00e8 possibile utilizzare un biglietto integrato valido da Bergamo.\nI membri dell'associazione con la loro attivit\u00e0 di volontariato promuovono e organizzano il servizio, svolgendo quelle attivit\u00e0 di sorveglianza dei passaggi a livello, della vendita dei biglietti e dell'integrazione con la navigazione lacuale che permettono la sopravvivenza dell'iniziativa.\nLe iniziative della sezione FBS negli ultimi anni sono anche rivolte allo sviluppo turistico ferroviario della Franciacorta e di entrambe le coste del Lago d'Iseo. Il 9 settembre 2007 \u00e8 stato presentato a Iseo lo \"Schienenbus\" Macchifer ALn 1204 che nel 2008 e nel 2009 \u00e8 stato utilizzato dall'associazione consorella \"Ferrovie Turistiche Camune\" per il trasporto di comitive turistiche sulla Rovato-Iseo e sulla Brescia-Iseo-Edolo.\nLa FBS si \u00e8 dotata negli ultimi anni di materiale rotabile d'epoca come quattro carrozze a carrelli del 1936 appartenute alla Societ\u00e0 Veneta che le fece circolare sulla ferrovia Parma-Suzzara. Nel 2002 sono stati acquistati dallo stabilimento bresciano dell'Iveco due locomotive da manovra a trazione diesel Badoni, uno di tipo ABL IV NLR del 1957 e l'altro di tipo ABL VI 203 del 1964, utilizzati per la manutenzione della linea. Nel 2007 l'associazione ha preso in carico la Locomotiva D.143.3002 con l'intenzione di recuperarla esteticamente e di monumentarla. Due anni dopo, le trafilerie \"Carlo Gnutti\" di Chiari hanno donato all'associazione un automotore Badoni ex gruppo FS 208, detta \"Sogliola\" del 1938, che \u00e8 stata recuperata sia esteticamente sia funzionalmente nell'aprile 2011.\nFerrovia della Val d'Orcia.\nNata nel 1996, la sezione collabora con il gruppo delle Ferrovie dello Stato per gestire il servizio ferroviario turistico sulla ferrovia Asciano-Monte Antico.\nDal 1996, ad eccezione del 2011, l'associazione organizza il \"Trenonatura\", grazie all'appoggio finanziario dell'Amministrazione provinciale di Siena e del Parco Artistico Naturale e culturale della Val d'Orcia. Nel 2011, l'associazione limit\u00f2 la propria organizzazione ad alcuni treni, denominati \"Treninvaldorcia\", con trazione a vapore o diesel lungo la linea toscana, in quanto il marchio Trenonatura fu utilizzato dall'associazione Terre di Siena.\nFerrovia Turistica Camuna.\nHa sede a Breno. Il suo scopo primario \u00e8 quello di valorizzare la ferrovia Brescia-Iseo-Edolo, principalmente nella tratta oltre Breno che attraversa il profondo della Valle Camonica.\nNel suo parco rotabili ha trovato posto lo \"Schienenbus\" Macchifer restaurato da LeNord, dato che, per motivi di omologazione, pu\u00f2 essere impiegato solamente lungo la rete delle Ferrovienord.\nSezioni dismesse.\nFerrovia Colle Val d'Elsa-Poggibonsi.\nLa \"FCP - Ferrovia Colle Val d'Elsa - Poggibonsi\" \u00e8 esistita tra il 1997 e il 2010 e aveva lo scopo di valorizzare le peculiarit\u00e0 storiche e tecniche della ferrovia Poggibonsi-Colle Val d'Elsa, in provincia di Siena. L'acronimo FCP derivava dal nome della societ\u00e0 ferroviaria che aveva esercito la linea prima che fosse rilevata dalle Ferrovie dello Stato (FS).\nNel periodo in cui fu attiva la sezione, la linea ferroviaria possedeva alcuni elementi di archeologia ferroviaria come le rotaie di tipo Rete Adriatica da 36,6\u00a0kg/m, un segnale di seconda categoria ad ala e una curva di soli 100 metri di raggio che \u00e8 stata la pi\u00f9 stretta di tutta la rete delle FS. La FCP aveva quindi redatto una serie di progetti e di analisi costi-benefici allo scopo di ripristinare in chiave turistica e museale il tracciato ferroviario.\nL'11 aprile 1999 la sezione ha presentato al pubblico una draisina a motore degli anni sessanta opportunamente restaurata e in grado di percorrere un breve tratto della ferrovia ripulito dai soci. L'esperienza \u00e8 servita come base per la costituzione di un progetto, denominato \"Ciclotreno\", che voleva utilizzare quadricicli ferroviari a scopo turistico.\nAll'inizio del 2010, la sezione si \u00e8 sciolta in conseguenza della trasformazione della linea ferroviaria in una pista ciclabile. Presso un ristorante adiacente al binario ripulito, \u00e8 stata organizzata una piccola esposizione museale che intende ricreare l'ambiente dell'ufficio movimento della dismessa stazione di Colle Val d'Elsa.\nBibliografia.\nUlteriori approfondimenti:"}
{"id": "1266615", "revid": "1546219", "url": "https://it.wikipedia.org/wiki?curid=1266615", "title": "Siepe a nordovest", "text": "Siepe a nordovest \u00e8 una farsa in prosa e musica di Massimo Bontempelli, scritta nel 1919 e rappresentata per la prima volta a Roma nel 1923 al Teatro degli Indipendenti di Anton Giulio Bragaglia."}
{"id": "1266616", "revid": "322321", "url": "https://it.wikipedia.org/wiki?curid=1266616", "title": "Luigi Bressan", "text": "Biografia.\nNasce a Sarche, in provincia ed arcidiocesi di Trento, il 9 febbraio 1940. \u00c8 il quarto di undici figli. Viene battezzato l'11 febbraio.\nFormazione e ministero sacerdotale.\nIl 28 giugno 1964 \u00e8 ordinato presbitero dall'arcivescovo Alessandro Maria Gottardi. Dopo l'ordinazione \u00e8 vicario parrocchiale di Besenello e Riva del Garda.\nNel 1971 si laurea in diritto canonico presso la Pontificia Universit\u00e0 Gregoriana e consegue il diploma alla Pontificia accademia ecclesiastica a Roma.\nDiventa segretario di nunziatura a Seoul, dal 1971 al 1974, e di Abidjan, dal 1974 al 1976. Torna a Roma e lavora nella Segreteria di Stato della Santa Sede, nel dicembre 1978 \u00e8 inviato a Ginevra presso le Nazioni Unite. Nel 1982 \u00e8 reggente della nunziatura apostolica in Brasile, dopo la morte del nunzio. Nel 1983 diventa inviato speciale della Santa Sede presso il Consiglio d'Europa a Strasburgo.\nMinistero episcopale.\nIl 3 aprile 1989 papa Giovanni Paolo II lo nomina arcivescovo titolare di Severiana e pro-nunzio apostolico in Pakistan; succede ad Emanuele Gerada, precedentemente nominato nunzio apostolico in Irlanda. Il 18 giugno successivo riceve l'ordinazione episcopale, nella cattedrale di San Vigilio a Trento, dal cardinale Agostino Casaroli, coconsacranti gli arcivescovi Jos\u00e9 Tom\u00e1s S\u00e1nchez (poi cardinale) e Giovanni Maria Sartori.\nIl 26 luglio 1993 \u00e8 nominato nunzio apostolico a Singapore e in Thailandia e delegato apostolico in Malesia, Laos e Birmania; succede ad Alberto Tricarico, nominato officiale della Segreteria di Stato.\nIl 16 luglio 1994 \u00e8 nominato primo nunzio apostolico in Cambogia, dopo il ristabilimento delle relazioni diplomatiche tra Cambogia e Santa Sede.\nIl 25 marzo 1999 papa Giovanni Paolo II lo nomina arcivescovo metropolita di Trento; succede a Giovanni Maria Sartori, deceduto il 26 settembre 1998. Il 30 maggio seguente prende possesso dell'arcidiocesi.\nNel 2005 diventa presidente della Commissione episcopale per l'evangelizzazione dei popoli e la cooperazione tra le Chiese della Conferenza Episcopale Italiana e presidente di \"Missio\". Il 29 maggio 2012 \u00e8 nominato vicepresidente della Conferenza episcopale triveneta. Il 12 novembre 2014 \u00e8 nominato presidente della Caritas Italiana; succede al vescovo Giuseppe Merisi.\nIl 9 dicembre 2015 inaugura il polo culturale diocesano \"Vigilianum\", che ospita al suo interno la nuova biblioteca diocesana, l'archivio diocesano tridentino, l'ufficio cultura e universit\u00e0, il centro per l'ecumenismo e il dialogo interreligioso e l'ufficio educazione e scuola.\nNel febbraio 2015, al compimento dei 75 anni, presenta al papa le proprie dimissioni dall'incarico di arcivescovo, come richiesto dal codice di diritto canonico. Il 10 febbraio 2016 papa Francesco ne accoglie le dimissioni; gli succede Lauro Tisi, dal 2007 vicario generale dell'arcidiocesi tridentina. Rimane amministratore apostolico fino all'ingresso del successore, avvenuto il 3 aprile successivo.\nNel settembre 2016 il Consiglio episcopale permanente della Conferenza Episcopale Italiana lo nomina assistente ecclesiastico nazionale dell'UNITALSI e rappresentante della CEI presso la FOCSIV.\nPosizioni teologiche, morali, sociali e su temi politici.\nIl codice da Vinci.\nNel 2005, durante la messa della domenica di Pasqua critica duramente il romanzo di Dan Brown \"Il codice da Vinci\".\nOmosessualit\u00e0 e metodi contraccettivi.\nNel dicembre 2010, a Taio, in provincia di Trento, durante un incontro con i giovani, ribadisce il no della Chiesa cattolica al preservativo e, parlando di omosessualit\u00e0, afferma che gay si nasce ma che, a suo avviso, gay si pu\u00f2 anche diventare. A sostegno di questa tesi, cita il caso di un uomo che ha provato un profumo da donna e quindi, al termine di un percorso durato dodici mesi, \u00e8 divenuto omosessuale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1266617", "revid": "6923", "url": "https://it.wikipedia.org/wiki?curid=1266617", "title": "Superman 64", "text": "Superman (noto anche come Superman 64) \u00e8 un videogioco prodotto da Titus Software pubblicato nel 1999 per Nintendo 64. Il gioco \u00e8 basato sulla serie animata \"Le avventure di Superman\".\nDel titolo \u00e8 stata sviluppata una conversione per PlayStation ad opera di BlueSky Software, tuttavia tale versione non fu mai distribuita in seguito alla scadenza della licenza sui diritti fornita da Warner Bros.\nStoria.\nLex Luthor ha creato una versione virtuale di Metropolis ed \u00e8 riuscito a intrappolare l\u00ec Lois Lane, Jimmy Olsen e il Professor Emil Hamilton. Superman deve entrare nel mondo virtuale per salvare i suoi amici e fermare Lex Luthor.\nModalit\u00e0 di gioco.\nIl giocatore deve affrontare una serie di livelli, che sono di due tipi:\nRaramente, il giocatore si trover\u00e0 a utilizzare anche una serie di poteri speciali, ad esempio la super-forza (per sollevare oggetti pesanti), la vista a raggi X e cos\u00ec via, ma solo se riuscir\u00e0 a trovare degli appositi \"power-up\" all'interno dei livelli.\nNella \"Metropolis virtuale\" \u00e8 presente anche la Kryptonite, il tallone d'Achille di Superman, che gli fa perdere energia: se questa si esaurisce, il gioco termina.\nIl gioco presenta anche due modalit\u00e0 multiplayer, per un massimo di 4 giocatori:\nAccoglienza.\nNonostante le prime premesse positive prima dell'uscita, \"Superman 64\" \u00e8 stato bombardato pesantemente dalle critiche, con un punteggio generale di gradimento del 23% su GameRankings in base alle 10 recensioni presenti nel sito. I difetti peggiori del gioco sono la difficolt\u00e0 nel manovrare il personaggio, il fatto che questi sia perennemente circondato da una nebbia azzurra che impedisce la visuale e il gameplay monotono, oltre che totalmente slegato dalla trama.\nIl gioco venne considerato da molti recensori uno dei videogiochi peggiori di sempre. Nella lista dei peggiori giochi di sempre di Electronic Gaming Monthly ottenne il 7\u00ba posto, mentre ottenne il 2\u00ba posto nella classifica dei 10 peggiori giochi degli anni novanta di G4. Secondo la rivista Nintendo Power il gioco era il peggiore uscito su console Nintendo di sempre. Secondo MTV's Gamer's 2.0 \u00e8 il peggior gioco uscito nel 1999. Secondo GameSpy \u00e8 uno dei 10 peggiori giochi basati su fumetti di sempre. Doug Trueman, nella sua recensione per la rivista \"Next Generation\", lo ha votato con una stella su cinque, dichiarando: \"Chiunque sia anche lontanamente collegato con questo (gioco) dovrebbe essere bandito nella Zona Fantasma, e ogni cartuccia esistente sepolta nel Sole.\""}
{"id": "1266618", "revid": "146092", "url": "https://it.wikipedia.org/wiki?curid=1266618", "title": "Complesso della &quot;Nunziatella&quot;", "text": ""}
{"id": "1266619", "revid": "697352", "url": "https://it.wikipedia.org/wiki?curid=1266619", "title": "Macrurosaurus semnus", "text": "Il macrurosauro (\"lucertola dalla lunga coda\") era un dinosauro sauropode che visse durante il Cretaceo, in Europa, 130 milioni di anni fa. La specie, \"M. semnus\", fu descritta da Harry Seeley nel 1876. Nessun'altra specie \u00e8 stata finora trovata. Era un titanosauro, uno dei pi\u00f9 grandi gruppi di sauropodi."}
{"id": "1266620", "revid": "1573940", "url": "https://it.wikipedia.org/wiki?curid=1266620", "title": "Doridoxa ingolfiana", "text": "Doridoxa ingolfiana \u00e8 un mollusco nudibranchio della famiglia Doridoxidae.\nDescrizione.\nCorpo di colore bianco latteo, opaco, con tubercoli dello stesso colore del corpo. Rinofori di colore bianco, con striature nere, come il ciuffo branchiale. Bordo del mantello bianco, preceduto da una linea gialla. Gli esemplari pi\u00f9 grandi sono di 12\u00a0mm.\nDistribuzione e habitat.\nParte ovest della Groenlandia e nei mari prospicienti l'Islanda; ritrovati esemplari fra le latitudini 60\u00b0 e 67\u00b0 Nord e 15\u00b0 e 45\u00b0 Ovest. La profondit\u00e0 di rinvenimento \u00e8 da 100 a oltre 500 metri.\nCuriosit\u00e0.\n\u00c8 stata oggetto nel 1991 di un'emissione filatelica della Polinesia Francese."}
{"id": "1266622", "revid": "729019", "url": "https://it.wikipedia.org/wiki?curid=1266622", "title": "ODB (wrestler)", "text": "Biografia.\nKresa \u00e8 nota per aver lottato nella Ohio Valley Wrestling, federazione satellite della World Wrestling Entertainment, dove ha conquistato il titolo di OVW Women's Champion. Ha combattuto per la Total Nonstop Action Wrestling, dove ha detenuto il record di durata di regno come TNA Knockouts Tag Team Champion con Eric Young. Inoltre ha detenuto il TNA Women's Knockouts Championship per quattro volte.\nCarriera.\nKresa praticava l'hockey su ghiaccio e fu il capitano della prima squadra femminile di football americano della sua scuola; gioc\u00f2 per due anni alla St. Cloud State University. Nel 2012 Kresa fu sorpresa mentre baciava AJ Styles, il che forma una possibile relazione fra i due wrestlers della Impact Wrestling\nTotal Nonstop Action Wrestling.\nWomen's Knockout Champion (2007-2010).\nKresa ha firmato un contratto con la Total Nonstop Action Wrestling. ODB ha fatto il suo debutto nel ring al pay-per-view Bound for Glory, partecipando al Gauntlet for a Gold match per decretare l'inaugurale TNA Women's Knockout Champion, vinto da Gail Kim.\nAlleanza con Eric Young e abbandono (2012-2014).\nNel 2012 si allea con Eric Young con il quale conquista i TNA Knockouts Tag Team Championship.\nAl PPV One Night Only TNA Knockout Knockdown sconfigge Trinity. Nella stessa serata partecipa ad una Battle Royal, venendo eliminata. Al PPV One Night Only TNA Hardcore Justice 2 sconfigge Jackie Moore, in un Knockouts Hardcore match.\nIl 21 agosto 2014 il suo profilo TNA viene spostato nella sezione Alumni, sancendo cos\u00ec la fine dei rapporti tra la TNA e ODB.\nTitoli e riconoscimenti.\nMidwest Pro Wrestling\nSteel Domain Wrestling\nTexas Wrestling Federation\nUnited States Wrestling Organization\nOhio Valley Wrestling\nTotal Nonstop Action Wrestling"}
{"id": "1266624", "revid": "113958", "url": "https://it.wikipedia.org/wiki?curid=1266624", "title": "Macrurosaurus", "text": ""}
{"id": "1266627", "revid": "33689", "url": "https://it.wikipedia.org/wiki?curid=1266627", "title": "Regno di Osraige", "text": "Il regno di Osraige (anche Ossory, Osraighe o Osraighibh) era un antico regno dell'Irlanda. Fu un ampio Stato cuscinetto tra il Leinster e il Munster, che mantenne la sua indipendenza, almeno nominalmente, anche durante l'era storica. I suoi confini meridionali erano i fiumi Suir e Barrow, sebbene si estendesse in origine fino al mare e i suoi sovrani ebbero qualche influenza sui re vichinghi di Waterford. Nel nord forse si estendeva sui Slieve Bloom e raggiungeva il fiume Shannon, anche se nel periodo storico il regno si attest\u00f2 generalmente a sud si queste montagne, col confine di solito posto sul fiume Nore. In senso orario confinava coi regni o le signorie di Ele, Ui Duach, Loigis, Ui Drona, U\u00ed Cheinnselaig, Desi Mumhain, ed E\u00f3ganachta Caisel. La citt\u00e0 principale, nonch\u00e9 la capitale della dinastia era Kilkenny.\nIl nome Osraige proverrebbe dagli Usdaie, una trib\u00f9 che Claudio Tolomeo nella sua \"Geografia\" piazza in un'area che approssimativamente occupava quella che in seguito sarebbe stato il regno di Osraige. Altre trib\u00f9 nelle vicinanze erano i briganti e i cauci. Gli abitanti di Osraighe dicevano di discendere dal popolo degli \u00c9rainn.\nIl nome \u00e8 rimasto nella diocesi cattolica di Ossory. Oggi la contea di Kilkenny e parte dell'area occidentale della contea di Laois comprendono il cuore di quello che fu il regno di Osraige."}
{"id": "1266628", "revid": "2164271", "url": "https://it.wikipedia.org/wiki?curid=1266628", "title": "0386", "text": " 0386 \u00e8 il prefisso telefonico del distretto di Ostiglia, appartenente al compartimento di Mantova.\nIl distretto comprende la parte orientale della provincia di Mantova. Confina con i distretti di Legnago (0442) a nord, di Rovigo (0425) a est, di Ferrara (0532) e di Mirandola (0535) a sud e di Mantova (0376) a ovest.\nAree locali e comuni.\nIl distretto di Ostiglia comprende 12 comuni compresi in 1 area locale, nata dall'aggregazione dei 2 preesistenti settori di Ostiglia e Sermide: Borgofranco sul Po, Borgo Mantovano, Carbonara di Po, Magnacavallo, Ostiglia, Poggio Rusco, Quingentole, San Giovanni del Dosso, Schivenoglia, Sermide e Felonica, Serravalle a Po e Sustinente ."}
{"id": "1266629", "revid": "439868", "url": "https://it.wikipedia.org/wiki?curid=1266629", "title": "Stati del Sacro Romano Impero (N)", "text": "Questo \u00e8 un elenco degli stati del Sacro Romano Impero, inizianti per la lettera N:"}
{"id": "1266631", "revid": "486946", "url": "https://it.wikipedia.org/wiki?curid=1266631", "title": "Cecov", "text": ""}
{"id": "1266635", "revid": "73936", "url": "https://it.wikipedia.org/wiki?curid=1266635", "title": "Macchina elettrostatica", "text": ""}
{"id": "1266639", "revid": "111219560", "url": "https://it.wikipedia.org/wiki?curid=1266639", "title": "La cena delle beffe (dramma)", "text": "La cena delle beffe \u00e8 un dramma in quattro atti composto nel 1909 dal drammaturgo italiano Sem Benelli. L'opera si ispira a una novella delle \"Cene\" di Anton Francesco Grazzini (I, 3).\nCuriosit\u00e0.\nNel 1913, a Catania, al momento di andare in scena, l'attore Giovanni Zannini, che avrebbe dovuto interpretare Giannetto Malespini, ebbe un malore e Paola Pezzaglia, la prima attrice che ricopriva il ruolo di Ginevra, si vest\u00ec rapidamente da Giannetto e sostenne l'impegnativa parte fino in fondo con grande successo. Cos\u00ec la stampa: \"\"Catania, luned\u00ec 29 settembre 1913. Teatro Sangiorgi. Iersera il pubblico ch'era accorso in teatro a sentire 'La cena delle beffe' fu allietato da una grata sorpresa: vide nei virili panni di Giannetto la Pezzaglia-Greco, poi che lo Zannini fu improvvisamente colto da lieve indisposizione. Il successo della brava attrice fu completo: mai si vide personaggio, sessualmente antitetico e teatralmente improvvisato, composto con s\u00ec sobria misura e con tale vivo senso dell'arte. Fu una bella affermazione e un encomiabile sforzo che merit\u00f2 l'unanime consenso del pubblico\".\" Da allora Paola Pezzaglia, che ci aveva preso gusto, si present\u00f2 pi\u00f9 volte sulla scena, volontariamente, nei panni di Giannetto Malespini.\nLo scrittore compose l'opera soggiornando nella Villa Marigola, a San Terenzo in provincia di La Spezia."}
{"id": "1266641", "revid": "287204", "url": "https://it.wikipedia.org/wiki?curid=1266641", "title": "Ossory", "text": ""}
{"id": "1266642", "revid": "1305772", "url": "https://it.wikipedia.org/wiki?curid=1266642", "title": "Chiesa del Corpus Domini", "text": "Diverse chiese sono dedicate al Corpus Domini:"}
{"id": "1266644", "revid": "1494169", "url": "https://it.wikipedia.org/wiki?curid=1266644", "title": "Ouse", "text": ""}
{"id": "1266649", "revid": "767487", "url": "https://it.wikipedia.org/wiki?curid=1266649", "title": "Episodi di A cuore aperto (prima stagione)", "text": ""}
{"id": "1266653", "revid": "1655", "url": "https://it.wikipedia.org/wiki?curid=1266653", "title": "Le garzantine", "text": ""}
{"id": "1266654", "revid": "1655", "url": "https://it.wikipedia.org/wiki?curid=1266654", "title": "Garzantine", "text": ""}
{"id": "1266655", "revid": "2136470", "url": "https://it.wikipedia.org/wiki?curid=1266655", "title": "Football Club Infonet Levadia", "text": "Il Football Club Infonet Levadia Tallinn, comunemente noto come FCI Levadia Tallinn oppure Levadia Tallinn, \u00e8 una societ\u00e0 calcistica estone di Tallinn. Milita in Meistriliiga, la massima serie del campionato nazionale.\n\u00c8 uno dei club pi\u00f9 titolati d'Estonia, secondo soltanto al Flora Tallinn per numero di trofei nazionali. Detiene il record di vittorie della Coppa d'Estonia, conquistata 10 volte.\nStoria.\nGli inizi: Levadia Maardu.\nIl club fu fondato il 22 ottobre 1998 da Viktor Levada, proprietario di un'azienda metallurgica locale, la cui compagnia rilev\u00f2 la squadra Ol\u00fcmpia Maardu, di base nella citt\u00e0 di Maardu, che aveva preso parte in precedenza a diversi campionati di Esiliiga.\nCol nuovo nome di FC Levadia Maardu, la squadra vince l'Esiliiga e viene promossa in Meistriliiga, prendendo il posto dello scomparso Sadam Tallinn (fusosi con lo stesso Levadia). Nel 1999, al primo anno di massima divisione, vince tutto ci\u00f2 che c'\u00e8 da vincere in Estonia: campionato, coppa nazionale e supercoppa, ripetendosi anche nella stagione seguente che vede inoltre l'esordio in Champions League: il Levadia supera il primo turno battendo i gallesi del Total Network Solutions, poi esce di scena al turno successivo contro lo \u0160achtar Doneck.\nLevadia Tallinn.\nNel 2004 si sposta di sede a Tallinn, assumendo l'attuale denominazione di FC Levadia Tallinn; in contemporanea l'omonima squadra diventa la sua formazione riserve, dovendo obbligatoriamente retrocedere e vendendo il titolo al . In quello stesso anno conquista per la terza volta la Meistriliiga; in seguito, vince quattro campionati consecutivamente dal 2006 al 2009, realizzando in quest'ultima stagione il record del maggior numero di punti in campionato (97).\nNella Coppa UEFA 2006-2007 mette a segno due piccoli record: diventa la prima squadra estone a superare due turni di qualificazione e a raggiungere la fase finale di una coppa europea, sebbene non ai gironi. Un altro risultato di rilievo a livello europeo in Champions League 2009-2010, in cui il Levadia passa il 2\u00ba turno di qualificazione eliminando il Wisla Cracovia.\nTorna al successo in Meistriliiga nel 2013 e 2014, anno in cui raggiunge il per numero di campionati vinti (9). Sempre nel 2014 vince per l'ottava volta la Eesti Karikas, confermandosi la squadra pi\u00f9 titolata in coppa.\nConclude la stagione 2015 al 2\u00ba posto, dietro al Flora che, con la decima vittoria del campionato, si porta nuovamente davanti alla squadra rivale.\nNel 2016 giunge a fine campionato ancora in corsa per il titolo, a due punti dall'Infonet capolista e alla pari col Kalju N\u00f5mme. L'ultima giornata vede proprio Infonet e Kalju sfidarsi in uno scontro diretto, mentre il Levadia deve affrontare il Flora Tallinn. Il primo tempo termina sullo 0-1 per il Flora, ma nella ripresa il Levadia ribalta la situazione e vince il derby per 2-1. Tuttavia anche l'Infonet vince 2-1, anche in questo caso rimontando dallo svantaggio, e conclude il campionato davanti al Levadia, che conserva il secondo posto.\nNel 2017 \u00e8 l'unica squadra a tenere il passo del Flora Tallinn fino alla penultima giornata, quando pareggia 0-0 contro il Trans Narva e viene definitivamente distanziata dai rivali, vincitori per 2-0 sul Tammeka Tartu. Questi risultati hanno di fatto reso ininfluente lo scontro diretto tra Levadia e Flora all'ultima giornata, terminato 0-0.\nFCI Levadia Tallinn.\nSubito dopo la fine del campionato, viene avviata la fusione per incorporazione del FCI Tallinn nel Levadia, che da parte sua mantiene la sede, lo stadio e la presidenza; in apporto dal FCI Tallinn arrivano l'allenatore Aleksandar Rogi\u0107 e diversi giocatori titolari.\nA dicembre viene rivelato il nuovo nome ufficiale della squadra, che diventa FCI Levadia Tallinn.\nApre la stagione 2018 con la vittoria della 7\u00aa Supercoppa d'Estonia, ai rigori contro il Flora Tallinn; sempre contro il Flora si scontra poi nella finale di Coppa d'Estonia, dove il Levadia \u00e8 nuovamente vincitore per la 9\u00aa volta nella storia. In campionato, invece, si ritrova a dover rincorrere il Flora Tallinn e soprattutto il Kalju N\u00f5mme; nonostante ci\u00f2, arriva all'ultima giornata ancora in corsa per il titolo, due punti dietro ad entrambe e con la possibilit\u00e0 di giocarsi lo scontro diretto contro il Flora. Alla fine il Levadia vince il derby (2-1), ma la contemporanea vittoria del Kalju contro il Trans Narva (4-1) vanifica il tentativo di conquistare il titolo ed il club deve accontentarsi del secondo posto per la quarta stagione consecutiva.\nNel 2019 perde la Supercoppa d'Estonia contro il Kalju N\u00f5mme, da cui in seguito viene eliminato in semifinale di Coppa d'Estonia. In campionato appaia il Flora nelle prime giornate fino alla sconfitta nel primo scontro diretto, dopodich\u00e9 si ritrova a inseguire la squadra rivale per gran parte della stagione, riuscendo a sopravanzarla solo in un breve periodo. Conclude il campionato di nuovo al secondo posto, a 12 punti dal Flora e con un punto di vantaggio sul Kalju.\nIn Meistriliiga 2020, sospesa e ripartita a maggio a causa della pandemia di COVID-19, il Levadia \u00e8 capolista solitario per due giornate, dopodich\u00e9 viene superato dal Flora e trascorre gran parte della stagione a contendere il secondo posto a Kalju N\u00f5mme e Paide; quest'ultimo compie l'allungo decisivo negli ultimi turni, lasciando al Levadia il terzo posto finale.\nNel 2021 vince per la decima volta la Eesti Karikas, battendo in finale il per 1-0. In campionato conduce gran parte della stagione regolare al primo posto e accede alla poule scudetto con 6 punti di vantaggio sul Flora. Alla 31\u00aa giornata il distacco tra le due squadre \u00e8 di 4 punti, prima dei due derby che chiudono la stagione: nel primo, recupero del 21\u00b0 turno, il Flora si impone in trasferta per 1-5 e mantiene aperti i giochi; nel secondo, in casa del Flora, il Levadia va due volte in vantaggio e viene ripreso solo al 93', conquistando il pareggio finale per 2-2 e la vittoria del 10\u00b0 campionato, sette anni dopo l'ultimo successo.\nStadio.\nTra il 1998 e il 2018 il Levadia ha giocato le partite casalinghe al \"Kadrioru Staadion\" di Tallinn, nel distretto di Kesklinn (sub-distretto di Kadriorg).\nDal 2019 disputa le partite interne all'A. Le Coq Arena, condiviso col Flora Tallinn. L'impianto, inaugurato nel 2001 e situato nel distretto di Kesklinn (sub-distretto di Kitsek\u00fcla), \u00e8 il principale stadio dell'Estonia e ha una capienza di 14336 posti.\nStatistiche e record.\nStatistiche nelle competizioni UEFA.\nTabella aggiornata alla stagione 2021-2022.\nStatistiche individuali.\n\"Aggiornata a fine stagione 2021.\"\nOrganico.\nRosa 2021.\n\"Aggiornata al 10 dicembre 2021.\"\nFCI Levadia Tallinn Under-21.\nIl FCI Levadia Tallinn Under-21 (fino al 2015 Levadia Tallinn 2) \u00e8 la formazione riserve della prima squadra. Milita in Esiliiga dal 2004 e ha vinto per sei volte tale serie."}
{"id": "1266657", "revid": "767487", "url": "https://it.wikipedia.org/wiki?curid=1266657", "title": "Mikael Nilsson (calciatore 1978)", "text": ""}
{"id": "1266659", "revid": "76963", "url": "https://it.wikipedia.org/wiki?curid=1266659", "title": "Bernard Germain de Lac\u00e9p\u00e8de", "text": "Biografia.\nLac\u00e9p\u00e8de comincia la sua carriera politica come deputato di Parigi all'Assemblea nazionale lagislativa durante la Rivoluzione francese (1791-1792). Ne sar\u00e0 il vicepresidente il 17 novembre 1791, poi il presidente dal 28 novembre al 9 dicembre 1791. \nSfuggito al Terrore, ritorna a Parigi dopo la caduta di Robespierre il 9 termidoro dell'anno II.\nDopo il 18 brumaio \u00e8 designato come membro del Senato conservatore a partire dalla sua creazione, il 29 dicembre 1799, e l'indomani ne sar\u00e0 nominato segretario. \nIl 14 agosto 1803 diventa il primo Gran Cancelliere dell'Ordine della Legion d'Onore, carica che perder\u00e0 il 6 aprile 1814, dopo la Restaurazione.\nIn seguito sar\u00e0 a due riprese Presidente del Senato conservatore, dal 1\u00ba luglio 1807 al 1\u00ba luglio 1808 e dal 1\u00ba luglio 1811 al 1\u00ba luglio 1813.\nMembro del Senato di Parigi, creato Pari di Francia una prima volta nel 1814, una seconda volta durante i Cento giorni, una terza volta nel 1819.\nMassone, fu membro eminente del Grande Oriente di Francia."}
{"id": "1266666", "revid": "44939", "url": "https://it.wikipedia.org/wiki?curid=1266666", "title": "Nome dei greci", "text": ""}
{"id": "1266670", "revid": "21880", "url": "https://it.wikipedia.org/wiki?curid=1266670", "title": "Bernard de Lac\u00e9p\u00e8de", "text": ""}
{"id": "1266676", "revid": "339392", "url": "https://it.wikipedia.org/wiki?curid=1266676", "title": "FC Levadia Tallinn", "text": ""}
{"id": "1266677", "revid": "339392", "url": "https://it.wikipedia.org/wiki?curid=1266677", "title": "FC Levadia Maardu", "text": ""}
{"id": "1266678", "revid": "339392", "url": "https://it.wikipedia.org/wiki?curid=1266678", "title": "Levadia Maardu", "text": ""}
{"id": "1266680", "revid": "287204", "url": "https://it.wikipedia.org/wiki?curid=1266680", "title": "Aldo Giuffr\u00e8", "text": ""}
{"id": "1266681", "revid": "1543377", "url": "https://it.wikipedia.org/wiki?curid=1266681", "title": "0382", "text": " 0382 \u00e8 il prefisso telefonico del distretto di Pavia, appartenente al compartimento di Milano.\nIl distretto comprende la parte nord-orientale della provincia di Pavia. Confina con i distretti di Milano (02) a nord, di Lodi (0371) e di Codogno (0377) a est, di Piacenza (0523) a sud-est, di Stradella (0385) e di Voghera (0383) a sud, di Mortara (0384) a ovest e di Vigevano (0381) a nord-ovest.\nAree locali e comuni.\nIl distretto di Pavia comprende 69 comuni compresi nelle 3 aree locali di Garlasco (ex settori di Garlasco e Sannazzaro de' Burgondi), Pavia (ex settori di Certosa di Pavia e Pavia) e Santa Cristina e Bissone (ex settori di Belgioioso, Landriano, Lardirago e Santa Cristina e Bissone). I comuni compresi nel distretto sono: Alagna, Albuzzano, Badia Pavese, Bascap\u00e8, Battuda, Belgioioso, Bereguardo, Borgarello, Borgo San Siro, Bornasco, Carbonara al Ticino, Cava Manara, Ceranova, Certosa di Pavia, Chignolo Po, Copiano, Corteolona e Genzone, Costa de' Nobili, Cura Carpignano, Dorno, Ferrera Erbognone, Filighera, Garlasco, Gerenzago, Giussago, Gropello Cairoli, Inverno e Monteleone, Landriano, Lardirago, Linarolo, Magherno, Marcignago, Marzano, Mezzana Rabattone, Miradolo Terme, Monticelli Pavese, Pavia, Pieve Albignola, Pieve Porto Morone, Rognano, Roncaro, San Genesio ed Uniti, San Martino Siccomario, San Zenone al Po, Sannazzaro de' Burgondi, Santa Cristina e Bissone, Sant'Alessio con Vialone, Scaldasole, Siziano, Sommo, Spessa, Torre d'Arese, Torre de' Negri, Torre d'Isola, Torrevecchia Pia, Travac\u00f2 Siccomario, Trivolzio, Tromello, Trovo, Valle Salimbene, Vellezzo Bellini, Vidigulfo, Villanova d'Ardenghi, Villanterio, Vistarino, Zeccone, Zerbo, Zerbol\u00f2 e Zinasco ."}
{"id": "1266682", "revid": "21880", "url": "https://it.wikipedia.org/wiki?curid=1266682", "title": "Bernard Lac\u00e9p\u00e8de", "text": ""}
{"id": "1266686", "revid": "125138561", "url": "https://it.wikipedia.org/wiki?curid=1266686", "title": "Pieve di San Frediano (Lunata)", "text": "La pieve di San Frediano \u00e8 un edificio sacro che si trova in localit\u00e0 Lunata a Capannori.\nStoria e descrizione.\nGi\u00e0 esistente nell'VIII secolo, \u00e8 stata ristrutturata alla fine del XVIII secolo e ancora ampliata nell'Ottocento, e solo il campanile ne rivela l'origine medievale. La decorazione ad affresco nell'abside e nella cupola, degli inizi del Novecento, \u00e8 di Michele Marcucci. Fra le opere, lo \"Sposalizio mistico di Santa Caterina\", sormontato da una lunetta con il \"Padre Eterno in una gloria di angeli\", di Francesco Vanni (1602-1604), e \"San Giovanni Battista tra i Santi Girolamo e Jacopo\" di Alessandro Ardenti (1566). La chiesa possiede anche una statua lignea della \"Madonna in trono col Bambino\" (fine XIII secolo). L'acquasantiera e il fonte battesimale risalgono al XV secolo, il tabernacolo per oli santi, appena posteriore, \u00e8 opera di una maestranza civitalesca. Il campanile ospita un concerto di sei campane intonate in scala maggiore di Re3, fuse da Lorenzo Lera di Lammari nel 1899. Nel 1946 vennero rifuse le campane piccola e grossa dalla stessa fonderia."}
{"id": "1266693", "revid": "182193", "url": "https://it.wikipedia.org/wiki?curid=1266693", "title": "Trento Calcio", "text": ""}
{"id": "1266695", "revid": "133260", "url": "https://it.wikipedia.org/wiki?curid=1266695", "title": "Cercoterio", "text": ""}
{"id": "1266697", "revid": "2130303", "url": "https://it.wikipedia.org/wiki?curid=1266697", "title": "Pieve di Santa Maria Assunta (Capannori)", "text": "La pieve di Santa Maria Assunta e San Giovanni Evangelista \u00e8 un edificio sacro che si trova in localit\u00e0 Marlia a Capannori.\nStoria e descrizione.\nVenne integralmente ricostruita a partire dal 1833 su progetto di Giuseppe Pardini, realizzando il pi\u00f9 impeccabile paradigma dell'architettura del classicismo romantico in terra di Lucca, insieme al vicino convento dell'Angelo. Le forme, derivate dai modelli dell'antichit\u00e0, sono sapientemente fuse con quelle rinascimentali e riproposte secondo una scrittura nitidissima e ricca dal punto di vista cromatico e decorativo. L'interno, che custodisce una pala quattrocentesca di Michelangelo di Pietro Membrini, lascia trapelare, grazie ai colori chiari delle pareti e all'arredo marmoreo, la volont\u00e0 di creare forme non soltanto geometricamente armoniose ma anche ricche di episodi capaci di \"commuovere\" il sentimento dei visitatori."}
{"id": "1266701", "revid": "30610", "url": "https://it.wikipedia.org/wiki?curid=1266701", "title": "Orbita (astronomia)", "text": ""}
{"id": "1266709", "revid": "125428167", "url": "https://it.wikipedia.org/wiki?curid=1266709", "title": "Moadon Kaduregel Beitar Yerushalayim", "text": "Il Moadon Kaduregel Beitar Yerushalayim (), noto come Beitar Gerusalemme, \u00e8 una societ\u00e0 calcistica israeliana con sede nella citt\u00e0 di Gerusalemme, militante nella Ligat ha'Al, la massima serie del campionato israeliano di calcio.\nSociet\u00e0 sportiva tra le pi\u00f9 titolate del paese, fu fondata nel 1936 da Shmuel Kirschstein e David Horn ed \u00e8 affiliata al movimento \"Betar\". Gioca in tenuta giallo-nera e dal 1991 disputa le partite casalinghe allo Stadio Teddy Kollek, nel quartiere Malha di Gerusalemme. Ha vinto 6 campionati israeliani, 7 Coppe d'Israele, 2 Supercoppe d'Israele e 3 Coppe Toto.\nStoria.\nFondato nel 1936, il Beitar Gerusalemme \u00e8 stato a lungo una societ\u00e0 minore nel panorama calcistico israeliano. La prima partecipazione al campionato di prima serie ebbe luogo nella stagione 1954-1955, quando il club giallo-nero giunse quart'ultimo e retrocesso in Liga Alef al termine del torneo di play-off/play-out.\nIl ritorno in Liga Leumit (all'epoca il massimo livello del campionato israeliano di calcio) risale al 1968. La fine degli anni sessanta produsse un sensibile miglioramento del livello del Beitar Gerusalemme, giunto quinto nel campionato 1969-1970 e, due stagioni dopo, addirittura secondo, a quattro punti dal Maccabi Tel Aviv.\nNel campionato 1974-1975 il Beitar si classific\u00f2 penultimo, ma evit\u00f2 la retrocessione grazie al ripescaggio disposto dall'IFA al fine dell'aumento del numero delle squadre partecipanti alla prima divisione.\nNella stagione successiva, il Beitar sfior\u00f2 nuovamente la vittoria del titolo, giungendo secondo, a due soli punti dall'Hapoel Be'er Sheva campione. L'alto livello raggiunto dalla squadra fu suggellato dalla vittoria della sua prima Coppa di Stato, battendo in finale il Maccabi Tel Aviv per 2-1.\nNelle tre stagioni successive, il Beitar si classific\u00f2 terzo e poi, nei campionati 1977-1978 e 1978-1979, secondo. Nel 1979, il club vinse la sua seconda Coppa di Stato.\nMa nella Liga Leumit 1979-1980, il Beitar Gerusalemme si classific\u00f2, clamorosamente, all'ultimo posto, retrocendendo in Liga Artzit.\nLa risalita in prima serie fu immediata, cos\u00ec come rapido fu il ritorno, da parte del club, all'alto livello delle stagioni passate. Nei campionati 1983-1984 e 1984-1985, il Beitar giunse per due volte consecutive secondo.\nNel 1985 e nel 1986, il Beitar conquist\u00f2 altre due edizioni della Coppa di Stato.\nProtagonista di quegli anni fu l'attaccante Uri Malmilian, che, nel 1986-1987, guid\u00f2 il Beitar alla conquista del suo primo titolo nazionale. Il campionato fu dominato dai giallo-neri, che giunsero primi, distanziando la seconda classificata (il Bnei Yehuda) di ben 15 punti.\nLa vittoria del titolo, tuttavia, apr\u00ec un periodo di crisi per il club gerosolimitano. Nelle tre stagioni seguenti, il Beitar rischi\u00f2 la retrocessione, salvandosi solo ai play-out. L'unica vittoria di quegli anni fu la Coppa di Stato, ottenuta nel 1989.\nNel 1990-1991 la retrocessione giunse, dopo che il Beitar si classific\u00f2 al penultimo posto nel girone dei play-out.\nL'anno seguente, il Beitar vinse il campionato di Liga Artzit, tornando, dunque, in prima divisione.\nE, nella stagione 1992-1993, il Beitar riusc\u00ec a vincere, da neo-promossa, il proprio secondo titolo nazionale, cos\u00ec eguagliando l'impresa dell'Hapoel Ramat Gan nel campionato 1963-1964. La vittoria del titolo, peraltro, consent\u00ec al Beitar di partecipare, per la prima volta nella propria storia, alle Coppe europee, venendo ammesso al turno preliminare della UEFA Champions League 1993-1994 (ove riusc\u00ec a giungere al primo turno).\nLe stagioni successive portarono nuovi risultati al Beitar, che ottenne qualificazioni sia all'Intertoto che alla Coppa UEFA.\nQuindi, nei campionati 1996-1997 e 1997-1998, i giallo-neri ottennero due nuovi titoli nazionali consecutivi.\nIl buon andamento del Beitar Gerusalemme si protrasse anche con la nascita, nel 1999, della nuova prima divisione, la Ligat ha'Al. Il Beitar conquist\u00f2 due nuovi titoli nazionali nel 2006-2007 e nel 2007-2008, oltre a due Coppe di Stato nel 2008 e nel 2009.\nDopo il terzo posto nel campionato 2008-2009, per\u00f2, il livello del Beitar si \u00e8, nelle tre ultime stagioni, sensibilmente abbassato, con altrettante salvezze conquistate solo ai play-out.\nStadio.\nPer lungo tempo, il Beitar ha fatto uso dello Stadio YMCA di Gerusalemme, impianto storico quanto limitato: per le mediocri condizioni del terreno di gioco, veniva sovente ribattezzato \"la buca della sabbia\" dai tifosi del Beitar e dell'Hapoel Gerusalemme (che condivideva con il Beitar detto stadio).\nNel 1991, il Beitar si \u00e8 trasferito nel moderno Stadio Teddy Kollek, nel quartiere di Malha, di cui tutt'oggi usufruisce insieme agli altri due club concittadini dell'Hapoel Gerusalemme.\nIl Beitar \u00e8, inoltre, proprietario del complesso sportivo di Bayit VeGan, che utilizza per i propri allenamenti e per le visite mediche.\nTifoseria.\nData l'affiliazione al \"Betar\", nato come movimento giovanile del Partito revisionista sionista, i tifosi del club sono politicamente schierati a destra, vicini, dapprima, al defunto \"Herut\" e, attualmente, al \"Likud\".\nControversie.\nIl Beitar Gerusalemme, tanto a livello di dirigenza quanto (e soprattutto) a livello di tifoseria, \u00e8 frequentemente oggetto di critiche da parte dell'opinione pubblica per l'atteggiamento anti-arabo, talora oltre i limiti del razzismo.\nIl Beitar \u00e8 l'unica squadra israeliana a non aver mai tesserato, nella propria storia, un calciatore arabo: ci\u00f2 nonostante, l'attuale dirigenza ha assicurato di volervi procedere, quando si presenteranno le giuste condizioni.\nIn effetti, la tifoseria ha mostrato in pi\u00f9 occasioni un'evidente ostilit\u00e0 a ci\u00f2, in particolare nel 2005, all'indomani dell'acquisto del calciatore nigeriano Ndala Ibrahim. Quest'ultimo, professante la religione islamica, fu costretto a lasciare il club dopo pochissimo tempo dal suo arrivo, a causa della forte avversione nei suoi confronti manifestata dai tifosi del Beitar.\nNel febbraio 2013, inoltre, dopo l'acquisto dei calciatori russi Dzhabrail Kadiyev e Zaur Sadaev, ambedue musulmani, gli uffici della dirigenza del Beitar sono stati oggetto di un attacco vandalico notturno da parte di alcuni ultras.\nParte dei sostenitori del Beitar Gerusalemme ha dato luogo a frequenti atteggiamenti di ostilit\u00e0 non solo nei confronti di calciatori arabi o di colore di squadre avversarie (atti sempre pesantemente sanzionati dall'IFA), ma persino in occasioni estranee all'ambito calcistico.\nNelle frange pi\u00f9 oltranziste della tifoseria del Beitar, si segnala, tra l'altro, il controverso gruppo ultr\u00e0 \"La Familia\", noto per l'esaltazione dell'identit\u00e0 ebraica e per l'avversione ad arabi e musulmani.\nTuttavia, dalle manifestazioni di razzismo ad opera di detti gruppi di sostenitori del Beitar Gerusalemme si \u00e8 sovente dissociata buona parte della tifoseria\nRivalit\u00e0.\nPer i motivi suddetti, i supporter del Beitar Gerusalemme sono divisi da una profonda rivalit\u00e0 con i tifosi delle squadre arabo-israeliane (su tutte il Bnei Sakhnin), nonch\u00e9, in particolar modo, con quelli dell'Hapoel Tel Aviv, notoriamente di sinistra e a favore della pace tra israeliani e palestinesi.\nUlteriore rivalit\u00e0 molto accesa \u00e8 quella con i supporter del Maccabi Haifa, altra tifoseria proclamatasi anti-razzista.\nAnche a motivi sportivi sono legate le rivalit\u00e0 con i tifosi degli altri due principali club gerosolimitani dell'Hapoel Gerusalemme e dell'Hapoel Katamon. Ciononostante, pure nel caso di queste societ\u00e0 l'ostilit\u00e0 dei tifosi del Beitar si lega soprattutto alla loro propensione a tesserare calciatori arabi, nonch\u00e9 al loro forte seguito da parte di israeliani di sinistra o arabo-israeliani (nel caso dell'Hapoel Katamon, addirittura, la tifoseria \u00e8 formata in quasi egual misura da ebrei e arabi).\nOrganico.\nRosa 2019-2020.\n\"Aggiornata al 23 gennaio 2020.\""}
{"id": "1266710", "revid": "15756", "url": "https://it.wikipedia.org/wiki?curid=1266710", "title": "Pieve di San Paolo (Capannori)", "text": "La pieve di San Paolo \u00e8 un edificio sacro che si trova nella localit\u00e0 omonima a Capannori.\nStoria.\nL'edificio \u00e8 la pi\u00f9 antica pieve del territorio, anche se non \u00e8 possibile individuarne la data certa di costruzione. Si pu\u00f2 comunque dar per certo che fu distrutta in parte dai Goti intorno al 405 durante le invasioni barbariche.\nProbabilmente la Pieve fu riedificata da San Frediano durante il periodo in cui era vescovo in Lucca tra il 561 e il 589, come molte altre chiese in zona distrutte dai barbari. La chiesa, il campanile e la canonica furono costruite elevate dal suolo stradale di almeno un metro, a causa delle continue piene del fiume Serchio che devastarono gran parte della zona di Capannori e soprattutto Pieve San Paolo dove il vecchio corso del fiume (allora si chiamava \"Auser\") si biforcava. Solo l'intervento del vescovo di Lucca, San Frediano consent\u00ec la deviazione del fiume a monte di questa zona, all'incirca a San Pietro a Vico, e la conseguente bonifica del territorio capannorese.\nLa Pieve San Paolo fu inoltre ristrutturata intorno al 1200, allorch\u00e9 sub\u00ec modifiche alla facciata, ai fianchi della navata e alla torre campanaria.\nInfine l'ultima modifica strutturale fu eseguita nel 1600, quando fu rivista la architettura fondamentale della costruzione con l'aggiunta dei due bracci laterali (che ne connotano la pianta a croce latina), l'inserimento del coro e del tipico portico frontale. Segni di questi lavori si individuano tuttora nella navata centrale, dove sono presenti ancora gli stipiti, gli architravi e le lunette delle due antiche porte laterali, ora chiuse. I fianchi sono coronati da archetti monolitici sostenuti da mensole, decorate a fogliami spinosi.\nArchitettura.\nLa facciata.\nLa facciata dell'edificio, come in molte delle chiese, guarda a ponente. Essa presenta un portico con 4 colonne di marmo, mensole e capitelli che risale al 1816. Tutta la facciata \u00e8 caratterizzata da un gioco cromatico con alternanza di fasce di marmo bianco e pietra. Al centro della facciata \u00e8 presente una loggetta cieca che corre sotto il timpano. Essa presenta colonnine di marmo bianco marmo dotate di capitello dove \u00e8 evidente l'esperienza di una maestranza di cultura biduinesca.\nL'antica apertura a bifora della loggetta, originariamente chiusa con una vetrata, \u00e8 stata murata nel 1795 per addossarvi dall'interno un organo.\nIl campanile.\nIl campanile della pieve \u00e8 alto 28 metri e reca datazione 1246. Esso si eleva a contatto del lato destro della chiesa e la sua edificazione parte in pietra e continua in materiale laterizio fino a raggiungere l'imponente merlatura del cappello, che ne attesta l'antico utilizzo come roccaforte difensiva. La zona della Pieve San Paolo \u00e8 stata difatti luogo di scontri tra lucchesi, pisani e fiorentini dall'epoca di Castruccio Castracani (1300) in poi.\nNel 1914 un merlo del campanile, probabilmente colpito da un fulmine, precipit\u00f2 sulla Pieve danneggiando il tetto. Da allora fu aggiunto un impianto parafulmine sul Campanile. La torre tutt'oggi contiene 5 campane, due nella bifora opposta alla chiesa, una nella bifora che d\u00e0 sul tetto della chiesa e due campane molto grandi sono riposte al suo interno, sono tutte a mano. Basti pensare che la campana maggiore per poterla avviare, servono ben tre uomini.\nLe misure approssimative sono le seguenti:\nGli interni.\nA seguito del rifacimento del tetto, a causa del crollo di un merlo del campanile, l'interno fu largamente modificato secondo il gusto dell'epoca, recando l'apparenza di una costruzione tipica del 1700.\nNel 1798, sopra l'altare maggiore, venne costruito un arco recante figure in gesso, per il quale fu necessario innalzare il tetto della costruzione. Fu inoltre realizzato il cornicione che incorona la pieve su ogni lato e ricoperte con marmo le colonne ed i pilastri.\nIl piazzale.\nAll'esterno della Pieve \u00e8 stato realizzato tra il 1865 e il 1903 un giardino di erba verde a due livelli collegati da una gradinata di marmo.\nLe opere d'arte.\nAll'interno delle Pieve sono presenti 5 altari, inizialmente costruiti da materiale ligneo e sostituiti nel tempo con opere realizzate in marmo."}
{"id": "1266712", "revid": "80339", "url": "https://it.wikipedia.org/wiki?curid=1266712", "title": "Kljazma", "text": ""}
{"id": "1266715", "revid": "125714944", "url": "https://it.wikipedia.org/wiki?curid=1266715", "title": "Chiesa di San Bartolomeo a Ruota", "text": "La chiesa di San Bartolomeo a Ruota \u00e8 un edificio sacro che si trova in localit\u00e0 Ruota a Capannori.\nStoria e descrizione.\nRisalente all'XI secolo, a navata unica con abside, \u00e8 stata alterata nel corso dei secoli. Solo la zona absidale conserva caratteri medievali ben definiti; la facciata \u00e8 quasi completamente rimontata, riutilizzando materiale originale, tra cui alcune bozze decorate da motivi a intreccio, e cos\u00ec i fianchi. Nell'abside la muratura \u00e8 a filari regolari di bozze squadrate con un coronamento ad archetti pensili sostenuti da mensole che costituiscono una versione pi\u00f9 tarda di apparati decorativi arcaici. All'interno, la monumentale \"Madonna in trono fra i Santi Bartolomeo, Giovanni Evangelista, Maddalena e Apollonia\" di Vincenzo Frediani (1488). \u00c8 anche conservata una scultura lignea che raffigura la \"Madonna in trono con il Bambino\" (met\u00e0 del Trecento). Il campanile ospita due antiche campane in Sol3, fuse da Ludovico Bimbi di Villa Collemandina (la grossa nel 1768 e la piccola nel 1758)."}
{"id": "1266726", "revid": "83718", "url": "https://it.wikipedia.org/wiki?curid=1266726", "title": "Atomic bitchwax", "text": ""}
{"id": "1266728", "revid": "110157", "url": "https://it.wikipedia.org/wiki?curid=1266728", "title": "Pieve di San Gennaro", "text": "La pieve di San Gennaro \u00e8 un luogo di culto cattolico che si trova nella localit\u00e0 omonima a Capannori.\nStoria e descrizione.\nRicordata dal 980, \u00e8 stata rimaneggiata nel corso dei secoli. A tre navate e tre absidi (resta soltanto quella di sinistra), presenta nella facciata numerosi elementi di rifacimento: originali sono i capitelli cubici del portale e la loggetta dell'ordine superiore. Lungo il fianco settentrionale si conserva il motivo ad archetti pensili su mensole con un repertorio decorativo variato, replicato anche nelle mensole della zona absidale e, all'interno, nei due capitelli delle colonne in controfacciata. Gli altri esemplari della navata sinistra seguono una diversa tipologia a cubo, con figurazioni astratte fortemente geometrizzate. Diversi sono i capitelli della navata destra, in corrispondenza della quale si erge il pulpito del 1162.\nLa pieve di San Gennaro \u00e8 divenuta famosa in tempi recenti per l\u2019attribuzione a Leonardo da Vinci di una statua in terracotta conservata all'interno della chiesa, raffigurante l\u2019Arcangelo Gabriele. Tale attribuzione \u00e8 stata avanzata dal prof. Carlo Pedretti, docente all'Universit\u00e0 della California e direttore del centro Hammer per gli studi su Leonardo. Il professore ha confermato la sua attribuzione in un'intervista, aggiungendo che Leonardo, al tempo dei suoi studi sulla canalizzazione dell'Arno, potrebbe aver sostato proprio a San Gennaro. Tracce della sua visita sono riportate nella mappa, redatta durante l'attivit\u00e0 di ingegneria idraulica, nella quale sono raffigurate sia la pieve che il paesaggio circostante. \nNel 2019 al termine di un restauro presso l'Opificio delle Pietre Dure di Firenze, l'opera \u00e8 stata esposta con attribuzione dubitativa a Leonardo, nella scarsit\u00e0 di termini di confronto, ma riferendola con relativa sicurezza comunque alla bottega di Andrea del Verrocchio. Assieme alla riattribuita \"Madonna col Bambino\" del Victoria and Albert Museum (Caglioti, 2019), a un bronzetto equestre per il monumento Trivulzio al Sz\u00e9pm\u0171v\u00e9szeti M\u00fazeum di Budapest e a un problematico busto in cera nel Bode Museum di Berlino, costituirebbe il nucleo su cui indagare l'attivit\u00e0 scultorea di Leonardo, documentata nella realizzazione del monumento equestre andato distrutto a Milano, ma priva di riscontri oggettivi relativi ad altre opere pervenuteci."}
{"id": "1266734", "revid": "125138494", "url": "https://it.wikipedia.org/wiki?curid=1266734", "title": "Chiesa di San Leonardo in Treponzio", "text": "La chiesa di San Leonardo in Treponzio \u00e8 un edificio sacro dedicato a San Leonardo del Limosino e si trova nella localit\u00e0 omonima a Capannori.\nStoria e descrizione.\nEdificata alla fine dell'XI secolo, condivide con la chiesa di Sant'Alessandro a Lucca il recupero di una spazialit\u00e0 di tipo basilicale, l'interesse per un paramento murario assai curato, che assume valori decorativi nell'alternanza della dimensione dei filari, e l'attenzione ad una definizione dello spazio ottenuta con l'uso di membrature architettoniche che si stagliano su paramenti lisci. Alla fine del XII secolo la facciata fu completata da un portale ispirato ai tipici motivi diffusi dalla bottega di Guidetto. Il motivo-firma del maestro, un girale vegetale che include cespi di foglie rigonfie, animali immaginari e scene di caccia, \u00e8 chiaramente riconoscibile sull'archivolto. Il campanile, assai staccato rispetto alla Chiesa, ospita un concerto di 10 campane in Mib3. Originariamente vi erano 4 campane di cui la grossa fusa da Luigi Magni di Lucca e le tre piccole da Lorenzo Lera di Borgo Giannotti nel dopoguerra. Negli anni \u201890 del secolo scorso vennero aggiunte sei nuove campane dalla fonderia Capanni di Castelnovo ne\u2019 Monti (RE), per comporre l\u2019attuale carillon di dieci note."}
{"id": "1266736", "revid": "120514693", "url": "https://it.wikipedia.org/wiki?curid=1266736", "title": "Logudoro (traghetto)", "text": "La Logudoro \u00e8 una nave traghetto in servizio per Rete Ferroviaria Italiana, attualmente adibita al trasporto di rotabili ferroviari, autovetture e passeggeri nello stretto di Messina. La nave trasporta solo carri merci per il servizio ferroviario a differenza delle altre navi che trasportano le carrozze passeggeri.\nStoria operativa.\nIl traghetto \"Logudoro\" venne varato il 3 giugno 1988 presso i \"Cantieri Navali Riuniti\" di Palermo; entrato in servizio nel febbraio del 1989 sulla tratta Civitavecchia-Golfo Aranci, \u00e8 stato l'ultimo investimento delle Ferrovie dello Stato per rinnovare la flotta nella \"Rotta sarda\". Dal 2000, soppresso il trasporto passeggeri per la Sardegna, venne riconvertito per il solo trasporto dei carri merci e abilitato, come nave cargo, a trasportare a bordo non pi\u00f9 di 12 persone (rispetto agli originari 998 passeggeri). Cessato ogni servizio regolare per la Sardegna nel 2008, venne inizialmente trasferito a Napoli e sottoposto ai primi lavori di trasformazione per l'adattamento allo stretto di Messina presso i Cantieri del Mediterraneo. Nel mese di agosto 2011 la nave arriv\u00f2 a Messina, dove fu sottoposta a ulteriori lavori presso i cantieri dell'Arsenale Militare. Rinnovata e ristrutturata, la nave \u00e8 entrata in servizio nello Stretto nel mese di luglio 2012. \nDal 2016 a seguito del pignoramento, \u00e8 in disarmo nel porto di Messina\nCaratteristiche tecniche.\nLa \"Logudoro\" differiva in origine delle gemelle \"Villa\" e \"Scilla\", progettate per lo stretto di Messina, avendo servizi alberghieri idonei per affrontare pi\u00f9 di sette ore di navigazione. \u00c8 dotata inoltre di due motori da 8400\u00a0kW, anzich\u00e9 dei quattro meno potenti delle gemelle, e di un sistema di stabilizzazione pi\u00f9 sofisticato e idoneo per il mare aperto. Il ponte principale della nave ha 4 binari per un totale di 378 metri lineari per il trasporto di vagoni ferroviari, mentre il ponte superiore dispone di due corridoi e di due piazzali di poppa e prua per il trasporto di circa 70 autovetture.\nFilm.\nNel 2002 la nave \"Logudoro\" \u00e8 stata protagonista assieme ai suoi membri dell'equipaggio del film-documentario \"L'ultima corsa\" del regista cagliaritano Enrico Pitzianti, dove viene documentata l'ultima partenza della nave dalla Sardegna verso la penisola, e lo stato d'animo dei marittimi che da l\u00ec a breve perderanno il posto di lavoro."}
{"id": "1266739", "revid": "2161151", "url": "https://it.wikipedia.org/wiki?curid=1266739", "title": "Chiesa di San Leonardo", "text": ""}
{"id": "1266741", "revid": "767487", "url": "https://it.wikipedia.org/wiki?curid=1266741", "title": "Lorie", "text": "Spesso \u00e8 stata designata come l'equivalente francese di Britney Spears, specialmente all'inizio della sua carriera musicale.\nBiografia.\nNata da Dominique Pester, programmatore radiofonico di RTL, e da una madre capo contabile, comincia la sua carriera sportiva nel pattinaggio artistico su ghiaccio a sei anni ma smette a 15 anni a seguito di una frattura del menisco (\u00e8 stata operata due volte) a pochi mesi dal Campionato di Francia di pattinaggio artistico.\nGli inizi e i primi successi.\nLorie decide allora di dirigere la sua carriera verso un'altra passione, la musica e dopo la maturit\u00e0 classica, Lorie comincia una serie di casting, accompagnata da suo padre, che diventer\u00e0 pi\u00f9 tardi il suo manager: ci\u00f2 nonostante, a parte la tourn\u00e9e \"Baby boum dance\", nel quale appare con lo pseudonimo di Laurie, non arriva null'altro.\nNel momento in cui sente dire che un amico di suo padre, collaboratore di RTL, il produttore Johnny Williams, cerca una ragazza giovane che sappia ballare e cantare, prende un appuntamento ed esce il suo primo titolo \"Pr\u00e8s de moi\", scritto da Johnny Williams e Louis Element, che non \u00e8 tuttavia accettato da nessuna casa discografica. Williams decide allora di diffondere la canzone gratuitamente su Internet nel 2000. Il titolo \u00e8 scaricato volte in due mesi, il che permette a Lorie di firmare un contratto con la casa discografica Epic Records, e \"Pr\u00e8s de moi\" esce finalmente come singolo, accompagnato da un video molto adolescenziale che avr\u00e0 un buon successo nel 2001: le vendite raggiungono le copie e il disco viene certificato come disco d'oro.\nLa sua ascensione verso il successo accelera: l'album \"Pr\u00e8s de toi\", uscito nell'ottobre dello stesso anno, diventa disco di platino. Successivamente vengono pubblicati \"Je serai (ta meilleure amie)\", che la rende l'invitata di tutte le trasmissioni televisive del momento, e \"Toute seule\", rispettivamente disco d'oro e disco d'argento.\n\"Tendrement\" (2002).\nIl suo secondo album, \"Tendrement\", appare nel 2002 con due singoli, \"J'ai besoin d'amour\" e \"\u00c0 20 ans\", ottenendo un ottimo successo. Nell'aprile 2002, Lorie partecipa alla colonna sonora del film \"Cenerentola II - Quando i sogni diventano realt\u00e0\", cantando \"Oser ses r\u00eaves\" e pubblica il libro \"Mes secrets\" che diventa un best seller. Nello stesso periodo, ufficializza la sua storia d'amore con il cantante Billy Crawford.\nDopo una tourn\u00e9e (\"Lorie Live Tour\"), pubblica il libro \"Ma tourn\u00e9e\" ed il singolo \"Ne me dit rien\" estratto dalla sua tourn\u00e9e. Il suo primo disco \u00e8 edito anche in Giappone, contenenti le versioni inglesi di \"Pr\u00e8s de moi\" e \"Toute seule\", come anche di \"Oser ses r\u00eaves\". Inoltre, gira una pubblicit\u00e0 dove la si vede suonare la chitarra, per la marca Evian. Durante l'estate 2003, escono altri titoli come \"Sur un air latino\", con il video girato a Cuba, che diventa velocemente il tormentone estivo francese, ed il suo primo album live, \"Lorie Live Tour\".\n\"Attitudes\" e \"Rester la m\u00eame\" (2004-2006).\nIn seguito, all'inizio del 2004, esce il suo terzo album studio intitolato \"Attitudes\", con i singoli \"Week-end\", \"Ensorcel\u00e9e\" e successivamente \"La positive attitude\": quest'ultimo ha ispirato all'inizio del 2005 lo slogan del Primo ministro francese Jean-Pierre Raffarin.\nLorie riparte allora sulle strade di una nuova tourn\u00e9e, il \"Week-end tour\". Il singolo scritto da Jean-Jacques Goldman, \"C'est plus fort que moi\", \u00e8 l'estratto dalla sua seconda tourn\u00e9e. A giugno esce la sua linea di abbigliamento, chiamata semplicemente \"Lorie\", unicamente commercializzata nei grandi magazzini Z, che ottiene un gran successo.\nNel 2005 viene pubblicata la sua prima compilation, \"Best Of\", con tutti i singoli pi\u00f9 \"Les ventres ronds\", inedito del Week-end tour, \"Toi &amp; moi\" e \"Quand tu danses\", dedicato al suo nuovo compagno Chris.\nIn seguito viene pubblicato \"Rester la m\u00eame\", un album dalle diverse influenze, come zouk, RnB ed electro dove Lorie vuole rendere pi\u00f9 matura la sua immagine. Il primo singolo che porta lo stesso titolo dell'album viene interpretato insieme al gruppo rap Second Degr\u00e9. Seguono \"S.O.S.\", \"Parti pour zouker\" e \"Fashion Victim\", estratto dalla terza tourn\u00e9e \"Lorie tour 2006\".\nAttivit\u00e0 televisiva e il ritorno alla musica (2007-).\nDopo anni di collaborazione con Johnny Williams, Lorie decide di produrre da sola le proprie pubblicazioni e di scegliere le proprie canzoni in maniera autonoma.\nIl 26 novembre 2007 esce l'album \"2lor en moi?\" composto da Fr\u00e9d\u00e9ric Ch\u00e2teau, certificato disco d'oro alla fine dell'anno per le sue oltre copie vendute.. A questo album segue \"Le Tour 2Lor\" iniziato il 3 ottobre 2008 e conclusosi nel dicembre dello stesso anno, interrompendo momentaneamente la sua carriera musicale.\nNell'estate di quell'anno infatti partecipa al film di TF1 \"Fire &amp; Ice - La sfida pi\u00f9 grande\" nel ruolo di una solitaria pattinatrice. In seguito partecipa come guest star al telefilm \"Febbre d'amore\" nel periodo in cui il cast ha transitato a Parigi. Nell'ottobre 2010 \u00e8 protagonista insieme ad Alain Delon del film \"Un mari de trop\".\nA novembre 2011 riprende la sua attivit\u00e0 musicale pubblicando l'album \"Regarde-moi\", composto nuovamente da Fr\u00e9d\u00e9ric Ch\u00e2teau, tuttavia si rivela un flop commerciale e ci\u00f2 provoca la rottura con la casa discografica.\nNel 2012 pubblica con la nuova etichetta indipendente LMD2 Production \"Danse\", un album di cover composto da Essa\u00ef Altounian, pubblicato l'8 ottobre sul sito vente-privee.com. Nell'album \u00e8 contenuto il singolo \"Le coup de soleil\", cantato originariamente da Riccardo Cocciante nel 1979. Per promuovere gli ultimi due album, Lorie ha annunciato un tour che si svolger\u00e0 nella primavera del 2013."}
{"id": "1266745", "revid": "767487", "url": "https://it.wikipedia.org/wiki?curid=1266745", "title": "Le campane di Santa Maria", "text": "Le campane di Santa Maria (\"The Bells of St. Mary's\") \u00e8 un film del 1945 diretto da Leo McCarey con Bing Crosby, Ingrid Bergman e Henry Travers.\nFu il film col maggiore incasso nell'anno 1945.\nTrama.\nNella parrocchia di Santa Maria, che \u00e8 anche una scuola, arriva padre O'Malley. La situazione che trova non \u00e8 delle migliori: un miliardario sta tentando di far abbattere la scuola assieme ad altri edifici per un investimento immobiliare.\nDopo gli iniziali contrasti con la madre Superiora Suor Benedetta, padre O'Malley riuscir\u00e0, con l'aiuto della suora stessa, a salvare la scuola e la parrocchia e a far s\u00ec che il milionario rinunci ai suoi progetti cedendo un edificio alla parrocchia. Suor Benedetta dovr\u00e0 ritirarsi in sanatorio per la tubercolosi.\nProduzione.\nLa lavorazione del film dur\u00f2 dal 1\u00ba marzo al 14 maggio 1945. Alcune scene aggiunte furono girate a fine giugno 1945.\nDistribuzione.\nIl copyright del film, richiesto dalla Rainbow Productions, Inc., fu registrato il 7 maggio 1945 con il numero LP1000.\nA New York, il film venne presentato il 6 dicembre 1945.\nBing Crosby aveva gi\u00e0 interpretato il personaggio di padre Chuck O'Malley nel film \"La mia via\", diretto l'anno precedente sempre da McCarey. Con quella pellicola Crosby aveva vinto l'Oscar al miglior attore. Anche \"Le campane di Santa Maria\" far\u00e0 guadagnare la candidatura a Crosby come miglior attore e alla Bergman quella come migliore attrice, ma nessuno dei due vincer\u00e0 la statuetta. L'unico Oscar verr\u00e0 assegnato al fonico Stephen Dunn per la migliore ripresa sonora.\nDivenne non solo il film di maggior successo di quell'anno, ma anche di tutta la storia della RKO.\nLa pellicola , in occasione della sua messa in onda in televisione."}
{"id": "1266748", "revid": "729019", "url": "https://it.wikipedia.org/wiki?curid=1266748", "title": "Katie Lea", "text": "Carriera.\nGli esordi (2000\u20132005).\nNel 2000 Katarina Waters inizi\u00f2 ad allenarsi presso la UK Hammerlock, dopo aver cercato su internet una scuola di wrestling. Lavorando in un territorio NWA, ebbe la possibilit\u00e0 di partecipare allo show \"Trans-Atlantic Wrestling Challenge\" trasmesso su una TV del Regno Unito, che vedeva contrapposti wrestler NWA inglesi e statunitensi. Durante il torneo, utilizzando lo pseudonimo Nikita, vinse la Women's Championship Cup.\nLa ragazza continu\u00f2 a fare esperienza nel mondo del wrestling, lottando tra il 2002 e la prima met\u00e0 del 2005 in alcune delle pi\u00f9 importanti federazioni europee.\nOhio Valley Wrestling (2005\u20132008).\nNel maggio 2005 la Waters firm\u00f2 un contratto di sviluppo con la WWE. Fu assegnata alla OVW, dove debutt\u00f2 con lo pseudonimo di Katie Lea.\nIl 1\u00ba novembre 2006, Lea sconfisse ODB, Ariel, Beth Phoenix, Serena, Roni Jonah, Melody e Jenny Mae in un 8-Women Gauntlet Match diventando per la prima volta OVW Women's Champion. Successivamente Katie difese il titolo contro Beth Phoenix nel primo Ladies Ladder Match della storia.\nAgli inizi del 2007 Katie partecip\u00f2 al concorso \"Miss OVW 2007\", che per\u00f2 venne vinto da ODB. Lea perse il titolo contro ODB il 1\u00ba giugno 2007.\nIl 5 settembre durante uno show OVW Katie present\u00f2 un nuovo segmento dello show intitolato \"Kat's Kradle\", presentando Melody come sua nuova assistente.\nWorld Wrestling Entertainment (2008\u20132010).\nL'11 febbraio 2008 debutt\u00f2 nel \"roster\" di \"Raw\" con il ring-name di Katie Lea Burchill, interpretando la \"gimmick\" della sorella di Paul Burchill (\"kayfabe\"). I piani iniziali prevedevano una serie di vittorie in singolo di Paul, per poi rivelare un incesto tra i due; la \"storyline\" venne per\u00f2 accantonata poich\u00e9 ritenuta troppo spinta. Katie Lea tent\u00f2 quindi l'assalto al WWE Women's Championship di Mickie James, ma non riusc\u00ec a conquistare la cintura.\nIl 30 dicembre 2009 Katie Lea approd\u00f2 nel \"roster\" della ECW insieme al fratello Paul. Nel brand estremo ha lottato poche volte contro Alicia Fox e le Bella Twins ma nella maggior parte delle puntate ha fatto da accompagnatrice al suo fratello.\nPaul Burchill ingaggia poi una rivalit\u00e0 con The Hurricane e nell'episodio del 17 novembre 2009 perde l'incontro decisivo con Hurricane in cui assieme a sua sorella si giocava la permanenza nel brand.\nKatie Lea Burchill torna a Raw l'11 gennaio 2010 ma nel suo match d'esordio viene sconfitta da Eve Torres.\nNell'occasione il fratello Paul non era con lei. Katie Lea viene licenziata dalla WWE il 22 aprile 2010.\nTotal Nonstop Action (2010\u20132012).\nil 23 dicembre 2010 sostituisce Velvet Sky per un infortunio nella finale del torneo per il TNA Knockouts Tag Team Championship e vince assieme ad Angelina Love e diventando cos\u00ec parte delle Beautiful People. il 13 marzo 2011 perdono i titoli contro Sarita e Rosita. Ad Hardcore Justice sconfigge Mickie James e conquista il TNA Knockouts Championship. Il 1\u00ba settembre 2011 nella puntata di iMPACT! perde la corona sempre contro Mickie James.A No Surrender riconquista il titolo Knockouts sempre battendo Mickie James. A Bound for Glory perde nuovamente il titolo contro Mickie James, Madison Rayne e Velvet Sky vinto da quest'ultima.\n5 aprile 2012 combatte in un match per stabilire la sfidante della campionessa Gail Kim: a vincere \u00e8 Velvet Sky.\nIl 9 settembre viene svincolata dalla TNA."}
{"id": "1266752", "revid": "339392", "url": "https://it.wikipedia.org/wiki?curid=1266752", "title": "Imperatrice Teodora", "text": ""}
{"id": "1266754", "revid": "1573940", "url": "https://it.wikipedia.org/wiki?curid=1266754", "title": "Chiesa di San Martino di Ducentola", "text": "La chiesa di San Martino di Ducentola \u00e8 un edificio sacro che si trova nella localit\u00e0 omonima a Capannori.\nDescrizione.\nLa chiesa, a navata unica con abside, \u00e8 menzionata come gi\u00e0 esistente nell'893, ma \u00e8 di costruzione pi\u00f9 antica: infatti il paramento dei fianchi e della parte inferiore della facciata rivela la tipica struttura muraria a ciottoli di fiume, messi in opera a lisca di pesce, che ne fa risalire la datazione all'VIII secolo.\nL'edificio fu poi rialzato e l'abside sostituita da una nuova struttura a bozze squadrate di arenaria di medie dimensioni; l'archivolto della monofora centrale, l'unica originale, segnato da tre sottili incisioni falcate che trovano precise rispondenze in altri edifici medievali della Media Valle del Serchio, consente di datare questa parte dell'edificio agli inizi dell'XI secolo."}
{"id": "1266759", "revid": "767487", "url": "https://it.wikipedia.org/wiki?curid=1266759", "title": "Killing Zelda Sparks", "text": "Killing Zelda Sparks \u00e8 un film del 2007 diretto da Jeff Glickman.\nTrama.\nZelda Sparks torna nella sua vecchia cittadina di New Essex; due vecchi amici del liceo, Craig Blackshear e Terry Seville, decidono di fare uno scherzo di cattivo gusto alla fidanzata di Craig, ma la birichinata avr\u00e0 una svolta mortale."}
{"id": "1266760", "revid": "580", "url": "https://it.wikipedia.org/wiki?curid=1266760", "title": "Coppa Italia di calcio da tavolo 1982", "text": "La sesta Coppa Italia di calcio da tavolo venne organizzata dalla F.I.C.M.S. a Roma l'11 e 12 dicembre 1982. La competizione si articol\u00f2 su una selezione regionale delle squadre, le vincitrici di ogni regione accedevano ad un raggruppamento interregionale con criterio geografico (Nord, Centro e Sud). La vincitrice di ogni raggruppamento si qualific\u00f2 per la \"final-four\", il SC Dark Valley L'Aquila ammesso di diritto in quanto detentore del trofeo. I singoli \"match\" si svolsero tra 3 giocatori per ciascuna squadra che, in tre turni di gioco, si incontrarono tra loro per un totale di 9 partite. Ad ogni singola vittoria vennero attribuiti 2 punti, al pareggio 1, alla sconfitta 0."}
{"id": "1266762", "revid": "1979289", "url": "https://it.wikipedia.org/wiki?curid=1266762", "title": "Laghi di Avigliana", "text": "I laghi di Avigliana sono due piccoli laghi di origine morenica, situati nel comune di Avigliana, nella citt\u00e0 metropolitana di Torino, e parzialmente protetti da una Riserva Naturale.\nLe diverse morene frontali concentriche furono prodotte da una lingua meridionale del ghiacciaio pleistocenico della Val di Susa (o \"segusino\"), alla sua massima estensione. Al ritiro dello stesso, l'accumulo di acque di fusione e di precipitazione negli spazi chiusi dalle morene cre\u00f2 i laghi.\nEssi sono separati da uno stretto istmo e, in base alla loro superficie, vengono chiamati rispettivamente Lago Grande e Lago Piccolo.\nDescrizione.\nLago Grande.\nIl Lago Grande, un tempo detto \"Lago della Madonna\", ha una estensione di 91,4 ettari, una profondit\u00e0 massima di 28 metri e si trova a quota media 352\u00a0m. s.l.m. Dal lato nord-ovest del Lago Grande fuoriesce il canale della Naviglia, il corso d'acqua emissario che attraversa la torbiera della Palude dei Mareschi tra Avigliana e Sant'Ambrogio di Torino per immettersi nella Dora Riparia. Nella zona oggi paludosa dei Mareschi a seguito del ritiro del ghiacciaio segusino si era probabilmente formato anche un terzo lago, che per\u00f2 ebbe vita breve essendo stato in gran parte ricoperto dai detriti scivolati gi\u00f9 dai rilievi collinari circostanti.\nPosto pi\u00f9 a settentrione di quello Piccolo, sulle sue rive si sono sviluppate varie attivit\u00e0 umane e, di recente, \u00e8 tornato balneabile. Lungo la sponda nella parte settentrionale del lago \u00e8 stata costruita una passerella galleggiante ad uso turistico. Nel 2016 il Lago Grande \u00e8 stato giudicato da Legambiente e Touring Club Italiano come terzo lago pi\u00f9 bello e pulito d'Italia.\nDi particolare interesse sulle rive del lago \u00e8 il Santuario della Madonna dei Laghi.\nLago Piccolo.\nIl Lago Piccolo, detto anche \"Lago di Trana\" e un tempo chiamato \"Lago di San Bartolomeo\" (dal nome della borgata che si affaccia sulla sua sponda meridionale), ha un'estensione di 61,09 ettari, una profondit\u00e0 massima di 12 metri e si trova poco pi\u00f9 in alto del lago Grande a quota media 356\u00a0m. s.l.m. Riceve tanti rivi immissari dalle colline boscose circostanti, il pi\u00f9 importante dei quali \u00e8 il Rio Freddo, e sversa le sue acque nel Lago Grande per mezzo di un canale che taglia a met\u00e0 l'istmo.\nA differenza del Lago Grande, conserva abbastanza bene le caratteristiche naturali, ed \u00e8 un'apprezzata oasi naturalistica; sulle sue rive vi sono prati, una fascia di boschi e canneti, e non \u00e8 consentita la balneazione.\nFauna.\nLa zona del lago ha una fauna tipicamente prealpina lacustre ed \u00e8 biotopo confinante con quello di collina e bassa montagna e della zona umida dei mareschi.\nLa fauna avicola \u00e8 particolarmente abbondante e l'area ospita numerose specie di uccelli tra cui aironi cenerini, germani reali, folaghe, svassi e gallinelle d'acqua.\nInoltre le specie ittiche presenti sono carpa, carassio, persici trota (\"black bass\"), persici reali, persici sole nonch\u00e9 tinche e scardole.\n\u00c8 anche presente una florida popolazione di pesci gatto.\nIl parco.\nLa zona paludosa attorno ai laghi costituisce il Parco naturale dei laghi di Avigliana fin dal 1980."}
{"id": "1266767", "revid": "1186766", "url": "https://it.wikipedia.org/wiki?curid=1266767", "title": "Massiccio del Luberon", "text": "Il Massiccio del Luberon (in occitano provenzale: \"Leberon\" secondo la norma classica o \"Leberoun\" secondo la norma mistraliana) \u00e8 un massiccio montuoso francese non molto alto che si estende da est a ovest tra i dipartimenti delle Alpi dell'Alta Provenza e del Vaucluse.\nClassificazione.\nSecondo la Partizione delle Alpi del 1926 il massiccio apparteneva alle Prealpi del Delfinato.\nSecondo la SOIUSA il massiccio \u00e8 un supergruppo alpino ed ha la seguente classificazione:\nGeografia.\nIl massiccio del Luberon \u00e8 delimitato:\nIl punto pi\u00f9 alto della montagna del Luberon \u00e8 il Mourre N\u00e8gre nel grande Luberon, cima arrotondata che si eleva a 1125 metri.\nSuddivisione.\nSecondo la SOIUSA il massiccio si suddivide in un gruppo e due sottogruppi:\nLe montagne.\nQuesto massiccio comprende tre montagne:\nTra le tre montagne si inseriscono due vie di comunicazione nord-sud: la D907 poi la D956 da una parte, e la D943 dall'altra parte. Quest'ultima collega Lourmarin a Bonnieux e Apt attraverso la comba di Lourmarin.\nFlora e Fauna.\nLa grande ricchezza di flora e di fauna della regione classifica questo territorio tra i siti d'interesse nazionale ed europeo. Si possono contare circa 1500 specie di vegetali (circa il 30% della flora francese) e circa 2300 lepidotteri (il 40% delle specie che vivono in Francia); 135 per gli uccelli (50% dell'avifauna francese).\nIl Luberon presenta una grande variet\u00e0 biologica: a mezza strada tra Alpi ed il Mar Mediterraneo, vi si trova un miscuglio di caratteri alpini e mediterranei. D'altra parte il suo orientamento est-ovest porta a una grande differenza di soleggiamento tra i versanti nord e sud.\nInoltre la comba di Lourmarin e la valle dell'Aiguebrun corrispondono anche a dei biotopi diversi."}
{"id": "1266768", "revid": "111659410", "url": "https://it.wikipedia.org/wiki?curid=1266768", "title": "Coppa Italia di calcio da tavolo 1980", "text": "La quarta Coppa Italia di calcio da tavolo venne organizzata dalla F.I.C.M.S. a Bologna il 29 e 30 novembre 1980. La competizione si articol\u00f2 su una selezione regionale delle squadre, le vincitrici di ogni regione accedevano ad un raggruppamento interregionale con criterio geografico (Nord, Centro e Sud). La vincitrice di ogni raggruppamento si qualific\u00f2 per la \"final-four\", il SC Puma Montecchio fu ammesso di diritto in quanto detentore del trofeo. I singoli \"match\" si svolsero tra 3 giocatori per ciascuna squadra che, in tre turni di gioco, si incontrarono tra loro per un totale di 9 partite. Ad ogni singola vittoria vennero attribuiti 2 punti, al pareggio 1, alla sconfitta 0."}
{"id": "1266772", "revid": "26601", "url": "https://it.wikipedia.org/wiki?curid=1266772", "title": "Borga dei Martiri", "text": ""}
{"id": "1266774", "revid": "636928", "url": "https://it.wikipedia.org/wiki?curid=1266774", "title": "Gu\u00e0", "text": "Il fiume Gu\u00e0 \u00e8 un corso d'acqua del Veneto.\nIdronimo.\nGu\u00e0 deriva da guado in quanto un tempo in localit\u00e0 Molinetto di Montecchio Maggiore, nei pressi dell'attuale ponte sul Gu\u00e0, il fiume si prestava ad essere guadato; altra ipotesi del nome deriva da \"le Gue\" ovvero diramazioni del fiumi che si verificavano nelle esondazioni.\nCorso del fiume.\nNasce dalla confluenza dei torrenti Agno e Restena presso Tezze di Arzignano. Scorre nelle campagne a ovest dei Colli Berici, bagnando, tra l'altro, Montecchio Maggiore, Montorso Vicentino, Zermeghedo, Montebello Vicentino, Sarego e Lonigo. Dopo Bagnolo di Lonigo entra nella provincia di Verona e lambisce Zimella, Cologna Veneta, Pressana e Roveredo di Gu\u00e0. Passa quindi per la provincia di Padova e, in corrispondenza di Borgo Frassine di Montagnana, le sue acque vengono incanalate nel fiume Frassine, di origine artificiale.\nRiceve le acque del torrente Poscola in territorio di Montecchio Maggiore.\nFino al XVI secolo le acque del Chiampo confluivano nel Gu\u00e0\nDalla sorgente alla foce.\nIl Gu\u00e0 nasce dall'Agno, ma prima di sfociare nel canale Gorzone, cambia nome parecchie volte:\nBacini di espansione.\nBacino di espansione a le rote del Gu\u00e0.\nAl confine tra Trissino e Tezze di Arzignano esiste un bacino di espansione che presenta delle briglie trasversali per ridurre il trasporto di ghiaia a valle. Questa zona viene denominata \"le rote del Gu\u00e0\".\n\u00c8 previsto un progetto per la trasformazione di questo bacino in un bacino di espansione che possa accogliere fino a 3,9 milioni di metri cubi\nBacino di espansione di Montebello Vicentino.\nA Montebello Vicentino, tra il fiume Gu\u00e0 e il torrente Chiampo, esiste un bacino di espansione.\nIl progetto di costruzione dell'ing. Ugo Colonna \u00e8 stato presentato il giorno 11 agosto 1926 per porre fine ai danni dei territori a valle e fu usato per la prima volta il 26 marzo 1928\nNel 1981 l'argine a sud del bacino sopra cui scorre la Statale 11 \u00e8 stato rinforzato con un muro in cemento armato molto profondo e spesso cos\u00ec da rinforzare lo sbarramento e ripulito, recuperando la capacit\u00e0 di invaso originaria.\nA giovamento dell'est veronese,\n in seguito all'Alluvione del Veneto del 2010 che ha interessato anche il torrente Alpone (il Chiampo sfocia nell'Alpone), \u00e8 in discussione l'ampliamento del bacino.\nIl Rio Acquetta scorre all'interno del bacino e su di esso confluiscano le acque in uscita del bacino stesso."}
{"id": "1266777", "revid": "1459938", "url": "https://it.wikipedia.org/wiki?curid=1266777", "title": "George Monbiot", "text": "Tiene una rubrica settimanale sul giornale \"The Guardian\".\nCarriera.\nMonbiot ha ricevuto la sua educazione alla Stowe School, una scuola indipendente per ragazzi nel Buckinghamshire e poi al Brasenose College, Oxford, dove ha studiato zoologia. "}
{"id": "1266783", "revid": "729019", "url": "https://it.wikipedia.org/wiki?curid=1266783", "title": "La Vita del Popolo", "text": "La vita del popolo \u00e8 il giornale settimanale della diocesi di Treviso.\nStoria.\nHa iniziato le pubblicazioni il 3 gennaio 1892 per iniziativa dell'Opera dei Congressi con l'appoggio del vescovo Giuseppe Apollonio.\nTra gli animatori e primo direttore del giornale fu Luigi Bellio (dal 1893 al 1901) che lo caratterizz\u00f2, sulla scia degli indirizzi della \"Rerum Novarum\", per l'intransigenza sociale, un attivismo organizzativo di tipo solidaristico e fu strumento di denuncia contro la corruzione, l'inefficienza, il fiscalismo e il burocratismo antipopolari."}
{"id": "1266785", "revid": "767487", "url": "https://it.wikipedia.org/wiki?curid=1266785", "title": "NGC 5676", "text": "NGC 5676 \u00e8 una galassia nella costellazione del Boote.\n\u00c8 un oggetto piuttosto debole; si pu\u00f2 individuare 2,5 gradi a SSE della stella , ma occorrono telescopi di almeno 150-180mm di apertura, dove per altro sar\u00e0 evidente soltanto come un oggetto nebuloso senza dettagli. Occorrono ingrandimenti maggiori per poter notare i suoi bracci di spirale, i quali presentano una notevole estensione specialmente verso ovest; la luminosit\u00e0 del centro non prevale molto su quella del disco. Dista dalla Via Lattea oltre 100 milioni di anni-luce."}
{"id": "1266787", "revid": "767487", "url": "https://it.wikipedia.org/wiki?curid=1266787", "title": "Mathis Type OB", "text": "La Type OB era un'autovettura di fascia medio-alta prodotta tra il 1919 ed il 1920 dalla Casa automobilistica francese Mathis.\nProfilo.\nLa Type OB fu chiamata a riprendere l'eredit\u00e0 della Doctor, ma anche quella della .\nCome queste ultime due vetture, la Type OB andava a collocarsi nella fascia delle vetture di cilindrata intorno agli 1.8 litri, un segmento molto poco popolato nel periodo immediatamente successivo alla Prima guerra mondiale. Era vero tra l'altro che al termine di un conflitto, le risorse economiche dei Paesi coinvolti tendono a scarseggiare e poche sono le persone ancora in grado di potersi permettere vetture pi\u00f9 costose. La Mathis, conscia di ci\u00f2, realizz\u00f2 una vettura di fascia medio-alta, ma bandando al risparmio: il risultato fu una berlina a due porte e ad una sola portiera.\nIl propulsore era un 4 cilindri a valvole laterali, da 1795 cm\u00b3.\nIn nome del risparmio, anche la trasmissione era stata resa elementare: il retrotreno era privo di differenziale. Il cambio era a 4 marce e la trazione era posteriore.\nLa Type OB fu prodotta fino alla fine del 1920, dopodich\u00e9, per rivedere una Mathis di cilindrata tra i 1.6 ed i 2 litri, bisogner\u00e0 attendere fino al 1925, anno di introduzione della Mathis Type LH."}
{"id": "1266789", "revid": "124808", "url": "https://it.wikipedia.org/wiki?curid=1266789", "title": "Hagrid Rubeus", "text": ""}
{"id": "1266794", "revid": "1494169", "url": "https://it.wikipedia.org/wiki?curid=1266794", "title": "Oggetti non stellari nella costellazione del Bulino", "text": "Principali oggetti non stellari presenti nella costellazione del Bulino."}
{"id": "1266795", "revid": "287204", "url": "https://it.wikipedia.org/wiki?curid=1266795", "title": "Riforma imperiale", "text": "La Riforma imperiale (Reichsreform) fu il tentativo, pi\u00f9 volte ripetuto tra il XV e il XVI secolo, di riformare la costituzione del Sacro Romano Impero in senso pi\u00f9 consono alle esigenze dei nascenti Stati moderni, assicurando un governo unitario.\nAntefatti.\nGli imperatori del Sacro Romano Impero, bench\u00e9 anche re di Germania, non erano riusciti a riunire sotto la propria autorit\u00e0 i principali diritti sovrani dello Stato, a differenza di quanto avevano ottenuto i sovrani di Francia e Inghilterra. Al contrario, nel corso dei secoli, il diritto all'imposizione fiscale, il diritto di monetazione e molte altre regalie erano passati alle signorie territoriali e alle citt\u00e0.\nNel Sacro Romano Impero, dunque, il processo che avrebbe portato alla formazione degli stati in senso moderno non avveniva n\u00e9 al livello dell'Impero e n\u00e9 a quello del regno, bens\u00ec a quello delle singole entit\u00e0 territoriali. A partire dal Grande Interregno (1245 - 1273) l'autorit\u00e0 dell'imperatore era direttamente legata alla potenza della sua casata. Agli inizi dell'era moderna una politica unitaria dell'impero era possibile solo quando l'imperatore riusciva a ottenere il consenso dei tre collegi che componevano il Reichstag, impresa peraltro molto difficile per via della differenza degli interessi espressi.\nL'impero non disponeva quindi n\u00e9 di significative entrate fiscali, n\u00e9 di un proprio esercito, e anche le diverse componenti dell'impero seguivano ciascuna una propria politica d'alleanze. Per il Sacro Romano Impero era divenuto impossibile un intervento nei confronti di potenze straniere: non era in grado di svolgere una politica estera, n\u00e9 di condurre guerre, nemmeno in propria difesa. Nel corso del XV secolo, anche per le vicende delle Guerre hussite questo problema divenne drammaticamente evidente persino ai Principi Elettori, di solito molto pi\u00f9 preoccupati della salvaguardia dei propri privilegi che delle sorti dell'Impero.\nPrimi tentativi di riforma dell'Impero.\nTra il 1434 e il 1438, nelle diete di Eger e Norimberga, vennero intrapresi i primi tentativi di riforma dell'Impero, sia su iniziativa dell'imperatore Sigismondo, sia per iniziativa dei principi elettori. Vennero fatte proposte per un divieto della faida, per una riforma del diritto di monetazione e per la suddivisione dell'Impero in \"circoli imperiali\". Ma tutte le proposte fallirono per via della divergenza d'interessi tra imperatore e principi elettori\nSia l'uno che gli altri, infatti, aspiravano ad una maggior efficienza del governo imperiale, ma partendo da premesse opposte. L'imperatore era interessato a rafforzare il proprio potere centrale, mentre i principi puntavano ad una direzione collegiale, nella quale essi potessero avere voce in capitolo. La pubblicistica dell'epoca dimostra come la piccola nobilt\u00e0 e i borghesi appoggiassero il rafforzamento della posizione dell'imperatore, da cui si aspettavano una maggior tutela nei confronti delle richieste dei principi territoriali. D'altra parte l'imperatore medesimo, che a partire al Alberto II era stato espresso quasi unicamente dalla casate degli Asburgo, si interessava della politica dell'impero solo nella misura in cui ci\u00f2 era funzionale ai personali interessi dinastici. Considerando pure che la politica imperiale era volta all'acquisizione di vari territori esterni al regno germanico, che con Carlo v divennero anche troppi, al punto che questi stesso poi li suddivise tra i due eredi.\nI primi provvedimenti di riforma (1495).\nIl progetto di riforma ritrov\u00f2 nuovo slancio sotto l'imperatore Massimiliano I. Dopo il 1477 cerc\u00f2 l'appoggio dell'impero, che doveva difendere a ovest dalle pretese del re di Francia sulla Borgogna (che Massimiliano aveva ottenuto con il matrimonio con Maria di Borgogna), e a sud-est dall'espansione dell'impero ottomano.\nIn occasione della dieta di Worms Massimiliano non si limit\u00f2 a chiedere un versamento \"una tantum\", ma pretese l'introduzione di una tassa imperiale da riscuotere regolarmente e la messa a disposizione di contingenti militari. I principi mostrarono d'accordo, ma non senza contropartite.\nReichsregiment.\nIl portavoce dei principi era Berthold von Henneberg, Arcivescovo di Magonza (e quindi principe elettore), il quale pretese che venisse istituito un \"Reichsregiment\", un organo collegiale di governo dell'impero, del quale facessero parte i pi\u00f9 importanti principi. Il compito dell'organo doveva essere il controllo delle finanze, della difesa e della politica estera imperiale. Era concepito come organo permanente, che sostituisse le diete, che avevano luogo a intervalli irregolari ed erano regolate da procedure molto macchinose. L'imperatore ne avrebbe avuto unicamente la presidenza onoraria.\nTutto ci\u00f2 significava una notevole riduzione del potere imperiale. Ci\u00f2 nonostante Massimiliano, a malincuore, acconsent\u00ec, perch\u00e9 aveva bisogno dell'appoggio dei principi per le sue guerre. Ma tent\u00f2 di procrastinare per quanto gli era possibile l'insediamento dell'organo, che convoco solo nel 1500, dopo che la Dieta di Augusta aveva dato il via libera alla formazione di una milizia imperiale. Del Reichsregiment facevano parte, oltre all'imperatore, 20 rappresentanti dei principi e delle citt\u00e0 libere dell'Impero. Ma le divergenze tra i principi e la diffidenza di Massimiliano verso quest'organo fecero s\u00ec che venisse sciolto gi\u00e0 nel 1502. Un secondo tentativo, intrapreso da Carlo V tra il 1521 e il 1531, fall\u00ec a sua volta.\nGemeiner Pfennig.\nUna seconda decisione della dieta del 1495 riguardava l'introduzione, per la prima volta, di un'imposta destinata ai fabbisogni dell'impero, il cosiddetto \"Gemeiner Pfennig\", che doveva essere versata annualmente da ogni suddito dell'impero di et\u00e0 superiore ai 15 anni.\nQuest'imposta assicurava all'impero, per la prima volta nella sua storia, i mezzi finanziari per una politica indipendente, senza che fosse necessario ricorrere all'appoggio dei principi. Ma la sua introduzione provoc\u00f2 un'accanita resistenza. La Confederazione svizzera, che da sempre considerava gli Asburgo una minaccia, rifiut\u00f2 di versarla, e dopo la vittoria conseguita nella Guerra sveva del 1499, venne liberata da quest'obbligo.\nLandfrieden perpetuo e Reichskammergericht.\nUn'ulteriore richiesta dei principi fu l'indizione di un Landfrieden perpetuo, che mettesse fine alle faide in tutto l'impero, e che sostituisse alla risoluzione violenta dei conflitti procedure giurisdizionali. Sempre su richiesta dei principi, per sorvegliare sull'attuazione del Landfrieden, venne istituito un apposito tribunale, il Reichskammergericht (\"Camerae Imperialis Judici\"), che si riun\u00ec dapprima a Francoforte, quindi a Spira e a Wetzlar.\nFino ad allora l'imperatore era sempre stato l'istanza ultima della giurisdizione, anche se l'esecuzione delle sentenze imperiali falliva regolarmente per la resistenza dei principi. Ci\u00f2 nonostante non era interesse di Massimiliano che la suprema istanza giurisdizionale dell'impero fosse trasferita ad un organo fisso, disgiunto dalla persona dell'imperatore. Cos\u00ec, nel 1498, istitu\u00ec il \"Reichshofrat\" (Consiglio imperiale aulico), soggetto unicamente all'imperatore, che rimase, sino allo scioglimento dell'impero (1806) l'ultima istanza giurisdizionale della Germania.\nCircoli imperiali.\nCinque anni dopo la dieta di Worms, nel 1500, venne intrapreso un secondo passo della riforma, istitutendo i Reichskreis (\"circoli imperiali\"), che, in origine, erano pensati unicamente come distretti elettorali per il Reichsregiment. In seguito vennero loro affidati anche i compiti di eseguire le sentenza del Reichskammergericht, di vigilare su zecche e dazi, di riscuotere le imposte, ma soprattutto quello di mettere a disposizione e provvedere al mantenimento di contingenti di truppe per l'esercito imperiale. Si trattava di compiti cui le signorie territoriali di minor dimensione non potevano far fronte: e per questo venivano radunati in un'entit\u00e0 di grandi dimensioni, il Reichskreis, appunto.\nIl governo del Reichskreis era affidato al Kreistag (\"dieta\" di circolo), che veniva di norma convocata dal Kreisausschreibender F\u00fcrst (\"principe convocante\"), un ufficio riservato, solitamente, alla casata pi\u00f9 importante del circolo.\nNel 1512 il numero dei circoli imperiali pass\u00f2 da sei a dieci, quando le nuove competenze loro affidate resero necessaria una copertura pi\u00f9 completa dei territori imperiali. Non vennero compresi in alcun circolo i cantoni svizzeri, il Regno di Boemia con Lausitz e la Slesia, nonch\u00e9 l'Italia settentrionale: in pratica solo il territorio del nominale regno germanico.\nI risultati della riforma.\nLa riforma non ebbe, in definitiva, alcun effetto di rilievo. I Reichskreis e il Reichskammergericht furono gli unici organi che permanettero a lungo: il processo di formazione dello Stato moderno era gi\u00e0 troppo progredito, all'interno delle singole signorie che formavano l'impero, ed era impossibile bloccare questo sviluppo e trasferirlo all'Impero nel suo complesso. Gli imperatori stessi, d'altra parte, non erano disposti a rinunciare alle proprie prerogative a favore di un governo centrale forte su base collegiale.\nI tentativi militari di ottenere un governo centrale forte sotto la guida dell'imperatore furono sempre condannati al fallimento. Le maggiori chanches di successo le ebbe Carlo V, dopo la sua vittoria nella guerra smalcaldica. Nella Dieta di Augusta impose a principi e citt\u00e0 imperiali una risoluzione delle dispute religiose che andava incontro soprattutto alle posizioni cattoliche (in mancanza dell'intervento conciliare da parte del Papa). Ma contro questa dimostrazione di forza si form\u00f2 immediatamente un'opposizione, formata da principi sia cattolici che protestanti, che culmin\u00f2 nella Rivolta dei principi del 1552. Pi\u00f9 di 70 anni dopo fu Ferdinando II a tentare di imporsi, dopo le prime vittorie di Wallenstein nella guerra dei trent'anni, almeno per la restituzione dei beni rapinati. Anche in quest'occasione subito si form\u00f2 una forte coalizione di principi tedeschi, appoggiati da potenze straniere, che tentarono in ogni modo di impedire che l'intera Germania finisse sotto il controllo dell'imperatore."}
{"id": "1266799", "revid": "120106389", "url": "https://it.wikipedia.org/wiki?curid=1266799", "title": "Me\u0161\u010d\u00ebra", "text": "La regione della Me\u0161\u010d\u00ebra (pronuncia: [m\u02b2\u026a\u02c8\u0255\u02d0\u0275r\u0259]), chiamata anche bassopiano della Me\u0161\u010d\u00ebra ( \"Me\u0161\u010d\u00ebrskaja nizmennost'\") \u00e8 una vasta (circa 25.000 km\u00b2) regione pianeggiante, estesa nella parte centrale della Russia europea. Il nome \u00e8 stato mutuato da quello di una popolazione finnica, i me\u0161\u010d\u00ebra appunto, che abitavano la zona nei secoli precedenti all'arrivo dei popoli slavi. La Me\u0161\u010d\u00ebra risulta compresa nel territorio degli oblast' di Mosca, Vladimir e Rjazan'; si parla cos\u00ec di Me\u0161\u010d\u00ebra di Mosca, Me\u0161\u010d\u00ebra di Vladimir, Me\u0161\u010d\u00ebra di Rjazan'.\nGeografia.\nL'intera regione ha una forma grossolanamente rettangolare, delimitata a sud e a est dal corso del fiume Oka, a nord dalla Kljaz'ma e a ovest dalla Sudogda e dalla Kolpna; \u00e8 inoltre attraversata e (mal) drenata dai fiumi Pra e Gus'.\nSi tratta di una regione relativamente depressa, anche nel pur piatto panorama del Bassopiano Sarmatico, dato che le quote dell'intera zona oscillano da 80 a 130 m s.l.m.; il difficile drenaggio delle acque superficiali favorisce lo sviluppo di estese zone paludose.\nClima e vegetazione.\nIl clima della regione della Me\u0161\u010dera \u00e8 analogo a quello della Russia europea centro-occidentale, con stagioni estive brevi, tiepide e piuttosto piovose, frequentemente interessate da masse d'aria umida di origine atlantica, e inverni freddi e piuttosto lunghi, caratterizzati dall'alternanza di condizioni anticicloniche siberiane (portatrici di intenso freddo secco) e di pi\u00f9 miti irruzioni di aria atlantica da ovest. Ne risulta un clima piuttosto continentale, ma senza gli eccessi che caratterizzano le zone situate pi\u00f9 a oriente.\nComplessivamente, il mese pi\u00f9 freddo dell'anno (mediamente gennaio) vede temperature medie che scendono intorno a 8-9 \u00b0C sotto zero, mentre luglio, solitamente il mese pi\u00f9 caldo, ha medie intorno ai 18-19\u00a0\u00b0C. Le precipitazioni, quantunque abbastanza scarse, sono presenti per la maggior parte nella stagione di crescita.\nQueste caratteristiche climatiche rendono la Me\u0161\u010d\u00ebra una zona abbastanza peculiare dal punto di vista floristico, dato che si trova approssimativamente sulla linea di confine fra il bioma della foresta boreale di conifere (la taiga) e il bioma della foresta di latifoglie; alla sua estremit\u00e0 orientale, inoltre, il manto forestale si dirada, introducendo le zone steppiche che fanno la loro comparsa gi\u00e0 intorno al basso corso del fiume Oka."}
{"id": "1266801", "revid": "287204", "url": "https://it.wikipedia.org/wiki?curid=1266801", "title": "Mescera", "text": ""}
{"id": "1266810", "revid": "80339", "url": "https://it.wikipedia.org/wiki?curid=1266810", "title": "Meshchera", "text": ""}
{"id": "1266811", "revid": "767487", "url": "https://it.wikipedia.org/wiki?curid=1266811", "title": "Deaf to Our Prayers", "text": "Deaf to Our Prayers \u00e8 il quinto album del gruppo metalcore tedesco Heaven Shall Burn pubblicato nel 2006 dalla Century Media.\n\u00c8 stato pubblicato anche in edizione limitata, insieme a un DVD contenente un intero concerto e il video di \"The Weapon They Fear\", canzone inclusa nel precedente album.\nDella canzone \"Counterweight\" \u00e8 stato girato un video."}
{"id": "1266812", "revid": "80339", "url": "https://it.wikipedia.org/wiki?curid=1266812", "title": "Meshch\u00ebra", "text": ""}
{"id": "1266813", "revid": "599013", "url": "https://it.wikipedia.org/wiki?curid=1266813", "title": "Mesc\u00ebra", "text": ""}
{"id": "1266815", "revid": "80339", "url": "https://it.wikipedia.org/wiki?curid=1266815", "title": "Meshchyora", "text": ""}
{"id": "1266816", "revid": "35813", "url": "https://it.wikipedia.org/wiki?curid=1266816", "title": "Riziero Ortolani", "text": ""}
{"id": "1266821", "revid": "767487", "url": "https://it.wikipedia.org/wiki?curid=1266821", "title": "Hakui", "text": "Hakui \u00e8 una citt\u00e0 giapponese della prefettura di Ishikawa."}
{"id": "1266822", "revid": "140261", "url": "https://it.wikipedia.org/wiki?curid=1266822", "title": "Azionamenti elettrici", "text": ""}
{"id": "1266823", "revid": "767487", "url": "https://it.wikipedia.org/wiki?curid=1266823", "title": "Hakusan", "text": "Hakusan \u00e8 una citt\u00e0 giapponese della prefettura di Ishikawa.\nNel 1997 vi sono stati rinvenuti resti fossili di kaganaias."}
{"id": "1266825", "revid": "1543377", "url": "https://it.wikipedia.org/wiki?curid=1266825", "title": "Kaga", "text": "Kaga \u00e8 una citt\u00e0 giapponese della prefettura di Ishikawa.\nAmministrazione.\nGemellaggi.\nKaga \u00e8 gemellata con:"}
{"id": "1266826", "revid": "80339", "url": "https://it.wikipedia.org/wiki?curid=1266826", "title": "Sierozem", "text": ""}
{"id": "1266827", "revid": "767487", "url": "https://it.wikipedia.org/wiki?curid=1266827", "title": "Kahoku", "text": "Kahoku \u00e8 una citt\u00e0 giapponese della prefettura di Ishikawa."}
{"id": "1266831", "revid": "2208340", "url": "https://it.wikipedia.org/wiki?curid=1266831", "title": "Komatsu", "text": " \u00e8 una citt\u00e0 giapponese della prefettura di Ishikawa."}
{"id": "1266832", "revid": "2208340", "url": "https://it.wikipedia.org/wiki?curid=1266832", "title": "Nanao", "text": " \u00e8 una citt\u00e0 giapponese della prefettura di Ishikawa."}
{"id": "1266833", "revid": "767487", "url": "https://it.wikipedia.org/wiki?curid=1266833", "title": "Nomi (Ishikawa)", "text": "Nomi \u00e8 una citt\u00e0 giapponese della prefettura di Ishikawa."}
{"id": "1266836", "revid": "110157", "url": "https://it.wikipedia.org/wiki?curid=1266836", "title": "Suzu", "text": "Suzu \u00e8 una citt\u00e0 giapponese della prefettura di Ishikawa."}
{"id": "1266837", "revid": "767487", "url": "https://it.wikipedia.org/wiki?curid=1266837", "title": "Wajima", "text": "Wajima \u00e8 una citt\u00e0 giapponese della prefettura di Ishikawa.\nAltri progetti.\nA Wajima nacque il mangaka Go Nagai"}
{"id": "1266838", "revid": "1305772", "url": "https://it.wikipedia.org/wiki?curid=1266838", "title": "Catacombs", "text": ""}
{"id": "1266845", "revid": "117520792", "url": "https://it.wikipedia.org/wiki?curid=1266845", "title": "Hachimantai", "text": "Hachimantai \u00e8 una citt\u00e0 giapponese della prefettura di Iwate."}
{"id": "1266846", "revid": "110157", "url": "https://it.wikipedia.org/wiki?curid=1266846", "title": "Hanamaki", "text": " \u00e8 una citt\u00e0 giapponese della prefettura di Iwate."}
{"id": "1266847", "revid": "110157", "url": "https://it.wikipedia.org/wiki?curid=1266847", "title": "Ichinoseki", "text": " \u00e8 una citt\u00e0 giapponese della prefettura di Iwate."}
{"id": "1266848", "revid": "110157", "url": "https://it.wikipedia.org/wiki?curid=1266848", "title": "Kamaishi", "text": " \u00e8 una citt\u00e0 giapponese della prefettura di Iwate.\nLa citt\u00e0 ha subito diverse distruzioni nel corso della sua storia. Le pi\u00f9 recenti sono dovute al terremoto Meiji-Sanriku e conseguente tsunami del 1896, ai pesanti bombardamenti della marina militare degli Stati Uniti nel 1945 e al terremoto e maremoto del T\u014dhoku del 2011 che ha causato la morte di pi\u00f9 di 1000 abitanti di Kamaishi."}
{"id": "1266849", "revid": "1702319", "url": "https://it.wikipedia.org/wiki?curid=1266849", "title": "Kitakami", "text": " \u00e8 una citt\u00e0 giapponese della prefettura di Iwate."}
{"id": "1266851", "revid": "767487", "url": "https://it.wikipedia.org/wiki?curid=1266851", "title": "Andrea Lo Forte Randi", "text": "Letterato, storico, poliglotta e uomo di vasta cultura, fu professore di letteratura comparata all'Universit\u00e0 di Roma."}
{"id": "1266852", "revid": "110157", "url": "https://it.wikipedia.org/wiki?curid=1266852", "title": "Kuji", "text": "Kuji \u00e8 una citt\u00e0 giapponese della prefettura di Iwate."}
{"id": "1266854", "revid": "1318658", "url": "https://it.wikipedia.org/wiki?curid=1266854", "title": "Pietro Ubaldi", "text": "Carriera.\nAttivo soprattutto nel campo del doppiaggio di cartoni animati, anime, film e videogiochi, al cinema ha doppiato Geoffrey Rush, nel ruolo di Hector Barbossa, nei film della saga di \"Pirati dei Caraibi\" . Ha inoltre doppiato Jeremy Clarkson in tutte le puntate della serie BBC \"Top Gear\".\n\u00c8 stato conduttore della trasmissione per bambini \"Game Boat\", in onda su Rete 4 in fascia preserale dal 1996 al 1999, ed \u00e8 stato uno dei creatori del programma \"Bim bum bam\".\nDal 2003 \u00e8 la voce di Doraemon nell'omonima serie animata e dal 2004 di Patrick Stella in \"Spongebob\"; infine ha doppiato alcuni personaggi nelle serie e film di \"Dragon Ball\", nei film di Barbie e \nNel 2015 ha partecipato a \"Italia's Got Talent\", come voce del pupazzo Ucio Bicio.\nPubblicit\u00e0 (parziale).\nSpeaker di Kinder Sorpresa, LBX, Super Wings giocattoli, Kellogg cereali, M&amp;M's, Volkswagen e Giochi Preziosi."}
{"id": "1266856", "revid": "88740", "url": "https://it.wikipedia.org/wiki?curid=1266856", "title": "Miyako", "text": "Miyako \u00e8 una citt\u00e0 giapponese della prefettura di Iwate."}
{"id": "1266857", "revid": "104458", "url": "https://it.wikipedia.org/wiki?curid=1266857", "title": "Morioka", "text": "Morioka \u00e8 una citt\u00e0 giapponese, capitale della prefettura di Iwate.\nAmministrazione.\nGemellaggi.\nMorioka \u00e8 gemellata con:"}
{"id": "1266858", "revid": "110157", "url": "https://it.wikipedia.org/wiki?curid=1266858", "title": "Ninohe", "text": "Ninohe \u00e8 una citt\u00e0 giapponese della prefettura di Iwate."}
{"id": "1266860", "revid": "110157", "url": "https://it.wikipedia.org/wiki?curid=1266860", "title": "\u014cfunato", "text": "\u014cfunato \u00e8 una citt\u00e0 giapponese della prefettura di Iwate."}
{"id": "1266861", "revid": "287204", "url": "https://it.wikipedia.org/wiki?curid=1266861", "title": "Ofunato", "text": ""}
{"id": "1266862", "revid": "10206418", "url": "https://it.wikipedia.org/wiki?curid=1266862", "title": "Olaf Stapleton", "text": ""}
{"id": "1266863", "revid": "834", "url": "https://it.wikipedia.org/wiki?curid=1266863", "title": "\u014csh\u016b", "text": "\u014csh\u016b \u00e8 una citt\u00e0 del Giappone della prefettura di Iwate."}
{"id": "1266864", "revid": "287204", "url": "https://it.wikipedia.org/wiki?curid=1266864", "title": "Oshu", "text": ""}
{"id": "1266867", "revid": "834", "url": "https://it.wikipedia.org/wiki?curid=1266867", "title": "Battaglia del Cratere", "text": ""}
{"id": "1266869", "revid": "767487", "url": "https://it.wikipedia.org/wiki?curid=1266869", "title": "Rikuzentakata", "text": "Rikuzentakata \u00e8 una citt\u00e0 giapponese della prefettura di Iwate."}
{"id": "1266870", "revid": "1439131", "url": "https://it.wikipedia.org/wiki?curid=1266870", "title": "Mathis Type S e SB", "text": "La Type S e la Type SB erano due autovetture rispettivamente di fascia medio-bassa e media, prodotte tra il 1919 ed il 1924 dalla casa automobilistica francese Mathis.\nProfilo.\nQueste vetture rappresentano la voglia di rialzarsi e di ripartire daccapo dopo gli orrori, i disagi, le difficolt\u00e0 e le sofferenze patite durante la Prima guerra mondiale.\nQueste vetture, infatti, pur nascendo da un progetto popolare, risalente ancora a prima del conflitto (il telaio e la meccanica della Type S erano quelli della Mathis Babylette), cercarono di proporsi sia in versioni economiche, sia in versioni pi\u00f9 signorili, arrivando a essere disponibili addirittura con carrozzeria landaulet. Vi furono anche le versioni \"da lavoro\", consistenti in una versione furgonata e una commerciale.\nLa pi\u00f9 economica del lotto era la Type S, proposta come torpedo, berlina e come veicolo commerciale. Nei primi due casi, erano previste configurazioni di carrozzeria addirittura a una sola portiera laterale, il tutto in nome dell'economia. Anche la meccanica rispecchia estrema semplicit\u00e0: il motore era lo stesso che fu montato a suo tempo sulle ultime Babylette prodotte fra il 1913 e il 1914, vale a dire un 4 cilindri da 1057 cm\u00b3 di cilindrata, in grado di erogare 14 CV di potenza massima e di spingere la Type S a una velocit\u00e0 massima compresa tra i 60 ed i 70 km/h. Sempre per quanto riguarda l'economia di produzione, la trasmissione era priva di differenziale sul retrotreno.\nContemporaneamente alla Type S, sempre nel 1919, fu introdotta anche un altro modello, la Type SB. Era una vettura che, pur montando un motore da 1.1 litri, aveva aspirazioni pi\u00f9 alte rispetto a quelle della Type S. Come la Type S fu proposta in versione torpedo e berlina, oltre che commerciale. Ma la versione berlina era disponibile sia a una che a due porte, mentre la versione torpedo era disponibile anche nella particolarissima versione \"Torpedo skiff\", dalle linee ispirate a quelle delle imbarcazioni.\nLa Type SB montava anche un nuovo motore a 4 cilindri, di cilindrata pari a 1130\u00a0cm\u00b3 e della potenza massima di circa 16 CV. La velocit\u00e0 massima arrivava a 75\u00a0km/h.\nRispetto alla Type S, la Type SB era anche provvista di differenziale al retrotreno. Tutte queste migliorie facevano della Type SB una vettura pi\u00f9 moderna e raffinata, che nelle versioni a una sola portiera laterale costituivano l'anello di congiunzione tra la semplice Type S e le Type SB pi\u00f9 sofisticate.\nNel corso del 1920,la Type SB fu affiancata da due nuovi modelli, la Type SBA e la Type SBL a passo allungato. La meccanica rimase invariata, ma queste ultime due versioni furono proposte in altre nuove carrozzerie, decisamente esclusive, poich\u00e9 solitamente appannaggio di vetture di fascia molto pi\u00f9 alta. Vi furono quindi la torpedo a 4 posti e la limousine a 4 posti per la Type SBA, mentre la Type SBL arriv\u00f2 a essere resa disponibile addirittura come coup\u00e9 de ville e come landaulet. La Type SBA fu commercializzata anche in versione commerciale.\nIntanto, la Type S continuava a essere prodotta e alla fine del 1920 ricevette un allungamento del passo, passato da 2.18 a 2.3 m.\nAlla fine del 1921 fu per\u00f2 tolta di produzione: fu sostituita pi\u00f9 in basso dalle Type M e PM e pi\u00f9 in alto dalle Type PS ed L con motore a 6 cilindri.\nRimasero in produzione solo le versioni pi\u00f9 ricche, le quali utilizzavano un telaio a passo maggiorato rispetto a quello della Type S: in particolare, la Type SBA vantava due varianti di interasse, da 2.6 e da 2.75 m, mentre la Type SBL arrivava addirittura a 2.85 m.\nA partire dal 1923, sull'intera gamma furono proposti i freni anteriori come optional. \nAlla fine dello stesso anno, l'intera gamma fu pensionata, per essere sostituita all'inizio dell'anno dopo dalla Type SBO, ultima e definitiva evoluzione dei modelli precedenti: in questo modello, i freni anteriori divennero di serie, mentre le carreggiate furono leggermente allargate. Per il resto, la meccanica era identica a quella delle vetture che l'hanno preceduto. Le carrozzerie disponibili erano la torpedo, la berlina, la limousine e la versione commerciale.\nAlla fine del 1924, anche la Type SBO fu tolta di produzione per essere sostituita dalla Type G e dalle sue derivate."}
{"id": "1266871", "revid": "1516566", "url": "https://it.wikipedia.org/wiki?curid=1266871", "title": "Ontano (araldica)", "text": " \nIn araldica l'ontano \u00e8 molto utilizzato nell'araldica civica."}
{"id": "1266875", "revid": "148107", "url": "https://it.wikipedia.org/wiki?curid=1266875", "title": "Piscina", "text": "Una piscina \u00e8 una vasca artificiale che, riempita d'acqua dolce o di mare sottoposta a tecniche di trattamento e disinfezione per garantirne l'igiene (come il cloro, i correttori di pH, l'antialghe, ecc.) \u00e8 adibita generalmente a sport acquatici oppure ad attivit\u00e0 terapeutiche o ricreative. La gestione di una piscina \u00e8 assoggettata a leggi e norme tecniche specifiche che garantiscono la salute e la sicurezza di coloro che la frequentano. \nStoria.\nLa prima piscina di cui si ha notizia e della quale tuttora rimangono i resti \u00e8 il Grande Bagno a Mohenjo-daro alla Civilt\u00e0 della valle dell'Indo, nell'odierno Pakistan. La piscina risale al III millennio a.C. e misura 12 metri per 7.\nLe prime piscine dell'et\u00e0 contemporanea vennero costruite a Londra nel 1837. I Bagni di Diana sono considerati la prima piscina pubblica sorta in Italia a Milano, nel 1842.\nDescrizione.\nPu\u00f2 essere di varie forme e dimensioni, di varie profondit\u00e0, interrata, od esterna, con struttura in cemento armato, in acciaio, alluminio, legno e rivestita con ceramica o solo tinteggiata con particolari vernici plastificanti. Esistono anche piscine costruite in vetroresina. \u00c8 necessaria una costante manutenzione per la pulizia ed il trattamento delle acque (contro la formazione di alghe, depositi, fanghi e fogliame se all'esterno, ecc.).\nLa lunghezza regolamentare di una piscina utilizzata per competizioni agonistiche di nuoto \u00e8 di (piscina olimpionica) e da 25\u00a0m (vasca corta), che riducono i costi di costruzione e mantenimento e lo spazio necessario, ma permettono ugualmente l'allenamento sulle distanze comunemente utilizzate. La misura standard per praticare competizioni di pallanuoto \u00e8 invece di 33\u00a0m. La forma di queste due vasche \u00e8 rettangolare.\nLe piscine utilizzate a scopo ricreativo tendono a venire costruite nella forma e dimensioni pi\u00f9 adatte all'area disponibile. Negli anni 2000 si sono lentamente diffuse anche le piscine gonfiabili da giardino.\nLa legge italiana consente la disinfezione delle piscine sia con i pi\u00f9 noti composti clorurati, Anche le vasche di stabulazione delle cozze sono sterilizzate con ozono. \nAccessori.\nLa piscina pu\u00f2 avere molti accessori quali:\nPiscina naturale.\nQuesto tipo di struttura \u00e8 una via di mezzo tra una piscina e un laghetto artificiale, in quanto solitamente il suo fondale ricorda quello di un lago, con sassolini o scogli, ma sotto i quali si trova il fondale artificiale. La principale differenza sta nella pulizia delle acque, che in questo caso avviene con sistemi del tutto naturali, a volte attraverso ulteriori vasche adibite solo a ci\u00f2, oppure grazie alla presenza di speciali alghe depuratrici, ma comunque senza utilizzare il cloro.\nIn Alto Adige e in Toscana, negli ultimi anni si stanno costruendo alcune di queste strutture nei centri abitati pi\u00f9 piccoli.\nRecord.\nAl 2008 la pi\u00f9 grande piscina del mondo si trova a San Alfonso del Mar, frazione di Algarrobo in Cile a 90\u00a0km circa dalla capitale. \u00c8 lunga 1013 metri, ha un'area di 8 ettari (6.000 piscine standard), contiene 250.000 metri cubi d'acqua e raggiunge una profondit\u00e0 di 35 metri.\nLa piscina certificata pi\u00f9 profonda del mondo si trova a Montegrotto Terme (PD). Si chiama Y-40 ed \u00e8 profonda circa 40 metri (precisamente 42,15 m)."}
{"id": "1266879", "revid": "767487", "url": "https://it.wikipedia.org/wiki?curid=1266879", "title": "Azis", "text": "Azis ha collaborato con altri cantanti pop-folk bulgari, come Gloria, Malina, Sofi Marinova, Toni Storaro e con artisti rap bulgari come Ustata e Vanko 1. Oltre a ci\u00f2, il suo repertorio comprende duetti con cantanti serbi, tra cui Indira Radi\u0107, Marta Savi\u0107 e Jelena Karleu\u0161a.\nBiografia.\n\u00c8 nato a Sliven, ma cresciuto a Kostinbrod e a Sofia (quartiere Banishora). Proviene da una famiglia rom. A 11 anni la sua famiglia si trasfer\u00ec in Germania, dove fece il dog-sitter. In Germania impar\u00f2 il tedesco e nacque sua sorella Matilda. Prov\u00f2 pure a realizzarsi come fotomodello. In una agenzia di moda conobbe Iuliana Kunceva, la quale divenne sua buonissima amica.\nLe sue prime esibizioni furono in orchestre rom. Al grande pubblico fu reso noto dal produttore della Sunny Music Krum Krumov (\u041a\u0440\u0443\u043c \u041a\u0440\u0443\u043c\u043e\u0432). Vasil and\u00f2 da lui con un album di canti evangelici; Krumov gli concesse una chance perch\u00e9 egli era di religione evangelica. La popolarit\u00e0 la raggiunse con \"Men also cry\". Ne seguirono circa una decina.\nAltre attivit\u00e0.\nOltre alla sua carriera come cantante, ha partecipato senza successo alle elezioni parlamentari bulgare del 2005 come membro del partito EuroRoma (partito che rappresenta i rom bulgari).\nHa partecipato inoltre al programma televisivo \"VIP Brother 2\"."}
{"id": "1266880", "revid": "767487", "url": "https://it.wikipedia.org/wiki?curid=1266880", "title": "Jos\u00e9 Enrique", "text": "Caratteristiche tecniche.\nGioca prevalentemente come fluidificante sinistro, mettendo in mostra una spiccata attitudine per il cross e il passaggio lungo. La sua propensione per il gioco offensivo gli permette di essere schierato come ala vera e propria. Seppur carente nelle diagonali difensive, \u00e8 dotato di buoni mezzi fisici, che lo aiutano nel corpo a corpo.\nCarriera.\nInizia la sua avventura calcistica con il Levante nel 2004, all'et\u00e0 di 18 anni. Nella stagione 2005-2006 viene acquistato dal Valencia, dove non disputer\u00e0 neanche un match, ma verr\u00e0 girato al Celta Vigo. Qui debutta nella Liga e trova spazio giocando ben 14 partite, quasi tutte da titolare (12).\nNel giugno del 2006 viene acquistato dal Villarreal, contendendo il posto di terzino sinistro ad un ex-giocatore del Boca Juniors, Rodolfo Arruabarrena. Riesce a conquistare la maglia da titolare e aiuta la sua squadra a raggiungere la serie positiva di 8 vittorie consecutive che porta il Villarreal a raggiungere il 5\u00ba posto in classifica e quindi la qualificazione in Coppa UEFA.\nNell'agosto del 2007 viene acquistato dagli inglesi del Newcastle per circa dieci milioni di euro.\nIl 12 agosto 2011 viene acquistato dal Liverpool per otto milioni di euro. Il giorno seguente fa il suo esordio con la nuova maglia, nel pareggio per 1-1 contro il Sunderland. Il 17 novembre 2012 realizza il suo primo gol con i \"Reds\", nel match vinto per 3-0 contro il Wigan. Il 19 febbraio 2013 va nuovamente in rete, nella vittoria per 5-0 contro lo Swansea City. Il 9 maggio 2016 rescinde il suo contratto con il Liverpool, dopo aver collezionato solamente 20 presenze nelle ultime tre stagioni.\nIl 7 settembre 2016 si unisce al , club della Segunda Divisi\u00f3n spagnola, firmando un contratto biennale.\nIl 6 settembre 2017 annuncia il suo ritiro dal calcio giocato a causa di problemi cronici alle ginocchia."}
{"id": "1266881", "revid": "78273", "url": "https://it.wikipedia.org/wiki?curid=1266881", "title": "Fotoliasi", "text": ""}
{"id": "1266882", "revid": "175558", "url": "https://it.wikipedia.org/wiki?curid=1266882", "title": "Deossiribopirimidina foto-liasi", "text": ""}
{"id": "1266884", "revid": "2519", "url": "https://it.wikipedia.org/wiki?curid=1266884", "title": "Movimento Libero di Aceh", "text": ""}
{"id": "1266889", "revid": "1543377", "url": "https://it.wikipedia.org/wiki?curid=1266889", "title": "0381", "text": "0381 \u00e8 il prefisso telefonico del distretto di Vigevano, appartenente al compartimento di Milano.\nIl distretto comprende la parte settentrionale della provincia di Pavia. Confina con i distretti di Novara (0321) a nord, di Milano (02) a est, di Pavia (0382) a sud e di Mortara (0384) a ovest.\nAree locali e comuni.\nIl distretto di Vigevano comprende 5 comuni compresi in 1 area locale: Cassolnovo, Cilavegna, Gambol\u00f2, Gravellona Lomellina e Vigevano ."}
{"id": "1266890", "revid": "6923", "url": "https://it.wikipedia.org/wiki?curid=1266890", "title": "Titus Software", "text": "Titus Software, in seguito nota come Titus Interactive S.A., \u00e8 stata un'azienda francese produttrice e distributrice di videogiochi, attiva tra il 1985 e il 2005. Svilupp\u00f2 e pubblic\u00f2 videogiochi per un'ampia variet\u00e0 di computer e console, divenendo una delle maggiori societ\u00e0 europee in questo campo.\nStoria.\nLa societ\u00e0 \u00e8 stata fondata da Eric e Herv\u00e9 Caen nel 1985 in Francia; inizialmente fondarono lo studio di sviluppo EH Services, poi lo stesso anno fondarono la Titus come editrice. La societ\u00e0 produsse videogiochi per home computer (soprattutto Amiga, Atari ST e Amstrad CPC) e IBM compatibili prima di muoversi nel mercato delle console come il Super Nintendo, il Game Boy e il Nintendo 64, infine pubblic\u00f2 titoli per Windows, Dreamcast, Nintendo GameCube e PlayStation 2.\nNel 1988 la societ\u00e0 si espanse in America fondando Titus Software Corporation in California. Nel 1996 la societ\u00e0 venne quotata in borsa sul mercato francese. Titus acquis\u00ec la BlueSky Software e l'editore Britannico Digital Integration nel 1998. Nel 1999 divenne azionista di maggioranza della Virgin Interactive. Nel 2001 acquis\u00ec la maggioranza dell'editore Statunitense Interplay, l'AD e fondatore dell'Interplay Brian Fargo abbandon\u00f2 la societ\u00e0 e venne sostituito da Herv\u00e9 Caen.\nL'espansione della societ\u00e0 e le vendite ridotte di alcuni giochi (come il fallimentare \"Superman 64\") danneggiarono l'assetto finanziario della societ\u00e0. Dopo difficolt\u00e0 legali e finanziarie, la societ\u00e0 chiuse nel 2005: il suo bilancio registrava in quel momento un passivo di 33 milioni di \u20ac."}
{"id": "1266893", "revid": "842", "url": "https://it.wikipedia.org/wiki?curid=1266893", "title": "Titus Interactive", "text": ""}
{"id": "1266895", "revid": "851590", "url": "https://it.wikipedia.org/wiki?curid=1266895", "title": "Builg", "text": "Builg \u00e8 il nome dato a un ipotetico antico popolo che sarebbe vissuto nell'Irlanda del sud, attorno all'odierna citt\u00e0 di Cork. \nSecondo lo schema storico di T.F. O'Rahilly i Builg andrebbero identificati (o erano comunque un sub-gruppo) con gli \u00c9rainn o Iverni, che giunsero in Irlanda attorno al 500 a.C. e sono attestati da Claudio Tolomeo nel II secolo d.C. nella \"Geografia\". Secondo O'Rahilly parlavano una lingua celtica conosciuta come ivernico. Il loro nome appare correlato ai belgi della Gallia e della Britannia romana e ai Fir Bolg della mitologia irlandese."}
{"id": "1266897", "revid": "1305772", "url": "https://it.wikipedia.org/wiki?curid=1266897", "title": "Drug Enforcement Administration", "text": "La Drug Enforcement Administration (DEA, traducibile liberamente come \"Organo per l'applicazione delle politiche sulle droghe\") \u00e8 un'agenzia federale antidroga statunitense facente capo al Dipartimento della giustizia degli Stati Uniti d'America per combattere il traffico di sostanze stupefacenti e far rispettare la legge sulle sostanze controllate (Controlled Substances Act del 1970).\nLa DEA non \u00e8 l'unica agenzia federale a far rispettare le leggi antidroga: essa divide la sua giurisdizione con l'FBI; l'agenzia ha anche la responsabilit\u00e0 per condurre e perseguire le indagini statunitensi all'estero.\nStoria.\nNel 1973 il piano di riorganizzazione numero due del presidente Richard Nixon propose la creazione di una sola agenzia federale per fare rispettare le leggi federali sulla droga e il Congresso accett\u00f2 la proposta, a causa della crescente disponibilit\u00e0 di droga.\nIl 1\u00ba luglio 1973 l'ufficio dei narcotici e droghe pericolose (Bureau of Narcotics and Dangerous Drugs) (BNDD) e l'ufficio per il rispetto delle leggi sugli abusi di droga (Office of Drug Abuse Law Enforcement) (ODALE) si unirono insieme e formarono la DEA.\nFunzioni e compito.\nHa il compito di vigilare e controllare il rispetto delle leggi e delle regolamentazioni degli Stati Uniti sulle sostanze destinate ai criminali e al sistema giudiziario civile degli Stati Uniti, o un'altra autorit\u00e0 competente, organizzazioni e membri delle organizzazioni, coinvolti nello sviluppo, fabbricazione o di distribuzione di sostanze controllate o apparentemente in destinazione per traffici illeciti negli Stati Uniti; a consigliare e supportare programmi non-applicati mirati a ridurre la disponibilit\u00e0 delle sostanze controllate illecite nei mercati interni e esteri.\nNell'eseguire la sua missione come altre agenzie responsabile per fare rispettare le leggi di controllo delle sostanze e le regolamentazioni degli Stati Uniti, le primarie responsabilit\u00e0 della DEA includono:\nOrganizzazione.\nIl capo della DEA \u00e8 nominato dal Presidente e confermato dal Senato. Il capo risponde al ministro della giustizia, ed \u00e8 assistito dal vice direttore, capo operazioni, capo ispettore, assistenti amministratori per la divisione supporto operazioni, divisione risorse umane. Altro personale maggiore: capo ufficio finanziario e capo del consiglio. Il capo e il vice capo sono gli unici nella DEA con nomina presidenziale; gli altri ufficiali sono di carriera.\nLa DEA ha il suo quartier generale a Arlington, Virginia, vicino al Pentagono. L'accademia DEA, insieme a quella dell'FBI, si trova nella base del Corpo dei Marine di Quantico, Virginia. Essa mantiene 21 zone di divisione nazionale con 237 uffici di zona e 80 uffici internazionali in 58 nazioni. Con un budget di circa 2.4 miliardi di dollari essa impiega circa 10800 persone di cui circa 5000 agenti speciali.\nArmi in dotazione.\nLa principale arma in dotazione agli agenti della DEA \u00e8 la Glock 22 e 23 calibro .40 S&amp;W, o anche la Glock 27 e la SIG Sauer Pro, sempre calibro.40 S&amp;W. Gli agenti DEA hanno anche la possibilit\u00e0 di usare la Smith &amp; Wesson M&amp;P (Military and Police). La Heckler &amp; Koch UMP \u00e8 la pistola mitragliatrice standard. Sono utilizzati come fucili a pompa il Benelli M3, il Remington 870, e il Mossberg 500. Come fucile d'assalto vengono utilizzati L'M4 della Rock Rivers Arms, il SIG 552 e il Colt CAR-15."}
{"id": "1266898", "revid": "1776051", "url": "https://it.wikipedia.org/wiki?curid=1266898", "title": "Aug-Radisch", "text": "Aug-Radisch \u00e8 una frazione di 280 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Baumgarten bei Gnas, Grabersdorf, Maierdorf, Poppendorf, Raning, Tr\u00f6ssing e Unterauersbach e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1266899", "revid": "964734", "url": "https://it.wikipedia.org/wiki?curid=1266899", "title": "Lago del Tibisco", "text": "Il lago del Tibisco (ungherese: \"Tisza-t\u00f3\", tedesco: \"Thei\u00df-See\"), conosciuto anche come bacino Kisk\u00f6re (ungherese: \"Kisk\u00f6rei-v\u00edzt\u00e1roz\u00f3\"), \u00e8 il pi\u00f9 grande lago artificiale dell'Ungheria. Si trova nell'angolo sud-orientale della provincia di Heves, al confine con le province di Borsod-Aba\u00faj-Zempl\u00e9n, Hajd\u00fa-Bihar e J\u00e1sz-Nagykun-Szolnok.\nGeografia.\nIl lago \u00e8 formato dallo sbarramento costruito sul fiume Tibisco presso Kisk\u00f6re. Questo sbarramento era stato progettato per risolvere due problemi: da un lato quello di controllare il flusso del Tibisco e quindi di regolare le sue piene, spesso rovinose; dall'altro quello di realizzare un serbatoio idrico per favorire l'irrigazione dei territori della Pusta.\nLa diga \u00e8 stata costruita nel 1973. Il progetto iniziale prevedeva tre fasi, di cui le prime due sono completate portando all'inondazione del bacino e dei canali di filtraggio e quindi alla realizzazione di un bacino artificiale di 27\u00a0km di lunghezza con una profondit\u00e0 media di 1,3\u00a0m e una profondit\u00e0 massima di 17\u00a0m, con una superficie totale di 127\u00a0km\u00b2. All'interno del lago vi sono numerose piccole isole che hanno una superficie totale di 43\u00a0km\u00b2.\nLe localit\u00e0 pi\u00f9 importanti della zona sono:\nTurismo.\nDopo il completamento del bacino, gli ungheresi hanno cominciato a frequentarlo come luogo di vacanza, poich\u00e9 rispetto al lago Balaton risulta meno affollato e pi\u00f9 economico.\nDi conseguenza, l'infrastruttura turistica si \u00e8 notevolmente sviluppata con la nascita di villaggi, alberghi, resort e bagni termali. A seguito di questo sviluppo il nome iniziale di \"bacino Kisk\u00f6re\" fu cambiato in \"lago del Tibisco\", e il governo lo ha indicato come destinazione ufficiale di turismo.\nNel lago si \u00e8 creato un ecosistema locale con una grande diversit\u00e0 di uccelli, piante e animali, che costituisce anch'esso una attrazione turistica."}
{"id": "1266901", "revid": "110157", "url": "https://it.wikipedia.org/wiki?curid=1266901", "title": "Bad Gleichenberg", "text": "Bad Gleichenberg \u00e8 un comune austriaco di 5 291 abitanti nel distretto di S\u00fcdoststeiermark, in Stiria. Il 1\u00ba gennaio 2015 ha inglobato i comuni soppressi di Bairisch K\u00f6lldorf, Merkendorf e Trautmannsdorf in Oststeiermark."}
{"id": "1266902", "revid": "493154", "url": "https://it.wikipedia.org/wiki?curid=1266902", "title": "Bairisch K\u00f6lldorf", "text": "Bairisch K\u00f6lldorf \u00e8 una frazione di 988 abitanti del comune austriaco di Bad Gleichenberg, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Bad Gleichenberg assieme agli altri comuni soppressi di Merkendorf e Trautmannsdorf in Oststeiermark."}
{"id": "1266903", "revid": "701660", "url": "https://it.wikipedia.org/wiki?curid=1266903", "title": "Fabella", "text": "La fabella \u00e8 un osso sesamoide presente, in maniera abbastanza frequente, nel tendine del gastrocnemio laterale, cio\u00e8 nella regione flessoria posteriore esterna del ginocchio.\nEpidemiologia.\nSi trova nel 10-30% delle persone e pu\u00f2, raramente, essere bi- o tripartita.\nEziologia.\nTale fabella rappresenta le vestigia evoluzionistiche di un osso presente in altre specie di animali. Nell'uomo \u00e8 solo una variante anatomica, non essendo mai cos\u00ec grande da causare patologie di sorta.\nLocalizzazione.\nIn quanto osso sesamoide dovrebbe essere inclusa in un tendine (come la rotula) per migliorarne e aumentarne l'efficacia, e infatti la fabella si trova nel cosiddetto \"punto d'angolo postero-esterno\" (PAPE), un sistema ligamentoso del comparto laterale del ginocchio, al quale contribuisce a dare stabilit\u00e0."}
{"id": "1266904", "revid": "725642", "url": "https://it.wikipedia.org/wiki?curid=1266904", "title": "Ambrosoli", "text": ""}
{"id": "1266905", "revid": "110157", "url": "https://it.wikipedia.org/wiki?curid=1266905", "title": "Baumgarten bei Gnas", "text": "Baumgarten bei Gnas \u00e8 una frazione di 541 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Aug-Radisch, Grabersdorf, Maierdorf, Poppendorf, Raning, Tr\u00f6ssing e Unterauersbach e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1266906", "revid": "110157", "url": "https://it.wikipedia.org/wiki?curid=1266906", "title": "BlueSky Software", "text": "BlueSky Software o BlueSky Software Corporation era un'azienda Statunitense produttrice di videogiochi nata nel 1988 e situata in California. La societ\u00e0 era una controllata della Interplay Entertainment e quando l'Interplay nel marzo 2001 ebbe dei seri problemi finanziari la societ\u00e0 venne chiusa."}
{"id": "1266907", "revid": "767487", "url": "https://it.wikipedia.org/wiki?curid=1266907", "title": "Martino Frontini", "text": "Biografia.\nFu maestro di molti musicisti catanesi della seconda met\u00e0 del XIX secolo e padre del compositore Francesco Paolo Frontini.\nIstitu\u00ec la banda musicale municipale, il Corpo Civico Musicale di Catania, che diresse per oltre trent'anni; diresse anche la banda del regio ospizio di beneficenza.\nScrisse numerose composizioni musicali, melodie e ballabili, specialmente valzer. Fu inoltre autore dell'opera lirica in tre atti \"Marco Bozzari\", di un'azione coreografica (\"Fatima\") e di un'operetta di genere fantastico (la \"Rivolta dell'Olimpo\").\nScrisse anche una biografia del maestro Pietro Antonio Coppola (Pubblicazione dell'Eco di Sicilia - Catania 1876)."}
{"id": "1266909", "revid": "842", "url": "https://it.wikipedia.org/wiki?curid=1266909", "title": "SEGA Master System", "text": ""}
{"id": "1266910", "revid": "110157", "url": "https://it.wikipedia.org/wiki?curid=1266910", "title": "Breitenfeld an der Rittschein", "text": "Breitenfeld an der Rittschein \u00e8 una frazione di 788 abitanti del comune austriaco di Riegersburg, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Riegersburg assieme agli altri comuni soppresso di Kornberg bei Riegersburg e L\u00f6dersdorf."}
{"id": "1266911", "revid": "1869172", "url": "https://it.wikipedia.org/wiki?curid=1266911", "title": "Nicci French", "text": "Nicci French \u00e8 lo pseudonimo di due giornalisti londinesi, Nicci Gerrard e Sean French, i quali scrivono insieme thriller psicologici. Sposati nel 1990, fino al 1999 hanno vissuto in un villaggio nel Suffolk, a un centinaio di chilometri da Londra, con due figli del primo matrimonio di Gerrard e i due che hanno avuto insieme.\nNicci Gerard.\nNicci Gerrard nasce il 10 giugno 1958. Cresciuta nel Worcestershire, con due sorelle e un fratello, studia letteratura inglese alla Universit\u00e0 di Oxford e insegna letteratura a Los Angeles ed a Londra. Prima di diventare una giornalista freelance, fonda una rivista femminile. Si sposa ed ha due bambini.\nIl matrimonio non ha successo e la Gerrard si ritrova di nuovo single, quando incontra Sean French. I due fanno conoscenza mentre lei lavora come editor del \"New Statesman\", nel quale French scriveva in una rubrica settimanale. Lascia questo lavoro quando le viene offerto un posto al \"The Observer\".\nSean French.\nSean French nasce il 28 maggio 1959 a Bristol. Come i fratelli minori Patrick e Karl, frequenta la \"William Ellis secondary school\" prima di studiare letteratura inglese alla Oxford University, dove curiosamente non incontra mai la futura moglie. Mentre frequenta l'universit\u00e0, French vince una gara per giovani scrittori organizzata da Vogue e diventa giornalista.\nNel 1987 ottiene la sua prima rubrica e fino alla fine del 2000 continua a scrivere per il \"New Statesman\"."}
{"id": "1266912", "revid": "842", "url": "https://it.wikipedia.org/wiki?curid=1266912", "title": "SEGA Game Gear", "text": ""}
{"id": "1266913", "revid": "1543377", "url": "https://it.wikipedia.org/wiki?curid=1266913", "title": "0384", "text": " 0384 \u00e8 il prefisso telefonico del distretto di Mortara, appartenente al compartimento di Milano.\nIl distretto comprende la parte occidentale della provincia di Pavia, corrispondente grosso modo alla Lomellina. Confina con i distretti di Novara (0321) a nord, di Vigevano (0381) a nord-est, di Pavia (0382) a est, di Voghera (0383) e di Alessandria (0131) a sud, di Casale Monferrato (0142) e di Vercelli (0161) a ovest.\nAree locali e comuni.\nIl distretto di Mortara comprende 36 comuni compresi nelle 2 aree locali di Mede (ex settori di Candia Lomellina, Mede e Robbio) e Mortara. I comuni compresi nel distretto sono: Albonese, Breme, Candia Lomellina, Castello d'Agogna, Castelnovetto, Ceretto Lomellina, Cergnago, Confienza, Cozzo, Frascarolo, Galliavola, Gambarana, Langosco, Lomello, Mede, Mezzana Bigli, Motta de' Conti (la frazione di Mantie) (VC), Mortara, Nicorvo, Olevano di Lomellina, Ottobiano, Palestro, Parona, Pieve del Cairo, Robbio, Rosasco, San Giorgio di Lomellina, Sant'Angelo Lomellina, Sartirana Lomellina, Semiana, Suardi, Torre Beretti e Castellaro, Valeggio, Valle Lomellina, Velezzo Lomellina, Villa Biscossi e Zeme ."}
{"id": "1266914", "revid": "842", "url": "https://it.wikipedia.org/wiki?curid=1266914", "title": "SEGA 32X", "text": ""}
{"id": "1266918", "revid": "842", "url": "https://it.wikipedia.org/wiki?curid=1266918", "title": "BlueSky Software Corporation", "text": ""}
{"id": "1266919", "revid": "110157", "url": "https://it.wikipedia.org/wiki?curid=1266919", "title": "Innervillgraten", "text": "Innervillgraten \u00e8 un comune austriaco di 940 abitanti nel distretto di Lienz, in Tirolo."}
{"id": "1266920", "revid": "110157", "url": "https://it.wikipedia.org/wiki?curid=1266920", "title": "Edelsbach bei Feldbach", "text": "Edelsbach bei Feldbach \u00e8 un comune austriaco di 1 334 abitanti nel distretto di S\u00fcdoststeiermark, in Stiria."}
{"id": "1266921", "revid": "543975", "url": "https://it.wikipedia.org/wiki?curid=1266921", "title": "Episodi di A cuore aperto (seconda stagione)", "text": ""}
{"id": "1266922", "revid": "767487", "url": "https://it.wikipedia.org/wiki?curid=1266922", "title": "Edelstauden", "text": "Edelstauden \u00e8 una frazione di 445 abitanti del comune austriaco di Pirching am Traubenberg, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Pirching am Traubenberg assieme all'altro comune soppresso di Frannach."}
{"id": "1266923", "revid": "110157", "url": "https://it.wikipedia.org/wiki?curid=1266923", "title": "Eichk\u00f6gl", "text": "Eichk\u00f6gl \u00e8 un comune austriaco di 1 292 abitanti nel distretto di S\u00fcdoststeiermark, in Stiria."}
{"id": "1266924", "revid": "36426", "url": "https://it.wikipedia.org/wiki?curid=1266924", "title": "Maria Teresa Giuseppa d'Asburgo-Lorena", "text": "Divenne Regina di Sassonia per matrimonio.\nBiografia.\nInfanzia.\nMaria Teresa nacque a Firenze, in Italia, era la figlia maggiore del Granduca Pietro Leopoldo di Toscana (in seguito imperatore del Sacro Romano Impero con il nome di Leopoldo II ) e di sua moglie Maria Luisa di Borbone-Spagna. Come tale, era anche la nipote maggiore di Carlo III di Spagna. Come tutte le sue cugine primogenite, prese il nome da sua nonna, la sovrana asburgica Maria Teresa d'Austria.\nMaria Teresa e i suoi fratelli ricevettero un'educazione un po' diversa da quella che era abituale per i bambini reali all'epoca: erano in realt\u00e0 allevati dai loro genitori piuttosto che dai maestri, erano in gran parte separati da qualsiasi vita di corte cerimoniale e gli veniva insegnato a vivere semplicemente e modestamente.\nMatrimonio.\nIl 18 ottobre 1787, a Dresda, spos\u00f2 Antonio di Sassonia, figlio del Principe elettore Federico Cristiano. I figli nati dal matrimonio furono quattro, ma morirono tutti durante l'infanzia:\nMorte.\nMaria Teresa Giuseppa mor\u00ec nel 1827, a 60 anni, sei mesi dopo l'ascesa al trono di Sassonia del marito, succeduto al fratello Federico Augusto I."}
{"id": "1266925", "revid": "110157", "url": "https://it.wikipedia.org/wiki?curid=1266925", "title": "Fehring", "text": "Fehring \u00e8 un comune austriaco di 7 167 abitanti nel distretto di S\u00fcdoststeiermark, in Stiria; ha lo status di citt\u00e0 (\"Stadt\"). Il 1\u00ba gennaio 2015 ha inglobato i comuni soppressi di Hatzendorf, Hohenbrugg-Weinberg, Johnsdorf-Brunn e Pertlstein.\nA Fehring si trova una chiesa fortificata (Tabor) e nella citt\u00e0 ogni anno si svolgono una festa del vino (\"Fehringer Weintage\", in agosto) e un festival jazz (\"Most + Jazz\", in settembre)."}
{"id": "1266926", "revid": "110157", "url": "https://it.wikipedia.org/wiki?curid=1266926", "title": "Sankt Jakob in Defereggen", "text": "Sankt Jakob in Defereggen \u00e8 un comune austriaco di 866 abitanti nel distretto di Lienz, in Tirolo.\nGeografia fisica.\nIl paese \u00e8 immerso nel Parco nazionale Alti Tauri, nella valle Defereggental nel Tirolo orientale. Qui si estende anche il bosco di cembri pi\u00f9 esteso delle Alpi Orientali.\nIl corso d'acqua principale del paese \u00e8 lo Schwarzach i cui principali affluenti sono l'Erslbach (che d\u00e0 il nome a una frazione) e il Trojerbach. Vicino al passo Stalle si trova un lago, l'Obersee (\"Lago superiore\"), le cui acque si originano dallo scioglimento delle nevi locali.\nMonumenti e luoghi d'interesse.\nNel centro di Sankt Jakob si sono preservati alcuni edifici in pietra che risalgono al , come la \"Barmer Haus\". Un'opera esemplare dello stile gotico nel Tirolo \u00e8 la chiesa filiale di San Leonardo (\"Filialkirche Sankt Leonhard\") che risale al XV secolo. All'interno \u00e8 ornata di affreschi di Michael Pacher.\nCultura.\nMusei.\nNel paese \u00e8 presente un piccolo museo in cui sono collocati alcuni reperti medievali e romani (provenienti anche dal comune di Sankt Veit in Defereggen), alcuni testi, i resti di una imbarcazione dell'Et\u00e0 della pietra rinvenuta sulle sponde dell'Obersee; inoltre sono presenti resti di bombe che durante la Seconda guerra mondiale colpirono la zona, assieme a una mitragliatrice americana.\nGeografia antropica.\nSuddivisioni amministrative.\nIl comune \u00e8 composto, oltre che dal centro principale, anche dalle frazioni di Mariahilf (in cui si trova un importante santuario), Sankt Leonhard ed Erlsbach.\nInfrastrutture e trasporti.\nDal capoluogo comunale partono due strade che raggiungono altrettanti valichi di confine con l'Italia: il passo Stalle, posto sulla strada carrozzabile che conduce alla valle di Anterselva, e il passo Gola, posto su una strada sterrata che conduce a Riva di Tures e, di qui, a Campo Tures."}
{"id": "1266929", "revid": "124437196", "url": "https://it.wikipedia.org/wiki?curid=1266929", "title": "Feldbach", "text": "Feldbach (in sloveno \"Vrbna\") \u00e8 un comune austriaco di 13.328 abitanti nel distretto di S\u00fcdoststeiermark, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\"). Fino al 31 dicembre 2011 \u00e8 stato il capoluogo del distretto di Feldbach, poi accorpato a quello di Radkersburg per costituire il nuovo distretto di S\u00fcdoststeiermark; il 1\u00ba gennaio 2015 ha inglobato i comuni soppressi di Auersbach, Gniebing-Wei\u00dfenbach, Gossendorf, Leitersdorf im Raabtal, M\u00fchldorf bei Feldbach e Raabau. Il comune di Feldbach si trova nella valle del fiume Raab, nella regione della Stiria.\nStoria.\nLa prima menzione scritta della localit\u00e0 risale al 1188 come \"Velwinbach\".\nNel XV secolo Feldbach fu teatro di molti conflitti, che causarono distruzioni e saccheggi nel paese. Risale a questo periodo l'edificazione del Tabor, la fortezza della citt\u00e0.\nIn seguito all'apertura, nel 1873, della ferrovia che collegava l'Austria con la parte occidentale dell'Ungheria, Feldbach and\u00f2 incontro a un periodo di grande sviluppo economico.\nDurante la Prima guerra mondiale, nel 1914, venne edificato un campo di prigionia nel territorio compreso tra Feldbach e M\u00fchldorf, dove furono rinchiusi principalmente soldati russi e italiani. Tuttavia, l'anno seguente, a seguito dell'entrata in guerra dell'Italia, il campo venne interamente riconvertito in un ospedale di guerra."}
{"id": "1266932", "revid": "104458", "url": "https://it.wikipedia.org/wiki?curid=1266932", "title": "Seefeld", "text": ""}
{"id": "1266933", "revid": "110157", "url": "https://it.wikipedia.org/wiki?curid=1266933", "title": "Fladnitz im Raabtal", "text": "Fladnitz im Raabtal \u00e8 una frazione di 757 abitanti del comune austriaco di Kirchberg an der Raab, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Kirchberg an der Raab assieme agli altri comuni soppressi di Oberdorf am Hochegg e Studenzen e alla localit\u00e0 di Oberstorcha, gi\u00e0 frazione del comune di Oberstorcha (a sua volta soppresso)."}
{"id": "1266934", "revid": "2164271", "url": "https://it.wikipedia.org/wiki?curid=1266934", "title": "0383", "text": " 0383 \u00e8 il prefisso telefonico del distretto di Voghera, appartenente al compartimento di Milano.\nIl distretto comprende la parte sud-occidentale della provincia di Pavia. Confina con i distretti di Mortara (0384) e di Pavia (0382) a nord, di Stradella (0385) a est, di Piacenza (0523) a sud-est e di Alessandria (0131) a ovest.\nAree locali e comuni.\nIl distretto di Voghera comprende 47 comuni compresi nelle 3 aree locali di Casteggio, Varzi (ex settori di Rivanazzano e Varzi) e Voghera. I comuni compresi nel distretto sono: Bagnaria, Bastida de' Dossi, Bastida Pancarana, Borgo Priolo, Borgoratto Mormorolo, Brallo di Pregola, Bressana Bottarone, Calvignano, Casatisma, Casei Gerola, Casteggio, Castelletto di Branduzzo, Cecima, Cervesina, Codevilla, Corana, Cornale, Corvino San Quirico, Fortunago, Godiasco Salice Terme, Lungavilla, Menconico, Montalto Pavese, Montebello della Battaglia, Montesegale, Mornico Losana, Oliva Gessi, Pancarana, Pinarolo Po, Pizzale, Ponte Nizza, Retorbido, Rivanazzano Terme, Robecco Pavese, Rocca Susella, Romagnese, Santa Giuletta, Santa Margherita di Staffora, Silvano Pietra, Torrazza Coste, Torricella Verzate, Val di Nizza, Valverde, Varzi, Verretto, Voghera e Zavattarello ."}
{"id": "1266935", "revid": "767487", "url": "https://it.wikipedia.org/wiki?curid=1266935", "title": "Frannach", "text": "Frannach \u00e8 una frazione di 537 abitanti del comune austriaco di Pirching am Traubenberg, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Pirching am Traubenberg assieme all'altro comune soppresso di Edelstauden."}
{"id": "1266937", "revid": "1776051", "url": "https://it.wikipedia.org/wiki?curid=1266937", "title": "Frutten-Gie\u00dfelsdorf", "text": "Frutten-Gie\u00dfelsdorf \u00e8 stato un comune austriaco nel distretto di S\u00fcdoststeiermark (fino al 31 dicembre 2011 distretto di Feldbach), in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di Frutten e Gie\u00dfelsdorf sono state aggregate al comune di Sankt Anna am Aigen."}
{"id": "1266939", "revid": "543975", "url": "https://it.wikipedia.org/wiki?curid=1266939", "title": "Episodi di A cuore aperto (terza stagione)", "text": ""}
{"id": "1266940", "revid": "22475", "url": "https://it.wikipedia.org/wiki?curid=1266940", "title": "Sankt Anton am Arlberg", "text": "Sankt Anton am Arlberg \u00e8 un comune austriaco di 2 349 abitanti nel distretto di Landeck, in Tirolo. Stazione sciistica specializzata nello sci alpino, ha ospitato tra l'altro i Campionati mondiali di 2001 e numerose gare di Coppa del Mondo."}
{"id": "1266942", "revid": "10207156", "url": "https://it.wikipedia.org/wiki?curid=1266942", "title": "St. Anton am Arlberg", "text": ""}
{"id": "1266943", "revid": "110157", "url": "https://it.wikipedia.org/wiki?curid=1266943", "title": "Glojach", "text": "Glojach \u00e8 una frazione di 244 abitanti del comune austriaco di Sankt Stefan im Rosental, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Sankt Stefan im Rosental."}
{"id": "1266944", "revid": "10207163", "url": "https://it.wikipedia.org/wiki?curid=1266944", "title": "St. Jakob in Defereggen", "text": ""}
{"id": "1266945", "revid": "110157", "url": "https://it.wikipedia.org/wiki?curid=1266945", "title": "Gnas", "text": "Gnas \u00e8 un comune austriaco di 6 016 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Aug-Radisch, Baumgarten bei Gnas, Grabersdorf, Maierdorf, Poppendorf, Raning, Tr\u00f6ssing e Unterauersbach e la localit\u00e0 di Kohlberg II, gi\u00e0 frazione del comune soppresso di Kohlberg."}
{"id": "1266948", "revid": "1776051", "url": "https://it.wikipedia.org/wiki?curid=1266948", "title": "Gniebing-Wei\u00dfenbach", "text": "Gniebing-Wei\u00dfenbach \u00e8 stato un comune austriaco nel distretto di S\u00fcdoststeiermark (fino al 31 dicembre 2011 distretto di Feldbach), in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di Gniebing e Wei\u00dfenbach bei Feldbach sono state aggregate al comune di Feldbach assieme agli altri comuni soppressi di Auersbach, Gossendorf, Leitersdorf im Raabtal, M\u00fchldorf bei Feldbach e Raabau."}
{"id": "1266949", "revid": "773636", "url": "https://it.wikipedia.org/wiki?curid=1266949", "title": "Oratorio di San Filippo Neri (Vicchio)", "text": "L'oratorio di San Filippo Neri (o della Misericordia) si trova nel comune di Vicchio.\nDescrizione.\nCostruito agli inizi del secolo XVII, fu prima oratorio della Compagnia del Santissimo Sacramento e di Ges\u00f9 Morto e, dal 1910, della Venerabile Confraternita di Misericordia di Vicchio.\nLa facciata \u00e8 a due spioventi, con portale architravato coronato da timpano spezzato e grande finestrone con stipiti e archivolto mistilinei.\nAll'interno, ad aula unica, con soffitto affrescato ad architetture illusionistiche, si conserva una terracotta invetriata della fine del secolo XV, raffigurante la \"Madonna col Bambino\", attribuita alla bottega dei Della Robbia e un pregevole \"Ges\u00f9 morto\", statua in cera di Clemente Susini (1798), che fu benedetta nella Certosa di Firenze da papa Pio VI ed ora conservata in una teca di vetro posta sopra all'altare.\nNel retro dell'oratorio, passando dalla sacrestia, \u00e8 possibile accedere al piccolo museo della Confraternita di Misericordia.\nNelle vicinanze dell'Oratorio c'\u00e8 la casa di Benvenuto Cellini, che ospit\u00f2 il maestro dal 1559 al 1571."}
{"id": "1266951", "revid": "110157", "url": "https://it.wikipedia.org/wiki?curid=1266951", "title": "Gossendorf", "text": "Gossendorf \u00e8 una frazione di 884 abitanti del comune austriaco di Feldbach, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Feldbach assieme agli altri comuni soppressi di Auersbach, Gniebing-Wei\u00dfenbach, Leitersdorf im Raabtal, M\u00fchldorf bei Feldbach e Raabau."}
{"id": "1266952", "revid": "525454", "url": "https://it.wikipedia.org/wiki?curid=1266952", "title": "Giovanni Francesco Fortunio", "text": "Viene ricordato principalmente per avere dato vita nel 1516 alla prima grammatica del volgare con caratteri mobili, cio\u00e8 stampata, dal titolo \"Regole grammaticali della volgar lingua\".\nBiografia.\nNato nel 1470 circa, il suo luogo di origine \u00e8 incerto; nei documenti triestini \u00e8 riportata l'indicazione \"de Portunaone\" (Pordenone), mentre in quelli redatti ad Ancona la provenienza \u00e8 segnalata come \"de Hyadria\" (Zara) in Dalmazia.\nSi ritiene che la sua grammatica fu compilata nel periodo in cui si trovava a Trieste. La prima edizione dell'opera fu stampata ad Ancona nel 1516 presso la tipografia di Bernardino Guerralda detto \"Il Vercellese\".\nL'opera ebbe una grande fortuna. L'opera in due libri, ma che nell'intenzione dell'autore avrebbe dovuto essere in cinque, \u00e8 un'analisi morfologica ed ortografica della lingua volgare toscana basata sulle opere trecentesche di Dante Alighieri, Francesco Petrarca e Giovanni Boccaccio. Celebre la sua \"Regola delle tre consonanti\": devono essere evitate tre consonanti di fila.\nRivest\u00ec rilevanti cariche della politica italiana; a Trieste fu vicario tra il 1497 e il 1498 e in seguito podest\u00e0 ad Ancona dove nel gennaio del 1517, l'anno successivo alla pubblicazione delle \"Regole grammaticali della volgar lingua\", Fortunio precipit\u00f2 dalla finestra del palazzo pretorio, spinto da qualcuno o pi\u00f9 probabilmente suicidandosi."}
{"id": "1266955", "revid": "110157", "url": "https://it.wikipedia.org/wiki?curid=1266955", "title": "Landeck", "text": "Landeck \u00e8 un comune austriaco di 7 773 abitanti nel distretto di Landeck, in Tirolo, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). \u00c8 stato istituito nel 1900 con la fusione dei comuni soppressi di Angedair e Perfuchs; tra il 1939 e il 1945 ha inglobato il comune di Zams."}
{"id": "1266956", "revid": "1543377", "url": "https://it.wikipedia.org/wiki?curid=1266956", "title": "0385", "text": " 0385 \u00e8 il prefisso telefonico del distretto di Stradella, appartenente al compartimento di Milano.\nIl distretto comprende la parte sud-orientale della provincia di Pavia. Confina con i distretti di Pavia (0382) a nord, di Piacenza (0523) a est e di Voghera (0383) a sud e a ovest.\nAree locali e comuni.\nIl distretto di Stradella comprende 31 comuni compresi in 1 area locale: Albaredo Arnaboldi, Arena Po, Barbianello, Bosnasco, Broni, Campospinoso, Canevino, Canneto Pavese, Casanova Lonati, Castana, Cigognola, Golferenzo, Lirio, Mezzanino, Montecalvo Versiggia, Montescano, Mont\u00f9 Beccaria, Pietra de' Giorgi, Portalbera, Rea, Redavalle, Rocca de' Giorgi, Rovescala, Ruino, San Cipriano Po, San Damiano al Colle, Santa Maria della Versa, Stradella, Verrua Po, Volpara e Zenevredo ."}
{"id": "1266957", "revid": "599013", "url": "https://it.wikipedia.org/wiki?curid=1266957", "title": "Alessandro Noselli", "text": "Carriera.\nAlessandro inizia la sua avventura nell'Udinese Calcio all'et\u00e0 di 12 anni, facendo tutta la trafila nel settore giovanile e collezionando anche molte presenze nelle Nazionali giovanili.\nPoi dopo aver fatto un ottimo campionato con la formazione Primavera di cui diventa capocannoniere del campionato si aggrega alla prima squadra di cui facevano parte nomi importanti come Oliver Bierhoff, Paolo Poggi, Marcio Amoroso e Stefano Fiore tra i tanti.\nDopo un anno in prestito al Castel di Sangro passa al Sudtirol dove si afferma come uno degli attaccanti pi\u00f9 forti della categoria, in cui vince il titolo di capocannoniere del girone.\nNel 2005 vince il campionato di serie C con il Mantova e l'anno dopo alla fine di un grande campionato sfiora la promozione in serie A sempre con la stessa squadra perdendo in finale solo con il Torino ai supplementari.\nCol passare degli anni si afferma sempre di pi\u00f9 come uno dei pi\u00f9 forti attaccanti delle categoria andando spesso in doppia cifra e rimanendo sempre nelle prime posizioni della classifica marcatori.\nDurante i suoi anni nel Sassuolo calcio giocher\u00e0 ancora 2 volte i playoff per salire nella massima serie.\nNel 2013 si trasferisce nei New York COSMOS, primo italiano dai tempi di Giorgio Chinaglia, dove segna subito il gol vittoria alla prima partita ufficiale e al termine della stagione risulter\u00e0 uno dei giocatori determinanti per la vittoria della NASL.\nTornato in Italia milita nella squadra bolognese del Sasso Marconi prima in Eccellenza poi, a seguito della promozione, in Serie D.\nPalmar\u00e8s.\nClub.\nCompetizioni nazionali.\n- CAMPIONATO Serie C1\nMantova: 2005\n- NASL Championship\nNew York Cosmos: 2013"}
{"id": "1266958", "revid": "110157", "url": "https://it.wikipedia.org/wiki?curid=1266958", "title": "Grabersdorf", "text": "Grabersdorf \u00e8 una frazione di 346 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Aug-Radisch, Baumgarten bei Gnas, Maierdorf, Poppendorf, Raning, Tr\u00f6ssing e Unterauersbach e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1266959", "revid": "124437207", "url": "https://it.wikipedia.org/wiki?curid=1266959", "title": "Imst", "text": "Imst (in austro-bavarese \"Imscht\") \u00e8 un comune austriaco di 10 109 abitanti nel distretto di Imst, in Tirolo, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nImst \u00e8 un centro rilevante sia per la pratica degli sport invernali (slittino: ha ospitato i Mondiali della disciplina nel 1963 e nel 1978), sia degli sport estivi (arrampicata: ha ospitato gli Europei della disciplina nel 2010)."}
{"id": "1266960", "revid": "110157", "url": "https://it.wikipedia.org/wiki?curid=1266960", "title": "Hatzendorf", "text": "Hatzendorf \u00e8 una frazione di 1 751 abitanti del comune austriaco di Fehring, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Fehring assieme agli altri comuni soppressi di Hohenbrugg-Weinberg, Johnsdorf-Brunn e Pertlstein."}
{"id": "1266962", "revid": "1573940", "url": "https://it.wikipedia.org/wiki?curid=1266962", "title": "Chiesa di San Martino a Vespignano", "text": "La chiesa di San Martino a Vespignano si trova nel comune di Vicchio.\nStoria e descrizione.\nLa chiesa, ricordata gi\u00e0 dal 1218, sorge nel punto pi\u00f9 elevato dell'antico castello di Vespignano. Patroni della chiesa furono il vescovo di Firenze e la famiglia Risaliti. Nel 1329 fu priore di Vespignano Francesco, figlio del pittore Giotto.\nL'edificio, restaurato nel 1835 \u2013 1838 e poi ancora nel 1940, presenta la facciata a due spioventi con unico portale sormontato da un grande occhio, l'interno a navata unica e coro rettangolare con volta a crociera sopra l'altar maggiore. La chiesa conserva un ciborio della seconda met\u00e0 del secolo XV e un organo risalente alla prima met\u00e0 del secolo XVIII."}
{"id": "1266965", "revid": "110157", "url": "https://it.wikipedia.org/wiki?curid=1266965", "title": "Hohenbrugg-Weinberg", "text": "Hohenbrugg-Weinberg \u00e8 stato un comune austriaco nel distretto di S\u00fcdoststeiermark (fino al 31 dicembre 2011 distretto di Feldbach), in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di Hohenbrugg an der Raab e Weinberg an der Raab sono state aggregate al comune di Fehring assieme agli altri comuni soppressi di Hatzendorf, Johnsdorf-Brunn e Pertlstein."}
{"id": "1266966", "revid": "110157", "url": "https://it.wikipedia.org/wiki?curid=1266966", "title": "Jagerberg", "text": "Jagerberg \u00e8 un comune austriaco di 1 641 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\")."}
{"id": "1266968", "revid": "110157", "url": "https://it.wikipedia.org/wiki?curid=1266968", "title": "Johnsdorf-Brunn", "text": "Johnsdorf-Brunn \u00e8 una frazione di 804 abitanti del comune austriaco di Fehring, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Fehring assieme agli altri comuni soppressi di Hatzendorf, Hohenbrugg-Weinberg e Pertlstein."}
{"id": "1266969", "revid": "1573940", "url": "https://it.wikipedia.org/wiki?curid=1266969", "title": "Cappella della Bruna", "text": "La cappella della Bruna si trova nel comune di Vicchio.\nLa cappella testimonia del culto secolare tributato nel Mugello al beato Giovanni, nato a Vespignano nel 1234 e morto a Firenze nel 1331. Le spoglie del Beato furono traslate da San Pier Maggiore in Firenze a San Giovanni Maggiore presso Ronta nel 1801. Gi\u00e0 dal 1723 una sua reliquia si venerava in Santa Maria a Olmi (Borgo San Lorenzo). Secondo la tradizione, da giovane Giovanni Bruni usava la cappella come luogo di raccoglimento.\nDescrizione.\nL'aspetto attuale del piccolo edificio, con facciata a due spioventi ed interno ad aula unica, si deve ad un intervento di restauro del XIX secolo ricordato da una tabella di marmo collocata sulla porta dell'edificio. Nel 1985 sono stati effettuati interventi di consolidamento delle strutture e il restauro dell'affresco dell'altare, raffigurante una \"Madonna del latte\", di bottega fiorentina della met\u00e0 del XV secolo. L'affresco \u00e8 attribuito da alcune fonti a Paolo Schiavo."}
{"id": "1266975", "revid": "110157", "url": "https://it.wikipedia.org/wiki?curid=1266975", "title": "Kapfenstein", "text": "Kapfenstein \u00e8 un comune austriaco di 1 585 abitanti nel distretto di S\u00fcdoststeiermark, in Stiria."}
{"id": "1266980", "revid": "773636", "url": "https://it.wikipedia.org/wiki?curid=1266980", "title": "Chiesa di San Martino a Viminiccio", "text": "La chiesa di San Martino a Viminiccio si trova nel comune di Vicchio.\nStoria e descrizione.\n\u00c8 documentata per la prima volta in un diploma imperiale del 1024 . Nel secolo XV furono patroni della pieve i Nuti, a cui successero i Tani, quindi i Baldinotti e i Comparini. La chiesa, in pessime condizioni gi\u00e0 nel 1568, fu restaurata durante il plebato di Carlo Vivoli ( 1781 \u2013 1805 ).\nL'edificio presenta una semplice facciata a due spioventi con unico portale lunettato ed interno ad aula unica dotata di scarsella, nella quale \u00e8 riconoscibile l'originaria struttura medievale. La chiesa conserva un ciclo di affreschi ottocenteschi di Ferdinando Folchi con \"Storie di San Martino vescovo di Tours\" . Nella lunetta del portale, mosaico maiolicato delle Fornaci Chini."}
{"id": "1266983", "revid": "599013", "url": "https://it.wikipedia.org/wiki?curid=1266983", "title": "Andrija Deliba\u0161i\u0107", "text": "Caratteristiche tecniche.\nPu\u00f2 giocare come prima o come seconda punta.\nCarriera.\nClub.\nPartizan.\nDebutta nel calcio professionistico con il nel 1999, collezionando 38 gol in 87 partite, e la vittoria di due campionati di Serbia e Montenegro (2002 e 2003) e di una Coppa di Jugoslavia (2001).\nIl 15 dicembre 1999 mette a segno la sua prima rete con la maglia del Partizan contro il Radni\u010dki Ni\u0161 (5-2). Il 3 maggio del 2000, alla trentottesima giornata, realizza la sua seconda ed ultima marcatura stagionale.\nNella stagione seguente Deliba\u0161i\u0107 si sblocca dopo nove giornate contro il Zeta Golubovci (4-1). Il 7 novembre firma una marcatura nello 0-5 contro il Mladost Univerzal Luks Lukicevo in Kup Srbije. Il 2 dicembre realizza una doppietta contro l'Hajduk Kula (4-0). Si ripete il 6 aprile siglando due reti al Milicionar (1-2); cinque giorni dopo va a segno nella semifinale di Coppa contro l'Obili\u0107 (2-5) e il 9 giugno segna due gol al \u010cukari\u010dki Stankom (2-3). A fine stagione si piazza al dodicesimo posto tra i marcatori con 15 realizzazioni. Gioca la finale di Coppa contro la Stella Rossa, vinta per 1-0.\nNell'annata 2001-2002 Deliba\u0161i\u0107 segna 9 gol in 15 incontri vincendo il campionato. In Coppa dopo aver segnato contro l'AIK Ba\u010dka Topola (0-3) non basta la sua rete contro lo \u017deleznik (1-1, 4-3 ai rigori) ad evitare l'eliminazione al Partizan. Esordisce in Europa giocando in Coppa UEFA contro il Santa Coloma, ai quali segna anche una rete (7-1).\nNel 2002-2003 sigla 12 marcature in 30 giornate di campionato, vincendo il primo titolo serbo-montenegrino: in quest'annata esordisce in Champions League giocando contro il Bayern Monaco (3-1). Il Partizan, eliminato dalla massima competizione continentale viene retrocesso in Coppa UEFA dove Deliba\u0161i\u0107 firma una rete contro lo Sporting Lisbona sia all'andata (1-3) sia al ritorno (3-3).\nNella prima parte della stagione 2003-2004 realizza 10 reti in 13 incontri di campionato segnando 3 gol anche in Champions League contro Porto e Olympique Marsiglia.\nLe esperienze iberiche e l'AEK Atene.\nLe prestazioni di Deliba\u0161i\u0107 vengono notate dal Mallorca che nel gennaio del 2004 lo acquista dal Partizan. Il 24 dello stesso mese realizza la sua prima rete contro il Real Zaragoza (1-3). Gioca 17 partite di Liga e segna 4 reti. La stagione seguente esordisce contro il (0-1) segnando la sua prima rete stagionale alla terza giornata contro il M\u00e1laga (2-1). Nel gennaio del 2005, dopo 12 presenze e 3 gol, viene ceduto in prestito al Benfica. Arrivato a Lisbona l'attaccante serbo-montenegrino dichiara: \nSotto la guida dell'esperto Giovanni Trapattoni, Deliba\u0161i\u0107 debutta il 6 febbraio del 2005 contro l'Acad\u00e9mica Coimbra (3-0). Colleziona soltanto 3 presenze, ma nonostante ci\u00f2 \u00e8 nella rosa vincitrice del campionato portoghese 2004-2005. Il Mallorca decide di cederlo nuovamente in prestito, questa volta allo Sporting Braga. A Braga esordisce contro l'Uni\u00e3o Leiria (0-1) e segna la sua prima rete contro il Vit\u00f3ria Guimar\u00e3es (0-2) Chiude la stagione con 10 gettoni e 4 marcature.\nNel 2006 si trasferisce, sempre in prestito, in Grecia, all': il 26 agosto esordisce e realizza la sua unica rete in 10 partite, contro l'OFI Creta (1-1). In Grecia trova spazio anche in Europa riuscendo ad esordire contro il Milan in Champions (3-0).\nIl 30 gennaio 2007, scaduto il contratto con i greci, il Mallorca lo rimanda in Portogallo, al Beira-Mar, dove mette nuovamente a segno un solo gol in 11 partite. Il 4 febbraio del 2007 esordisce titolare contro l'Uni\u00e3o Leiria (1-0) e realizza un solo gol contro il Benfica, sua ex squadra (2-2).\nIn Spagna.\nNell'estate del 2007 passa al Real Sociedad, in Segunda Divisi\u00f3n. Deliba\u0161i\u0107 debutta alla prima giornata, persa 0-2 contro il Castell\u00f3n. Il montenegrino si sblocca dopo 13 partite andando a segno contro il Gimn\u00e0stic (1-1). A fine stagione totalizza 6 gol in 32 incontri di campionato.\nL'H\u00e9rcules lo preleva a titolo definitivo dal Mallorca. Debutta al primo turno realizzando una doppietta al C\u00f3rdoba (0-3). Sigla un'altra doppietta contro il Tenerife (3-1). A fine stagione conta 11 reti in 31 sfide. Nella seconda stagione esordisce titolare alla prima giornata di campionato contro il Castell\u00f3n (0-0) e alla sesta giornata Deliba\u0161i\u0107 firma una tripletta contro l'Elche (3-0). Conclude l'annata con 10 gol in 34 partite, l'Hercules conquista la promozione nella Liga ma Deliba\u0161i\u0107 si trasferisce al Rayo Vallecano.\nEsordisce il 29 agosto del 2010 contro il Numancia (2-3) e segna la sua prima rete contro il Cartagena (3-1). A giugno 2011 vanta 7 reti in 30 incontri, contribuendo alla promozione nella Liga. Dopo aver iniziato la stagione 2011-2012 esordendo nella Liga contro l'Athletic Bilbao (1-1) realizza l'unico gol in campionato il Levante (3-5) e una rete in Coppa sul Racing Santander (4-3). Nell'annata seguente Deliba\u0161i\u0107 debutta contro il Granada (1-0) segnando una doppietta all'Atl\u00e9tico Madrid (4-3). Segna 6 gol in 31 partite di campionato e al termine della stagione viene svincolato dalla societ\u00e0 Rayo Vallecano.\nNazionale.\nIl 22 settembre del 1997 ha esordito nelle qualificazioni del campionato europeo Under-16 giocando per la Jugoslavia contro l'Armenia (3-0).\nIl 23 marzo del 2001 realizza una doppietta alla Svizzera Under-21 (3-3).\nHa fatto parte della Nazionale serbo-montenegrina Under-21 giunta seconda al Campionato europeo 2004, e con cui ha anche partecipato alle Olimpiadi del 2004.\nIn seguito all'indipendenza del Montenegro ha scelto di giocare nella nazionale del neonato paese, debuttandovi nel 2009. L'11 settembre 2012 realizza una doppietta contro la nazionale di San Marino. Si ripete il 14 novembre con un'altra doppietta ai danni della stessa nazionale."}
{"id": "1266986", "revid": "2128848", "url": "https://it.wikipedia.org/wiki?curid=1266986", "title": "Regno di Galizia", "text": "Il regno di Galizia fu un'entit\u00e0 politica sorta nella parte nord-occidentale della penisola iberica nel X secolo, che perdur\u00f2 formalmente fino al 1833.\nEtimologia.\nLa denominazione del regno deriva dal latino \"Galliciense regnum\" o \"regnum Gallaeciae\", che a sua volta proviene dal toponimo di \"Gallaecia\", una delle province romane in cui era stata suddivisa la Tarraconense con la riforma di Diocleziano. Dal V secolo, con Gregorio di Tours il nome fu attribuito al regno suevo che si era formato nella provincia romana di \"Gallaecia\" e nel nord-est della Lusitania.\nStoria.\nNel 585, dopo che i Visigoti ebbero conquistato il regno dei Suebi, la Galizia fece parte del regno dei Visigoti sino a che fu conquistata dagli eserciti arabi, nel 713-714, ed entr\u00f2 a far parte di al-Andalus, sino a che, nel 740, il re delle Asturie, Alfonso I (?-757), approfittando delle lotte interne fra gli Arabi, avvi\u00f2 l'opera di Reconquista, aggredendo i Berberi di stanza nella zona NE della Penisola Iberica e obbligandoli ad abbandonare cos\u00ec la Galizia, che fu annessa al regno delle Asturie.\nPoi grazie alle vittorie del re Alfonso II (759-842) contro i musulmani la conquista della Galizia fu consolidata, e la stessa fu ripopolata, e si inizi\u00f2 l'insediamento delle popolazioni cristiane anche a sud del fiume Minho (nel nord dell'attuale Portogallo). Il regno delle Asturie continu\u00f2 a consolidare le sue posizioni in Galizia anche coi successori di Alfonso II, Ramiro I (791-850), Ordo\u00f1o I (821-866), e Alfonso III (849-910).\nPrimo regno indipendente di Galizia.\nIl re delle Asturie, Alfonso III, un anno prima della sua morte, nel 909, divise il proprio regno tra i tre figli maggiori e la Galizia venne data al secondogenito, Ordo\u00f1o II (871-924), sposato con la principessa galiziana Elvira Men\u00e9ndez, figlia del conte Ermenegildo e di sua moglie Ermessinda Gatonez.Alla morte senza eredi del fratello primogenito Garc\u00eda I (870-914), re del Le\u00f3n, Ordo\u00f1o II, acclamato re di Le\u00f3n dalla nobilt\u00e0 leonese, ottenne anche i domini di questi, riunendo cos\u00ec Galizia e Le\u00f3n.Alla morte di Ordo\u00f1o II nel 924 Galizia e Le\u00f3n furono inizialmente sottratti ai suoi figli dal fratello terzogenito, Fruela II (875-925), che nella divisione dei domini paterni aveva ottenuto il Regno delle Asturie e che quindi riun\u00ec nuovamente i tre regni sotto un'unica corona, il regno di Le\u00f3n.Nel 925, alla morte di Fruela II, gli subentr\u00f2 il figlio, Alfonso Froilaz, che fu combattuto dai figli di Ordo\u00f1o II, Sancho, Alfonso e Ramiro.Nel 926, sconfitto Alfonso Froilaz (ritiratosi nelle Asturie, dove si faceva chiamare re), il primogenito di Ordo\u00f1o II, Sancho (895-929), si proclam\u00f2 re di Galizia (mentre al fratello minore, Ramiro, and\u00f2 la contea del Portogallo, dal fiume Minho al confine con al-Andalus, attribuendosi il titolo di re), mantenendo il regno indipendente fino alla sua morte, quando pass\u00f2 sotto il dominio del fratello secondogenito, il re del Le\u00f3n, Alfonso IV (ca. 899-933), e la Galizia fu nuovamente riunita al Le\u00f3n, solo formalmente, perch\u00e9 Ramiro, che aveva portato il confine sud del regno in vista del fiume Tago, prese il titolo di re di Galizia, anche se il re era suo fratello.Nel giugno del 931, Alfonso IV abdic\u00f2 e consegn\u00f2 al fratello il regno, nuovamente unificato, ed entr\u00f2 nel monastero di Sahag\u00fan.Approfittando dell'assenza del fratello Ramiro dalla capitale, Le\u00f3n, nel 932, Alfonso IV, ora monaco, pentitosi dell'abdicazione e, alleatosi col cugino Alfonso Froilaz ed i suoi fratelli, entr\u00f2 in Le\u00f3n e si proclam\u00f2 re.Ramiro II (ca. 900-951) reag\u00ec prontamente e lo cattur\u00f2, poi si rivolse contro la famiglia Froilaz, nelle Asturie, obbligandola a ritirarsi sino ad Oviedo, dove la sconfisse e cattur\u00f2 tutti i membri della famiglia.\nI tre regni furono cos\u00ec riunificati in un unico regno. Nelle successive lotte dinastiche, dopo la riunificazione del 932, la nobilt\u00e0 galiziana oscillava tra la fedelt\u00e0 al re e la ribellione.Durante la guerra civile contro Ordo\u00f1o IV (ca. 926\u2013962), Sancho I (ca. 935 \u2013 966), con l'aiut\u00f2 dei musulmani prese Zamora nel 959 e Oviedo nel 960, assumendo il titolo di re di Galizia e poi conquistare anche il Le\u00f3n.\nSecondo breve regno indipendente di Galizia.\nIn una di queste sollevazioni, nel 982, fu incoronato re di Galizia, nuovamente indipendente, Bermudo II (956-999, discendente di Ordo\u00f1o II). Solo due anni dopo, nel 984 Bermudo sconfisse il re del Le\u00f3n Ramiro III (ca. 961-985), suo cugino e i due regni furono nuovamente riuniti.\nBermudo II sub\u00ec delle sconfitte ad opera dagli eserciti di al-Andalus e l'ultimo suo rifugio fu la Galizia, ma anche qui fu raggiunto dalle truppe di Almanzor, che nell'estate del 997 attaccarono e saccheggiarono Santiago di Compostela, e quando, nel 999, mor\u00ec, il suo regno era ridotto alla sola zona costiera di Galizia e Asturie.\nDurante il regno di Bermudo III (ca. 1017-1037, il re di Navarra e conte consorte di Castiglia (in quanto marito di Munia di Castiglia, Sancho III, nel 1034, occup\u00f2 Astorga e la stessa Le\u00f3n, capitale del regno, costringendolo a rifugiarsi in Galizia.Solo dopo la morte di Sancho III, avvenuta nel 1035, Bermudo III pot\u00e9 recuperare i suoi territori, ma si dovette scontrare con Ferdinando I di Castiglia, marito di sua sorella Sancha I che reclamava la successione del Le\u00f3n e che, nel 1037, invase il regno del Le\u00f3n, costringendo Bermudo nuovamente in Galizia. Nello stesso anno, poi Bermudo III fu sconfitto e mor\u00ec, nella battaglia di Tamar\u00f3n, e non avendo discendenti diretti, dopo la sua morte la corona di Le\u00f3n passo a sua sorella Sancha I, gi\u00e0 regina di Castiglia, la quale associ\u00f2 al trono il marito Ferdinando (regno di Le\u00f3n e Castiglia).\nTerzo regno indipendente di Galizia.\nAlla morte di Ferdinando I, re di Castiglia e re consorte di Le\u00f3n (1016-1065), la moglie Sancha I di Le\u00f3n abdic\u00f2, cos\u00ec i loro domini furono divisi per testamento tra i figli e il regno di Galizia fu assegnato a Garc\u00eda I (1042-1090). I fratelli Sancho II, re di Castiglia (1036-1072), e Alfonso VI, re di Le\u00f3n (1040-1109), gli dichiararono guerra e invasero la Galizia; nel 1070, nella battaglia di Pedroso, Garcia sconfisse il conte del Portogallo Nuno Mendes, che gli si era ribellato ed inizi\u00f2 a farsi chiamare re del Portogallo, perch\u00e9 ormai la Galizia era nelle mani dei suoi fratelli, che nel 1071, lo sconfissero definitivamente, lo obbligarono ad abdicare e a rifugiarsi alla corte del re di Siviglia, al-Mutamid e si spartirono i suoi domini.Alla morte di Sancho II, nel 1072, Garcia recuper\u00f2 il suo regno, ma il fratello Alfonso VI che si era gi\u00e0 impadronito del regno di Castiglia, nello stesso anno, lo convoc\u00f2 presso di s\u00e9 e lo fece prigioniero e, nel 1073, mentre si attribuiva il titolo di re di Galizia, Alfonso VI, gi\u00e0 re di Le\u00f3n e Castiglia, fece rinchiudere il fratello Garcia I nel castello di Luna, dove fu tenuto prigioniero, con dignit\u00e0 regale, per diciassette anni e ivi mor\u00ec il 22 marzo del 1090.Il vescovo di Santiago di Compostela, Diego Pel\u00e1ez, probabile sostenitore di Garcia I, forse coinvolto nella sollevazione galiziana condotta da Rodrigo Ov\u00e9quiz (fu accusato di cospirare per restaurare l'indipendenza della Galizia, con l'appoggio del re d'Inghilterra, Guglielmo il Conquistatore, a cui forse era stata offerta la corona di Galizia, e quindi venne esiliato), venne deposto nel 1088 dal Concilio di Husillos, provocando un conflitto tra Alfonso VI ed il papa Urbano II.\nQuarto regno indipendente di Galizia e distacco della contea del Portogallo.\nIn seguito alla sollevazione della nobilt\u00e0 galiziana e dopo la morte di Garcia, Alfonso VI affid\u00f2, nel 1093, il governo del regno di Galizia a Raimondo di Borgogna (1062-1107), marito della figlia Urraca (ca. 1080-1126), mentre il sud del regno di Galizia, la contea di Portogallo fu infeudata, subito dopo, al cugino di questi, Enrico di Borgogna, marito della figlia illegittima Teresa di Le\u00f3n (1080-1130).Enrico govern\u00f2 la contea del Portogallo (a sud del fiume Minho), praticamente in autonomia dalla Galizia, difendendola dagli attacchi dei Mori, mentre Raimondo governava il regno di Galizia e pensando di aver diritto a succedere ad Alfonso sul trono di Le\u00f3n e Castiglia, convenne col cugino Enrico, che in cambio del suo aiuto, al momento della successione avrebbe concesso a lui il regno di Galizia e Portogallo.Ma le cose andarono diversamente, Raimondo, che si era recato in Terra Santa, nel 1007, premor\u00ec ad Alfonso; il regno di Galizia and\u00f2 alla moglie Urraca che assunse il titolo di regina, e quando a sua volta, Alfonso VI, nel 1009 mor\u00ec, lasci\u00f2 unica erede la figlia Urraca, deludendo Enrico che si aspettava la Galizia.Urraca era succeduta al padre come regina di Castiglia e Le\u00f3n, e i nobili castigliani spinsero la regina a risposarsi, in seconde nozze, nell'autunno del 1109, col re di Aragona e di Navarra, Alfonso I \"il Battagliero\". Furono proclamati entrambi re di Castiglia e di Le\u00f3n mentre al giovane erede, figlio di primo letto, Alfonso Raimundez (1105-1157), veniva assegnata la Galizia. Alfonso Raim\u00fandez fu educato presso i conti di Trava della nobilt\u00e0 galiziana, fu incoronato prima del 1111 re di Galizia dal vescovo di Santiago di Compostela Diego Gelm\u00edrez per tutelarne i diritti ereditari; intanto la contea del Portogallo, continuava ad essere governata in modo autonomo da Enrico di Borgogna e dopo la sua morte dalla moglie, la contessa Teresa di Le\u00f3n.Nel 1114 Urraca e Alfonso I \"il Battagliero\" si separarono dando inizio a un periodo di profonda instabilit\u00e0 nel regno, in una situazione di confusa guerra civile tra i sostenitori della regina, di Alfonso I, di Alfonso di Galizia (appoggiato dal potente vescovo di Compostela Diego Gelm\u00edrez) e la contessa del Portogallo Teresa, con continui cambi di alleanza tra le varie fazioni e il succedersi di ribellioni.Nel 1121, Diego Gelm\u00edrez, promosso arcivescovo di Santiago di Compostela, da papa Callisto II, organizz\u00f2 un complotto con la complicit\u00e0 di Fernando Peres conte di Trava, a cui partecip\u00f2 anche Teresa (ritenuta l'amante del conte), per portare il nipote del papa, il re di Galizia, Alfonso Raimundez sul trono al posto della madre, che immediatamente attacc\u00f2 la sorellastra occupando la contea del Portogallo sino al fiume Duero, facendo cos\u00ec fallire il complotto. Alfonso Raimundez per\u00f2 conserv\u00f2 il trono di Galizia.La fase di instabilit\u00e0 perdur\u00f2 fino alla morte di Urraca, avvenuta nel 1126. Le successe il figlio Alfonso di Galizia con il nome di Alfonso VII di Castiglia. Teresa, alla morte della sorellastra, non ritenendosi pi\u00f9 vincolata ai patti del 1121, non riconobbe come suo superiore il nuovo re di Le\u00f3n e Castiglia, e nella primavera del 1127, Alfonso VII attacc\u00f2 il Portogallo ed in sei settimane obblig\u00f2 Teresa a riconoscere la sua supremazia.Comunque il cugino, Alfonso Henr\u00edquez, figlio di Teresa, che nel 1128 aveva sconfitto la madre a San Mamede, vicino a Guimar\u00e3es, si impossess\u00f2 della contea del Portogallo e non si riconobbe vassallo di Alfonso VII e, nel 1130, dopo la morte della madre, con l'appoggio di parte della nobilt\u00e0 galiziana, occup\u00f2 anche il sud della Galizia, che era feudo di Teresa.Nel 1139, Alfonso Henr\u00edquez, dopo una vittoria sui Mori, inizi\u00f2 a considerarsi re del Portogallo, e nel 1140 invase ancora la Galizia e Alfonso VII, a \"Valdevez\", gli propose una tregua, che fu accettata e da quel giorno non annover\u00f2 pi\u00f9 il Portogallo tra i suoi possedimenti; e nel 1143, a Zamora, fu sancita la pace, e di fronte al legato del papa Innocenzo II, in cambio della signoria di Astorga, Alfonso VII riconobbe al cugino, Alfonso Henr\u00edquez, il titolo di re del Portogallo, che divenne cos\u00ec, Alfonso I del Portogallo.\nComunque il regno di Galizia rimase incorporato nel regno di Le\u00f3n, e, dopo la morte di Alfonso VII, conobbe grande sviluppo con i suoi successori nel regno di Le\u00f3n, Ferdinando II (1137-1188) e Alfonso IX (1171-1230), dopo i quali il regno, insieme alla Galizia, fu definitivamente riunito a quello di Regno di Castiglia. La Galizia venne quindi governata da un \"governatore maggiore del regno di Galizia\" (\"adelantado mayor del reino de Galicia\"), designato tra i membri della maggiore nobilt\u00e0 dal re di Castiglia e Le\u00f3n.\nPretese Portoghesi alla corona di Galizia.\nPer ben due volte i re del Portogallo pretesero la corona di Galizia:\nIl regno di Galizia nella monarchia spagnola.\nDopo l'unificazione dei regni della penisola iberica nel regno di Spagna, l'organo di governo del regno di Galizia fu la \"giunta del regno\" (\"Junta do Reyno\"), creata nel 1528, che ne costitu\u00ec la massima espressione politica, pur avendo scarso peso.\nUna costante rivendicazione fu quella per il diritto di voto nelle \"Cortes\" di Castiglia, nelle quali la Galizia era rappresentata solo dalla citt\u00e0 di Zamora. Gi\u00e0 nel 1520 una delegazione di nobili galiziani aveva sottoposto al re Carlo I (in procinto di ricevere la corona imperiale come Carlo V) una petizione in tal senso. Il re Filippo IV concesse infine il diritto di voto al regno di Galizia nel 1623, in cambio di centomila ducati per l'armamento di navi.\nLa Galizia si oppose all'invasione napoleonica e fu sede di una strenua resistenza con azioni di guerriglia che alla fine ottennero la cacciata dei francesi.\nIl 30 novembre del 1833 Maria Cristina, vedova del re Ferdinando VII e reggente per la figlia Isabella II firm\u00f2 il decreto che mise fine anche formalmente all'esistenza del regno di Galizia, sopprimendo la giunta del regno: la suddivisione del regno di Spagna negli antichi regni venne sostituita da una suddivisione in province, imitate dai dipartimenti francesi."}
{"id": "1266987", "revid": "773636", "url": "https://it.wikipedia.org/wiki?curid=1266987", "title": "Chiesa di Sant'Andrea a Barbiana", "text": "La chiesa di Sant'Andrea a Barbiana si trova nell'omonima frazione del comune di Vicchio. \nStoria e descrizione.\nL'attuale chiesa, consacrata nel 1568, sostitu\u00ec un primitivo edificio, documentato gi\u00e0 dagli inizi del secolo XIV, che, per la sua posizione geografica, \"a cavaliere\" del poggio, detto Sant'Andrea dei \"Culvalieri\". Su di essa ebbe il patronato la famiglia Bizzeri, di cui \u00e8 ancora visibile l'arme (cane rampante entro scudo araldico) su alcuni stipiti all'interno dell'edificio. \nNel 1589 il patronato fu ceduto alla Mensa vescovile fiorentina.\nDegna di note, all'interno, \u00e8 un affresco della cerchia di Giotto che rappresenta la \"Madonna con bambino e Santa Caterina\".\nLa chiesa deve la sua fama alla memoria di don Lorenzo Milani, parroco di Barbiana fino al 1967, che qui ebbe la sua scuola, centro di diffusione del suo innovativo messaggio educativo. Don Milani \u00e8 sepolto nel piccolo cimitero di Barbiana.\nIl Santo Scolaro.\nIl Santo Scolaro \u00e8 un mosaico che i ragazzi della Scuola di Barbiana hanno eseguito con pezzettini di vetro per la chiesa. La tecnica fu mostrata agli allievi di Don Lorenzo in Germania durante un viaggio d'istruzione nelle scuole tedesche. Tornati a Barbiana sperimentarono questa arte decorando le finestre della chiesa. In una cappella della chiesa c'era l'immagine del Sacro Cuore di Ges\u00f9 che incuteva paura ai ragazzi, cos\u00ec fu deciso di coprirla con l'immagine del monaco scolaro. Don Lorenzo fece il disegno che fu ricoperto da una lastra di vetro sulla quale i ragazzi componevano i pezzetti di vetro, formando un mosaico originale, chiamato il Santo Scolaro."}
{"id": "1266996", "revid": "773636", "url": "https://it.wikipedia.org/wiki?curid=1266996", "title": "Chiesa di San Patrizio a Tirli", "text": "La chiesa di San Patrizio a Tirli si trova nel comune di Firenzuola.\nDocumentata prima dell'XI secolo con intitolazione a san Pietro e gi\u00e0 cadente alla fine del XVI secolo, fu ricostruita nel 1615, con una nuova intitolazione a san Patrizio e completamente restaurata nel 1929.\nAll'interno sono conservati due dipinti del XVII secolo: quello sull'altare di sinistra raffigura la \"Madonna del Rosario\" ed \u00e8 riferito al pittore fiorentino Giovanni d'Angelo Rosi; quello sull'altare destro rappresenta \"San Patrizio che distribuisce la comunione a dei confratelli\"."}
{"id": "1267000", "revid": "767487", "url": "https://it.wikipedia.org/wiki?curid=1267000", "title": "Monica e il desiderio", "text": "Monica e il desiderio (nell'originale in lingua svedese \"Sommaren med Monika\", Un'estate con Monica) \u00e8 un film drammatico del 1953 diretto da Ingmar Bergman.\nTrama.\nIn uno squallido caff\u00e8 di una citt\u00e0 portuale svedese si incontrano due giovani commessi, Monica e Harry, che vivono entrambi una vita poco serena. Harry \u00e8 orfano di madre dalla tenera et\u00e0 e vive col padre ammalato, mentre Monica appartiene ad una famiglia numerosa con un padre sempre ubriaco e vive tra continue liti e scenate. Monica dapprima attacca discorso col ragazzo chiedendogli di accendere una sigaretta e in seguito si fa invitare al cinema a vedere \"Amore infinito\". Al secondo incontro Harry porta Monica a casa sua e le regala un paio di calze, lei le indossa e lo abbraccia felice ma, disturbati dall'improvviso rientro del padre, \u00e8 costretto a riaccompagnarla a casa.\nLungo il percorso un giovane infastidisce la ragazza, ma viene allontanato. Quando Harry lascia Monica viene aggredito dallo stesso ragazzo, che gli d\u00e0 un colpo gettandolo a terra. Nel negozio dove lavora, Monica si difende dalle \"avances\" di un corteggiatore; arrivata a casa trova la solita confusione e, dopo essere stata picchiata dal padre, a cui aveva dato dell'ubriacone, decide di fare le valigie e di andarsene. Sul portone della casa di Harry incontra l'amato, a cui racconta tutto. Harry va al lavoro, litiga e si fa licenziare, esattamente come aveva fatto Monica; i due si preparano quindi a partire. A bordo del motoscafo del padre di Harry, presso cui si era rifugiata Monica, i due giovani abbandonano la citt\u00e0.\nI due ragazzi vivono felici a contatto con la natura nelle isole dell'arcipelago, nell'esaltato splendore dell'estate scandinava. Fanno il caff\u00e8 sulle coste rocciose, cucinano funghi, fanno il bagno nell'acqua di mare, nella libert\u00e0 pi\u00f9 completa. Giornate di sole si alternano al maltempo. Harry e Monica si fermano a un ballo all'aperto su un pontile, poi preferiscono danzare da soli su un molo di legno abbandonato. Quando Monica annuncia a Harry di essere incinta e lui insiste per ritornare a casa lei risponde: \"No, voglio godermi l'estate fino all'ultimo\". Insieme all'autunno sopraggiunge la disillusione, e Monica si dimostra superficiale e insofferente della vita libera all'aria aperta.\nQuando finalmente ritornano in citt\u00e0, la zia di Harry li accompagna da un pastore che acconsente di sposarli. Nasce una bella bambina ma di notte piange e Harry non riesce a dormire, mentre l'insofferente Monica si occupa poco della piccola e non ha nessuna intenzione di ritornare al lavoro: la ragazza si lamenta di continuo perch\u00e9 non ha vestiti e perch\u00e9 Harry, impegnato nel lavoro e nello studio, la trascura. Mentre Harry \u00e8 fuori citt\u00e0 con i colleghi del nuovo lavoro, Monica inizia a frequentare locali equivoci. Di ritorno con un giorno di anticipo da un viaggio di lavoro, lui la sorprende con un uomo in casa. Dopo aver accusato la moglie di tradirlo, quest'ultima, dopo qualche resistenza e un tentativo di riconciliazione sessuale, confessa di amare una vecchia fiamma: Harry la picchia e Monica abbandona la casa. Harry lascia l'appartamento e va a vivere con la bambina a casa del padre.\nProduzione.\nTenuto conto delle difficolt\u00e0 (budget esiguo, riprese effettuate nell'arcipelago di Stoccolma, la passione scoppiata tra l'attrice Harriet Andersson e Ingmar Bergman, che aveva gi\u00e0 cinque figli), lo straordinario successo di \"Monica e il desiderio\" sembra nascere sotto il segno del caso, ma anche della libert\u00e0.\nL'idea del film nacque dall'incontro casuale del regista con Per Anders Fogelstr\u00f6m, nella Kungsgatan, la principale arteria commerciale di Stoccolma. Lo scrittore accenn\u00f2 ad un soggetto per un racconto breve \u2013 sarebbe divenuto romanzo solo dopo l'uscita del film \u2013 da cui era ossessionato e che doveva trattare di una giovane coppia che piantava famiglia e lavoro e fuggiva in un'isola. Il loro sogno romantico era destinato ad andare in frantumi una volta che, costretti a tornare in citt\u00e0, si sarebbero rivelati incapaci a scendere a patti con le esigenze della quotidiana vita borghese.\nIl soggetto, sviluppato, durante le pause della lavorazione di \"Donne in attesa\", incontr\u00f2 il gradimento di Carl Anders Dymling, allora a capo del consiglio direttivo dello Svensk Filmindustri, il quale, nonostante le assicurazioni offerte dal regista circa l'esiguit\u00e0 dell'impegno produttivo, dovette vincere non poche resistenze per farlo approvare. Bergman riferisce che l'acceso confronto port\u00f2 alle dimissioni di alcuni membri del consiglio.\nIl 22 luglio 1952, una settimana dopo la conclusione dei lavori di \"Donne in attesa\", uno sparuto gruppo di una dozzina, tra attori e tecnici, senza attrezzature scenografiche e per il sonoro, si stabil\u00ec nella canonica dell'isola di \u00d6rn\u00f6, da cui ogni mattino, a buon'ora, raggiungeva la vicina isola di Sadel\u00f6ga, nell'arcipelago di Stoccolma, dove avvenivano le riprese. Il tempo splendido, l'isolamento dal resto del mondo, l'esiguit\u00e0 dell'impegno produttivo crearono un clima di eccezionale complicit\u00e0 ed intimit\u00e0 all'interno del gruppo. Lo stesso Bergman \u201c...non era mai riservato e coinvolgeva appassionatamente tutti circa i suoi intenti\u201d, ricorda Gunnar Fischer, il direttore della fotografia. Fu quindi solo di facciata il disappunto di tutti nell'apprendere da Stoccolma, alla fine della lavorazione, che quasi tutti i rulli del materiale girato, accatastati l'uno sull'altro per risparmiare i costi di regolari spedizioni in terraferma, si erano rovinati e che occorreva ripartire quasi da zero.\nLa lavorazione prosegu\u00ec negli studi di R\u00e5sunda sino al 6 ottobre 1952. Non essendosi potuto avvalere della collaborazione di Oscar Rosander, suo fidato montatore, cui la produzione aveva sostituito un tecnico giudicato incompetente dal regista, Bergman fu costretto, in tale occasione, ad impratichirsi nella tecnica del montaggio, un'esperienza che egli giudic\u00f2 estremamente utile. Prima che il film uscisse, il 9 febbraio 1953, la censura svedese richiese tre tagli: una parte dello scontro tra Harry Lund e un suo rivale geloso di Monika; una scena, successiva allo scontro, in cui Harry si ubriaca seduto su un gradino; e soprattutto una prolungato scambio di effusioni tra Harry e Monika, dopo essersi ubriacati sulla spiaggia dell'isola.\nAccoglienza.\n\u00abUna delle prime opere di Bergman che abbia avuto un buon successo fuori dalla Svezia (ma fu fischiata a Parigi)\u00bb.\nCritica.\nIl film, che ebbe distribuzione dal 1953, fu proiettato in Italia solamente nel 1961. Venne infatti dapprima molto discusso dividendo il parere della critica ma, in seguito a una sua rilettura durante una retrospettiva che la cineteca francese aveva organizzato, venne completamente riabilitata da parte soprattutto di Jean-Luc Godard che, nel dichiarare Bergman il \"cineasta dell'istante\", scrisse:\nGodard fu particolarmente impressionato dal lungo primo piano con cui Monika, tornata in citt\u00e0 e sul punto di tradire il marito con uno sconosciuto, indugia con lo sguardo rivolto alla cinepresa (al pubblico), espediente cui poi il regista francese avrebbe fatto ricorso con Jean-Paul Belmondo in \"Fino all'ultimo respiro\":\nBergman, riconoscendo l'originalit\u00e0, per l'epoca, di un tale diretto coinvolgimento dello spettatore, osserv\u00f2 come esso fosse, invece, abbastanza usuale nel teatro. Non va dimenticato che al momento del suo esordio, nel cinema, nel 1944, con la sceneggiatura di \"Spasimo\" di Alf Sj\u00f6berg, egli aveva gi\u00e0 alle spalle 34 regie teatrali, in almeno 12 teatri diversi.\nPrima della rivalutazione a opera dei \"Cahiers du cin\u00e9ma\", il film non aveva, tuttavia, goduto di una grossa reputazione. Il successo in Svezia e l'accoglienza all'estero si fondarono in un primo tempo sul malinteso dello scalpore erotico, giustificato dalla carica ardente della protagonista, e dall'abbandono del controllo della trama per divagare sul corpo di Harriet Andersson durante le sequenze dell'idillio estivo nell'arcipalago, con inquadrature da \u201cneorealismo nordico\u201d. A Los Angeles, dove era stato presentato col titolo \"The Story of a Bad Girl\", il distributore fu condannato a una multa e a un breve periodo di prigione, per aver aggiunto alcune sequenze di nudo alle scene sulla spiaggia. A Montmartre, invece, all'entrata del cinema in cui il film veniva proiettato, si potevano trovare alcune prostitute in cerca di clienti."}
{"id": "1267001", "revid": "21880", "url": "https://it.wikipedia.org/wiki?curid=1267001", "title": "Orto botanico Pietro Castelli", "text": "L'Orto Botanico di Messina fu creato nel 1638 ed \u00e8 dedicato al suo fondatore, il medico e botanico romano Pietro Castelli, che lo indic\u00f2 col nome di \"Hortus simplicium\" (\"Orto dei Semplici\") o \"Hortus messanensis\" (\"Orto di Messina\"); dalla sua fondazione appartiene all'Universit\u00e0 di Messina, e attualmente \u00e8 una struttura del Dipartimento di Scienze Biologiche e Ambientali.\nStoria.\nA Pietro Castelli successe nella direzione Marcello Malpighi (1661), fondatore dell'istologia e dell'anatomia vegetale, che proprio sulle piante dell'orto messinese fece gran parte delle osservazioni riportate nelle sue opere scientifiche. Soppresso in seguito alla rivolta antispagnola della citt\u00e0 nel 1678, fu ricostituito nel 1889 grazie all'opera di Antonino Borz\u00ec. Oggi l'orto botanico, sito in piazza XX Settembre, custodisce numerose specie arboree provenienti da tutto il mondo.\nFlora.\nTra le specie arboree presenti si annoverano \"Calodendrum capensis\", \"Casuarina torulosa\", \"Chorisia insignis\", \"Dracaena draco\", \"Ficus macrophylla\", \"Ginkgo biloba\", \"Livistona chinensis\", \"Phoenix canariensis\", \"Pinus brutia\", \"Pinus longifolia\", \"Pterocarya caucasica\", \"Trachycarpus excelsius\" e \"Washingtonia filifera\".\nAltre piante di interesse sono \"Annona cherimola\", \"Eugenia jambos\", \"Eugenia myrtifolia\", \"Eugenia uniflora\", \"Feijoa sellowiana\", \"Flacourtia indica\", \"Mangifera indica\", \"Nymphaea capensis\", \"Nymphaea alba\", \"Persea gratissima\", \"Pithecoctenium cynanchoides\", \"Pontederia cordata\", \"Psidium guajava\" e \"Psidium cattleyanum\".\nNumerosi gli endemismi siculi presenti tra cui \"Carlina sicula\", \"Centaurea crassifolia\", \"Centaurea tauromenitana\", \"Limonium minutiflorum\", \"Senecio ambiguus\", \"Senecio gibbosus\", \"Scilla cupanii\"."}
{"id": "1267006", "revid": "757396", "url": "https://it.wikipedia.org/wiki?curid=1267006", "title": "Serie B 1957-1958 (pallacanestro maschile)", "text": "Il campionato di Serie B di pallacanestro maschile 1957-1958 \u00e8 stato il terzo dall'ultima riforma dei campionati.\nLe squadre sono divise in 4 gironi all'italiana. Le prime classificate vengono promosse nella serie superiore. Successivamente in seguito alla rinuncia di alcune squadre della Serie A vengono ripescate le seconde classificate e quindi furono necessari degli spareggi. Retrocedono le ultime due classificate (nei gironi a 9 squadre solo l'ultima classificata)"}
{"id": "1267008", "revid": "1543377", "url": "https://it.wikipedia.org/wiki?curid=1267008", "title": "Mathis Type P e T", "text": "La Type P e la Type T erano due autovetture rispettivamente di fascia medio-bassa e bassa, prodotte tra il 1921 ed il 1925 dalla Casa automobilistica francese Mathis.\nProfilo.\nLanciata nel 1921, la Type P era in quel periodo la Mathis pi\u00f9 economica mai prodotta: classificabile tra gli autocicli per la sua leggerezza e la sua semplicit\u00e0 costruttiva, la Type P se ne discostava per\u00f2 per le sue prestazioni relativamente brillanti e per la variet\u00e0 di versioni in cui veniva offerta. Era infatti disponibile sia come torpedo che come cabriolet. Inoltre erano disponibili anche le configurazioni berlina, furgone e la \"torpedo skiff\", dalle linee di chiara ispirazione nautica.\nLa Type P montava un motore a 4 cilindri da 760 cm\u00b3, in grado di erogare una potenza massima di 10 CV a 2300 giri/min.\nLa trazione era posteriore, con trasmissione priva di differenziale al retrotreno. La frizione era a dischi multipli in bagno d'olio ed il cambio era a 4 marce.\nLa velocit\u00e0 massima era di 60\u00a0km/h.\nNel 1922, alla Type P fu affiancata una versione ancor pi\u00f9 economica, la Type T, che montava un motore pi\u00f9 piccolo, sempre a 4 cilindri, ma della cilindrata di 628\u00a0cm\u00b3, e della potenza massima di 8 CV. Il resto della meccanica era identico a quello della Type P: cambiavano solo le prestazioni. La velocit\u00e0 massima era di 50\u201355\u00a0km/h. La Type T era inoltre prevista solo con carrozzeria torpedo a 2 posti.\nQuesta versione economica fu tolta di produzione alla fine del 1923, mentre la Type P fu prodotta fino alla fine del 1925."}
{"id": "1267009", "revid": "327773", "url": "https://it.wikipedia.org/wiki?curid=1267009", "title": "Geochimica isotopica", "text": "La geochimica isotopica \u00e8 la branca della geochimica che si occupa dello studio delle concentrazioni relative e assolute degli elementi e dei loro isotopi nella Terra. Si distinguono due campi di studio relativi rispettivamente alla geochimica degli isotopi stabili e alla geochimica degli isotopi radioattivi.\nLa geochimica isotopica permette la datazione di rocce e minerali tramite l'utilizzo dei metodi di datazione assoluta che sfruttano la radioattivit\u00e0. Ha anche contribuito a una migliore comprensione della paleoclimatologia, delle strutture e della dinamica interna del globo terrestre. Con il progredire delle tecniche si \u00e8 sviluppato lo studio degli isotopi stabili, che ha consentito un approfondimento pi\u00f9 particolareggiato dei grandi processi geologici, come quelli riguardanti l'ambiente delle ere passate.\nGeochimica degli isotopi del piombo.\nIl piombo possiede quattro isotopi stabili, 204Pb, 206Pb, 207Pb, 208Pb e l'isotopo radioattivo comune 202Pb caratterizzato da emivita di circa 53000 anni.\nIl piombo presente sulla Terra viene prodotto tramite decadimento degli elementi transuranici, in primo luogo uranio e torio.\nLa geochimica degli isotopi del piombo \u00e8 utile per la datazione radiometrica di una variet\u00e0 di materiali. In relazione al fatto che gli isotopi del piombo sono ottenuti tramite il decadimento di differenti elementi transuranici, i rapporti tra le concentrazioni di questi isotopi pu\u00f2 essere sfruttato come tracciante nello studio delle rocce e dei sedimenti.\nIn questo modo \u00e8 stato anche possibile datare campioni di ghiaccio dell'artide e ricavare anche informazioni sulle fonti atmosferiche di inquinamento da piombo.\nSamario-neodimio.\nLo studio del sistema isotopico samario-neodimio pu\u00f2 essere sfruttato sia nell'ambito di determinazioni di materiale geologico che di vari altri materiali come quelli di interesse archeologico.\nDal punto di vista cinetico, l'isotopo 147Sm decade producendo 143Nd con tempo di dimezzamento di 1,06 x1011 anni. La datazione viene effettuata applicando il metodo isocrono ai diversi minerali contenuti in una roccia.\nIl rapporto isotopico iniziale 143Nd/144Nd \u00e8 stato determinato matematicamente ed \u00e8 noto. Tale calcolo \u00e8 stato effettuato utilizzando l'assunto del CHUR (\"Chondritic Uniform Reservoir\", Riserva Uniforme Condritica), approssimazione che consiste nel considerare la Terra formata da materiale condritico, caratterizzato da rapporti isotopici Nd/Nd, Sm/Nd e da abbondanze relative comparabili con i valori dei meteoriti condritici. In tal modo, il CHUR \u00e8 stato determinato dall'analisi delle meteoriti condritiche e acondritiche.\nIl differente rapporto presente nel campione, in relazione al CHUR, fornisce le indicazioni relative all'evoluzione temporale della formazione del minerale.\nRenio-osmio.\nRenio e osmio sono elementi calcofili presenti in quantit\u00e0 molto basse nella crosta terrestre. Il renio subisce decadimento radioattivo producendo osmio. Il rapporto tra osmio non radioattivo e osmio radioattivo varia in funzione del tempo trascorso.\nIl renio tende a formare solfuri con maggiore propensione rispetto all'osmio. Quindi, durante il periodo di formazione della Terra, quando il mantello era fuso, il renio and\u00f2 in buona parte perduto e ci\u00f2 permise al rapporto isotopico Os/Os di non variare apprezzabilmente. Questo significa che in pratica il rapporto iniziale dell'osmio presente in un campione geologico risulta di un valore determinato e fisso, in relazione al periodo di formazione della Terra. La variazione di tali rapporti viene utilizzata per studiare e determinare l'et\u00e0 degli eventi legati alla formazione del mantello terrestre.\nIsotopi dell'elio.\nL'isotopo 3He rimase \"intrappolato\" nel nostro pianeta nel momento della formazione della Terra. Un certo quantitativo di elio-3 \u00e8 stato aggiunto dalle polveri meteoriche, accumulandosi principalmente sul fondale degli oceani. Comunque, l'elio-3 durante il processo di subduzione abbandona i sedimenti oceanici e in tal modo il contributo cosmico non influenza la concentrazione del gas nobile nel mantello.\nL'elio-3 viene prodotto dal bombardamento dei raggi cosmici e dalle reazioni di spallazione del litio che avvengono generalmente nella crosta terrestre. Il processo di spallazione consiste nel bombardamento di neutroni ad alta energia (\"neutroni veloci\") che agiscono sugli atomi di litio producendo 3He e 4He ionici. Questo richiede quantit\u00e0 significative di litio, per potere influenzare il rapporto isotopico 3He/4He.\nTutto l'elio gassoso liberatosi viene perso alla fine nello spazio, a causa della velocit\u00e0 media dell'elemento che supera la velocit\u00e0 di fuga dalla Terra. Quindi, il contenuto in elio e i relativi rapporti isotopici, in relazione all'atmosfera terrestre, vengono considerati praticamente costanti.\n\u00c8 stato osservato che l'isotopo 3He \u00e8 presente nelle emissioni vulcaniche e in campioni geologici provenienti dalla dorsale oceanica. Come la quantit\u00e0 di elio-3 si conservi sulla Terra \u00e8 oggetto di studio, ma questo elemento \u00e8 associato al mantello terrestre e viene utilizzato come marcatore per indagini su materiale di origine profonda.\nA causa delle similitudini tra l'elio e il carbonio nell'ambito della chimica del magma, il rilascio di elio gassoso \u00e8 legato alla perdita di composti volatili (acqua, biossido di carbonio) dal mantello, il che avviene in profondit\u00e0 minori di 60\u00a0km. L'isotopo 3He presente sulla superficie terrestre \u00e8 principalmente il risultato del trasporto dovuto all'intrappolamento nei reticoli cristallini dei minerali entro inclusioni fluide.\nL'elio-4 \u00e8 il prodotto del decadimento radioattivo di elementi quali l'uranio e il torio. La crosta continentale si \u00e8 arricchita di questi elementi rispetto al mantello e perci\u00f2 un maggior quantitativo di 4He viene prodotto nella crosta piuttosto che nel mantello.\nRapporto R/Ra.\nIl rapporto isotopico R definito come 3He/4He viene spesso utilizzato per rappresentare il contenuto relativo in 3He. Solitamente R assume un valore multiplo rispetto allo stesso rapporto isotopico riferito per\u00f2 alle concentrazioni nell'atmosfera e indicato con Ra.\nValori comuni di R/Ra sono i seguenti:\nLa geochimica degli isotopi dell'elio trova utilizzazioni quali la datazione delle falde acquifere, la stima delle velocit\u00e0 di flusso delle falde acquifere, la determinazione del livello di inquinamento dell'acqua, e inoltre fornisce informazioni sui processi idrotermali, la geologia ignea e l'orogenesi.\nTrizio-elio-3.\nIl trizio viene rilasciato nell'atmosfera in seguito ai test nucleari che implicano esplosioni atomiche. Il decadimento radioattivo del trizio produce a sua volta l'isotopo del gas nobile 3He. Dal rapporto trizio/elio-3 (3H/3He) \u00e8 possibile stimare l'et\u00e0 delle recenti falde acquifere."}
{"id": "1267010", "revid": "114605365", "url": "https://it.wikipedia.org/wiki?curid=1267010", "title": "Roland Dumas", "text": "Fedelissimo di Mitterrand.\nRoland Dumas \u00e8 figlio di un funzionario statale, esponente della Resistenza e fucilato nel 1944 dai nazisti a Brant\u00f4me (Dordogna). Lui stesso aderisce ai \"Mouvements unis de R\u00e9sistance\" (MUR), coalizione dei gruppi antinazisti estranei al partito comunista. Nel 1942 subisce una breve incarcerazione per atti di Resistenza e, una volta libero, entra in clandestinit\u00e0. Si laurea in legge a Lione, e dopo alcune esperienze giornalistiche esercita la professione di avvocato a Parigi. Entra in politica, ed \u00e8 eletto deputato all'Assembl\u00e9e Nationale nel 1956 per la UDSR (Unione Democratica e Socialista della Resistenza), la formazione di cui fa parte anche Fran\u00e7ois Mitterrand che all'epoca era un \"senza partito\".\nRisale da allora il sodalizio con il futuro presidente della Repubblica, legame che si far\u00e0 ancora pi\u00f9 saldo dopo il 1959, quando Mitterrand, coinvolto nell'oscura vicenda del falso attentato dell'Observatoire, si ritrover\u00e0 isolato. Non rieletto nel 1958, Dumas torna all'Assembl\u00e9e Nationale solo nel 1967 con la FGDS (Federazione della Sinistra Democratica e Socialista), ma alle elezioni anticipate del 1968 non \u00e8 rieletto. Nel 1971 aderisce al Parti Socialiste rifondato da Mitterrand, e sotto l'insegna di questo partito \u00e8 eletto deputato nel 1973. Non rieletto nel 1978, rientra all'Assembl\u00e9e Nationale nel 1981. \u00c8 rieletto anche alle elezioni successive, fino a quelle del marzo 1993, nelle quali esce sconfitto. Da allora, ha abbandonato la politica attiva.\nCapo della diplomazia francese.\nL'elezione di Fran\u00e7ois Mitterrand alla presidenza della Repubblica segna il grande balzo della carriera politica di Dumas. Grazie alla sua capigliatura leonina e a un completo chiaro, \u00e8 facilmente riconoscibile nel corteo di personalit\u00e0 socialiste che scortano il nuovo capo dello Stato fino all'ingresso del Panth\u00e9on nel corso della cerimonia con cui si \u00e8 aperto il primo settennato di Mitterrand. Ma deve attendere il 18 dicembre 1983 per entrare al governo, e in un ruolo defilato: \u00e8 ministro degli Affari Europei nel terzo governo Mauroy, succedendo ad Andr\u00e9 Chandernagor dimissionario giacch\u00e9 nominato alla prima presidenza della Corte dei conti. Il 17 luglio 1984 \u00e8 confermato agli Affari Europei nel governo Fabius, ottenendo anche l'incarico di portavoce del governo.\nDopo l'uscita dal governo di Claude Cheysson a causa della nomina di quest'ultimo alla Commissione europea, nel dicembre 1984 Dumas diventa ministro delle Relazioni Estere, dicastero che poco dopo riacquister\u00e0 la denominazione di Affari Esteri.\nAlle elezioni legislative del marzo 1986 il Parti Socialiste passa all'opposizione. Il 9 ottobre Dumas riesce a farsi eleggere presidente della commissione Esteri dell'Assembl\u00e9e Nationale, incarico che tuttavia deve cedere l'8 aprile 1987 a Val\u00e9ry Giscard d'Estaing.\nIl 10 maggio 1988 Mitterrand \u00e8 rieletto presidente della Repubblica, e nomina Primo ministro il socialista Michel Rocard. Nel corso delle trattative per la composizione della lista dei ministri, il presidente della Repubblica impone a Rocard recalcitrante la nomina di Dumas a ministro degli Esteri. Gli \u00e8 attribuito, inoltre, il rango di ministro di Stato. Sar\u00e0 confermato nel secondo governo Rocard (23 giugno 1988 - 15 maggio 1991), nel governo Cresson (15 maggio 1991 - 31 marzo 1992) e nel governo B\u00e9r\u00e9govoy (2 aprile 1992 - 28 marzo 1993).\nIn quel periodo Dumas si trova a fronteggiare, tra l'altro, eventi epocali come il crollo del Muro di Berlino nel novembre 1989, il Colpo di stato sovietico del 1991, la dissoluzione dell'Urss e la Guerra del Golfo nel 1991. In qualit\u00e0 di capo della diplomazia francese, il 7 febbraio 1992 ha firmato il Trattato di Maastricht.\nPresidente del Consiglio costituzionale.\nIl 24 febbraio 1995, a meno di quattro mesi dalla scadenza del suo mandato, Fran\u00e7ois Mitterrand lo nomina presidente del Consiglio costituzionale.\nIl 22 gennaio 1999, il Consiglio costituzionale presieduto da Dumas pronuncia una sentenza con la quale \u00e8 data un'interpretazione estensiva all'immunit\u00e0 penale del presidente della Repubblica in esercizio (all'epoca Jacques Chirac). La decisione, adottata all'unanimit\u00e0, \u00e8 stata oggetto di vivaci discussioni sia fra i politici che fra i giuristi.\nLe vicende giudiziarie.\nIl mandato al Consiglio costituzionale ha la durata di nove anni, tuttavia il 24 marzo 1999 Dumas \u00e8 costretto ad autosospendersi, e il 1\u00ba marzo 2000 a dimettersi. \u00c8 coinvolto, infatti, in una lunga e tormentata vicenda giudiziaria, l'\u201daffare delle fregate di Taiwan\u201d. \u00c8 pienamente assolto dalla corte d'appello di Parigi il 29 gennaio 2003.\nRoland Dumas \u00e8 stato condannato a dodici mesi di reclusione con la condizionale e 150\u00a0000 euro di ammenda per complicit\u00e0 in abuso di fiducia nel quadro della successione di Alberto Giacometti. La condanna \u00e8 diventata definitiva dopo che la Corte di Cassazione ha respinto il suo ricorso il 10 maggio 2007.\nDopo le dimissioni dal Consiglio costituzionale ha ripreso a fare l'avvocato. \u00c8 autore di numerose pubblicazioni, fra cui un volume uscito nel 2007 in cui ripercorre la prima fase della sua lunga esperienza al Quai d'Orsay (indirizzo del ministero degli Esteri a Parigi).\nSecondo alcuni organi di stampa, Roland Dumas sarebbe membro della Massoneria.\nPrincipali decorazioni.\nUfficiale dell'Ordine della Legion d'onore (1995)\nCroce di guerra (1939-45)\nCroce di soldato volontario\nGran croce di prima classe dell'Ordine al merito (Repubblica Federale Tedesca)\nGran croce dell'Ordine di Isabella la Cattolica (Spagna)\nCavaliere di gran croce dell'Ordine al merito della Repubblica Italiana"}
{"id": "1267018", "revid": "767487", "url": "https://it.wikipedia.org/wiki?curid=1267018", "title": "The Michael Schenker Group", "text": "The Michael Schenker Group \u00e8 il primo album dei Michael Schenker Group, uscito nel 1980 per l'etichetta discografica Chrysalis Records."}
{"id": "1267022", "revid": "767487", "url": "https://it.wikipedia.org/wiki?curid=1267022", "title": "Niccol\u00f2 Pezzana", "text": "Pubblic\u00f2, tra l'altro, nel 1685 la traduzione di Giovanni Pietro Cattaneo de \"El Critic\u00f3n\" di Baltasar Graci\u00e1n, in tre volumi (1651-1657)."}
{"id": "1267024", "revid": "125972827", "url": "https://it.wikipedia.org/wiki?curid=1267024", "title": "Quartiere 5 di Firenze", "text": "Il quartiere 5 (chiamato anche Rifredi) \u00e8 un quartiere del capoluogo di regione della Toscana Firenze.. Ne fanno parte le zone di Castello con la sua piana, Le Panche, Le Piagge, via Pistoiese, Il Poggetto, il rione Lippi-Tre Pietre, Firenze Nova, Novoli, Careggi, Piazza Leopoldo, Rifredi, piazza Dalmazia, il viale Giovanni Battista Morgagni, il rione Romito, Statuto, Ponte di Mezzo, Villaggio Forlanini, Piazza della Vittoria e i borghi storici di Brozzi, Peretola e Quaracchi.\nPrimo embrione: il rione Rifredi-Romito-Vittoria.\nIl rione della Vittoria a Firenze fu chiamato cos\u00ec nel primo dopoguerra, per poi divenire, nel 1927 \u2014 circa \u2014 il Rione Romito-Vittoria per la vicinanza con la zona del Romito, dove c'era fino dal 1925 la Chiesa dei Frati Cappuccini, con funzioni di Asilo Mortuario (ed era inclusa la via del Romitino). Questo rione, nel 1927, era compreso a Nord, dal Ponte Rosso a Rifredi e, da Levante verso Ponente, dal Pellegrino al Romito, comprendendo un'area di circa quattro chilometri quadri, con una popolazione di quasi ventimila abitanti, con otto opifici industriali, undici officine meccaniche, numerosi servizi commerciali, il grande Convento dei Cappuccini, il Museo Stibbert, la Villa Fabbricotti. Di esso oggi fanno parte anche la Chiesa dell\u2019Immacolata, la Chiesa di San Martino a Montughi, Via Luigi Lanzi, dove c'erano le rimesse, la cucina e la torre mozzata della Villa del Vescovo, Vicolo dei Bigozzi, dove si trovavano i locali di studio, i dormitori e il muro merlato di questa villa, Piazza della Vittoria, la Stazione di Firenze Statuto, vicina a Via dello Statuto.\nIl quartiere comprende anche la frazione La Lastra, che si sviluppa lungo la Via Bolognese, subito dopo la borgata del Cionfo. Qui la strada principale si biforca nelle diramazioni Vecchia e Nuova, che si ricongiungono dopo un breve percorso presso Trespiano.\nAree urbane.\nAlcune zone del Quartiere 5 derivano dalla conurbazione di precedenti cittadine autonome.\nFrazioni.\nAl Quartiere 5 afferiscono le seguenti frazioni:"}
{"id": "1267034", "revid": "1324679", "url": "https://it.wikipedia.org/wiki?curid=1267034", "title": "Johann Ludwig Burckhardt", "text": "Biografia.\nDi origini basilesi, la famiglia, dopo la rivoluzione francese nel 1789, fugg\u00ec in Germania e Austria. Dopo avere terminato gli studi universitari a Lipsia e Gottinga, ritorn\u00f2 a Basilea nel 1805 dove, per\u00f2, per i suoi sentimenti anti-francesi, non pot\u00e9 esercitare alcuna professione. Si trasfer\u00ec a Londra nel 1806 grazie ad una raccomandazione del naturalista Johann Friedrich Blumenbach a sir Joseph Banks della African Association. Nel 1809 ottenne il beneplacito per il suo progetto di scoprire le fonti del fiume Niger. Nel frattempo, Burckhardt si specializz\u00f2 ulteriormente all'Universit\u00e0 di Cambridge studiando Arabo, Astronomia, Medicina, Chimica e Mineralogia, rafforzandosi anche fisicamente per resistere meglio alle difficolt\u00e0 del viaggio. Il 14 febbraio 1809, a capo della spedizione, salp\u00f2 per Malta.\nSotto le spoglie di un mercante arabo con lo pseudonimo Sheikh Ibrahim ibn \u02bfAbd Allah, si ferm\u00f2 ad Aleppo in Siria per conoscere l'Islam (religione che abbracci\u00f2), perfezionare l'arabo e studiare il Vicino Oriente. L\u00ec tradusse il romanzo \"Robinson Crusoe\" in arabo. Divenne grande conoscitore del Corano e del diritto islamico, tanto da essere spesso coinvolto nel dirimere questioni religiose dagli stessi indigeni. Nei due anni trascorsi in Siria, Burckhardt fece numerosi viaggi di esplorazione visitando Palmira, Damasco e il Libano. Ma fu il 22 agosto 1812 che fece la storica scoperta di Petra, capitale dei Nabatei.\nCon l'intenzione di scoprire le fonti del Niger, egli si incammin\u00f2 per il Cairo, dove per\u00f2 non riusc\u00ec a trovare carovane che lo conducessero verso ovest. S'imbarc\u00f2 allora sul Nilo che risal\u00ec fino alla frontiera di Dongola, scoprendo nel 1813, tra le sabbie, il tempio di Abu Simbel. In un secondo viaggio in Nubia, nel 1814, si diresse verso il porto di Suakin sul Mar Rosso che attravers\u00f2 fino a Gedda per poi raggiungere la citt\u00e0 santa della Mecca, dove rimase per tre mesi fino al novembre del 1814, al fine di effettuare il pellegrinaggio. Infine si spinse verso l'altra citt\u00e0 santa di Medina. Rimase a Medina fino ad aprile del 1815, a causa di attacchi di febbre dovuti a parassiti (\"Entamoeba histolytica\").&lt;br&gt;\nNella primavera del 1816, dopo il suo ritorno al Cairo nel giugno del 1815, intraprese un viaggio per esplorare la penisola del Sinai.\nIn attesa di ritornare in Europa, Burckhardt ebbe una ricaduta di dissenteria e di febbre alta e mor\u00ec il 15 ottobre, 1817, a un mese dal suo 33\u00ba compleanno. Secondo i suoi desideri fu inumato in un cimitero islamico sotto il nome arabo, e la sua tomba \u00e8 rimasta intatta fino ad oggi. I suoi scritti, raccolti in 350 volumi diversi dei quali sono stati pubblicati postumi, e la sua collezione di 800 manoscritti orientali sono stati lasciati in eredit\u00e0 all'Universit\u00e0 di Cambridge."}
{"id": "1267036", "revid": "767487", "url": "https://it.wikipedia.org/wiki?curid=1267036", "title": "Una vampata d'amore", "text": "Una vampata d'amore (\"Gycklarnas afton\") \u00e8 un film svedese del 1953 diretto da Ingmar Bergman.\nTrama.\nAlberto, direttore del circo, e la sua amante Anne trascinano una relazione minata dalla gelosia e dalla consuetudine. Il circo intanto si sposta e arriva nella citt\u00e0 dove abita Agda, la moglie di Alberto. L'uomo la va a trovare e le chiede di ritornare a vivere con lui per ricominciare insieme una vita stabile. Ma la donna lo respinge.\nAnne nel frattempo tradisce Alberto con Frans, l'attore del teatro locale che in realt\u00e0 prende in giro la donna regalandole un gioiello che si rivela falso. Frans tratta male Alberto che era andato a chiedere alcuni costumi in prestito, lo insulta, lo deride e alla fine i due si misurano a pugni. Alberto, percosso e lasciato dolorante nella polvere, ritorna nel suo carrozzone deciso ad uccidersi, ma alla fine, invece di rivolgere la pistola verso di s\u00e9, la punta contro un orso e lo uccide. Il giorno dopo il circo riprende il cammino carico di una umanit\u00e0 dolorante, disillusa e umiliata.\nAnalisi del film.\nIl film, giudicato dalla critica francese come una delle pi\u00f9 perfette delle opere \"nere\" di Bergman, mette in scena un'umanit\u00e0 infelice che \u00e8 incapace di superare la sua condizione. Pur trattandosi ancora di una storia d'amore comincia ad intravedersi in essa un tentativo di introspezione nei misteri della psiche umana.\nCome osserva Alfonso Moscato \"Il romanticismo, trionfante o residuale, dei film precedenti \u00e8 completamente superato da una forma di aggressivit\u00e0 estetica che si esprime attraverso l'espressionismo delle immagini, la virulenza della recitazione e quella specie di sadismo con il quale vengono scarnificati, umiliati, annientati il personaggio e l'umanit\u00e0 che esso rappresenta\".\nDistribuzione.\nIl film usc\u00ec con questi titoli:\nBibliografia.\nSalvatore M. Ruggiero, \"Una vampata d'amore - Un capolavoro di Ingmar Bergman\", Lulu.com, ISBN 9781291403565."}
{"id": "1267037", "revid": "118446784", "url": "https://it.wikipedia.org/wiki?curid=1267037", "title": "Serie B 1958-1959 (pallacanestro maschile)", "text": "Il campionato di Serie B di pallacanestro maschile 1958-1959 \u00e8 stato il quarto dall'ultima riforma dei campionati. Sono iscritte 40 squadre raggruppate in 4 gironi da 10 squadre ciascuno. In vista dell'allargamento della Serie A a 40 squadre, vengono promosse nella serie superiore le prime quattro classificate di ogni girone. Le prime classificate si incontreranno in un concentramento a 4 per il titolo nazionale della Serie B\nLa vittoria valeva due punti, la sconfitta uno.\nStagione regolare.\nGirone B.\nVinto dalla Sant'Agostino Bologna.\nPromosse in Serie A: Safog Gorizia; CUS Modena; Folgore Treviso\nUnione Sportiva La Torre\nU.S. Muggesana\nPallacanestro Bassano\nSangiorgese Basket\nCRDA Monfalcone\nCUS Ferrara\nGirone C.\nVinto dalla Permaflex Pistoia.\nPromosse in Serie A: Mens Sana Siena; Atletica Montecatini; Esperia Cagliari; Affrico Firenze\nCUS Pisa\nJuventus Pontedera\nCUS Roma\nCestistica Orvietana\nVirtus Siena\nGirone D.\nVinto dalla Polisportiva Messina (allenatore Gianni Buonanno; in formazione Antonio Isola, Francesco Griffanti Bartoli, Jannello, Panarello, Migneco, Calamar\u00e0, Donato) dopo lo spareggio contro la Folgore Nocera. Al terzo posto si erano classificate a pari merito Grifone Catania e Caserta.\nFonti.\nIl Corriere dello Sport edizione 1958-59\nLa Provincia (di Cremona) edizione 1958-59"}
{"id": "1267038", "revid": "3082", "url": "https://it.wikipedia.org/wiki?curid=1267038", "title": "Vicus Phalacrinae", "text": ""}
{"id": "1267039", "revid": "7", "url": "https://it.wikipedia.org/wiki?curid=1267039", "title": "Baronessa Fermoy", "text": ""}
{"id": "1267041", "revid": "33277", "url": "https://it.wikipedia.org/wiki?curid=1267041", "title": "Annunziate Turchine", "text": ""}
{"id": "1267042", "revid": "10208507", "url": "https://it.wikipedia.org/wiki?curid=1267042", "title": "Mostro di Milwaukee", "text": ""}
{"id": "1267043", "revid": "10208511", "url": "https://it.wikipedia.org/wiki?curid=1267043", "title": "Cannibale di Milwaukee", "text": ""}
{"id": "1267044", "revid": "307923", "url": "https://it.wikipedia.org/wiki?curid=1267044", "title": "Andrej Chikatilo", "text": ""}
{"id": "1267047", "revid": "3082", "url": "https://it.wikipedia.org/wiki?curid=1267047", "title": "Prosopographia imperii romani", "text": ""}
{"id": "1267051", "revid": "1347902", "url": "https://it.wikipedia.org/wiki?curid=1267051", "title": "Il'ja Ivanovi\u010d Ivanov", "text": "Vita.\nNato nel distretto di Kursk, si laure\u00f2 all'Universit\u00e0 di Char'kov nel 1896 e divenne professore ordinario nel 1907. Lavor\u00f2 come ricercatore nel Parco Nazionale di Askania Nova e per l'Istituto veterinario sperimentale di stato (1917-1921, 1924-1930), per la Stazione sperimentale centrale per la ricerca sulla riproduzione degli animali domestici (1921-1924), e per l'Istituto superiore di zootecnica di Mosca.\nSul volgere del secolo perfezion\u00f2 le tecniche di inseminazione artificiale, applicandole alla riproduzione dei cavalli e mostrando come, con quella tecnica, fosse possibile inseminare 500 fattrici con un solo stallone, contro le 20-30 dell'inseminazione naturale. Si trattava di risultati eccezionali per l'epoca che fecero diventare la sua stazione meta di riproduttori di cavalli provenienti da ogni parte del mondo.\nIl'ja Ivanov fu anche un pioniere nell'uso della tecnica dell'inseminazione artificiale per ottenere vari ibridi interspecifici. Fu uno dei primi, se non il primo, ad ottenere ibridi tra la zebra e l'asino, il bisonte e la mucca, l'antilope e la mucca, il ratto e il topo, la cavia di Guinea e il topo, la cavia di Guinea e il coniglio, la lepre e il coniglio e molti altri. In un'epoca in cui gli studi di genetica muovevano i primi passi, i suoi risultati apparivano di grande rilievo in quanto creduti suscettibili di dar vita a nuove specie di animali domestici, con importanti ripercussioni sulla zootecnia dell'Unione Sovietica.\nGli esperimenti di ibridazione uomo-scimmia.\nIl pi\u00f9 controverso degli studi di Ivanov \u00e8 il suo tentativo di creare un ibrido uomo-scimmia. Gi\u00e0 nel 1910, in una comunicazione al \"Congresso mondiale degli zoologi\" di Graz, egli esponeva la possibilit\u00e0 di ottenere un simile risultato con tecniche di inseminazione artificiale.\nNel 1924, durante un periodo di permanenza all'Istituto Pasteur di Parigi, Ivanov ottenne persino un iniziale sostegno dal direttore dell'Istituto che gli concesse il permesso di compiere esperimenti di tal fatta nella stazione primatologica di Kindia, nella Guinea Francese.\nL'appoggio della comunit\u00e0 scientifica e dello stato.\nIvanov cerc\u00f2 l'appoggio del governo sovietico al suo progetto, inviando lettere al Commissario del popolo per l'educazione e le scienze Anatolij Vasilievi\u010d Lunacharskij e ad altri burocrati.\nLa proposta di Ivanov fin\u00ec per suscitare l'interesse di Nikolaj Petrovi\u010d Gorbunov, il titolare del Dipartimento delle Istituzioni scientifiche. Nel settembre del 1925 Gorbunov favor\u00ec lo stanziamento, da parte dell'Accademia delle Scienze dell'URSS (ora \"Accademia Russa delle Scienze\"), della somma equivalente di $ 10.000, quale finanziamento dei suoi esperimenti di ibridazione.\nGli esperimenti in Guinea.\nNel marzo del 1926 Ivanov raggiunse il laboratorio di Kindia ma nel suo mese di permanenza non ottenne alcun risultato, essendosi il sito rivelatosi privo di esemplari di scimpanz\u00e9 sessualmente maturi. Ritorn\u00f2 quindi in Francia da dove, intrattenendo una corrispondenza con il governo coloniale della Guinea Francese, si accord\u00f2 per dar luogo agli esperimenti nell'orto botanico di Conakry.\nVi giunse nel novembre del 1926, accompagnato dal figlio che portava il suo stesso nome, con il compito di assisterlo nei suoi tentativi.\nIvanov organizz\u00f2 la cattura di scimpanz\u00e9 adulti all'interno della colonia, destinati ad essere tradotti in cattivit\u00e0 presso l'orto botanico. Nel febbraio del 1927, proced\u00e9 all'inseminazione artificiale di due esemplari femmina con sperma umano (non suo n\u00e9 di suo figlio).\nIl 25 di giugno di quell'anno, inocul\u00f2 lo sperma umano ad un terzo esemplare. Gli Ivanov lasciarono la Guinea nel mese di luglio portando con s\u00e9 tredici esemplari, inclusi i tre oggetto della sperimentazione. Gi\u00e0 prima della partenza erano consapevoli dell'insuccesso dei primi due tentativi. Il terzo esemplare mor\u00ec una volta arrivato in Francia. L'autopsia rivel\u00f2, anche in questo caso, l'insuccesso dell'inseminazione. I superstiti furono mandati in una nuova stazione primatologica creata a Sukhumi.\nIvanov tent\u00f2 anche di effettuare in Guinea l'inseminazione di femmine umane con sperma animale ma i suoi piani incontrarono la resistenza del locale governo coloniale e non vi \u00e8 alcuna prova che un simile esperimento vi abbia avuto luogo.\nI tentativi in Unione Sovietica.\nDopo il suo ritorno in Unione Sovietica nel 1927, Ivanov si diede ad organizzare esperimenti di ibridazione mediante fecondazione di femmine umane con sperma animale a Sukhumi.\nNel 1929, con l'aiuto di Gorbunov, ottenne infine il sostegno della \"Societ\u00e0 dei biologi materialisti\", un gruppo associato all'Accademia comunista. Nella primavera del 1929 la Societ\u00e0 mise su una commissione per pianificare i suoi esperimenti a Sukhumi. Si decise che fosse necessario reclutare almeno cinque donne volontarie per il progetto. Tuttavia, mentre si era riusciti a reperire una sola volontaria, in giugno, prima che fosse possibile qualsiasi tentativo, Ivanov seppe della morte dell'unico esemplare maschio rimasto, un orango. Un nuovo gruppo di esemplari non sarebbe potuto giungere prima dell'estate del 1930.\nLa morte.\nA seguito di un rivolgimento politico nell'ambiente scientifico dell'Unione Sovietica, Gorbunov perse il suo posto insieme ad altri scienziati coinvolti negli esperimenti di Sukhumi.\nNella primavera del 1930 Ivanov fu criticato sotto il profilo politico dal suo istituto veterinario e sottoposto ad \"epurazione\". Il 13 dicembre del 1930 fu infine arrestato e inviato a scontare un esilio di cinque anni ad Alma Ata. L\u00ec lavor\u00f2 per l'Istituto Zoo-veterinario del Kazakistan ma non riusc\u00ec a scontare la sua pena: mor\u00ec per un colpo apoplettico il 20 marzo 1932, quando stava per essere riabilitato.\nA scrivere la sua commemorazione accademica fu il rinomato fisiologo e psicologo, il premio Nobel Ivan Pavlov."}
{"id": "1267055", "revid": "125453625", "url": "https://it.wikipedia.org/wiki?curid=1267055", "title": "Ordine della Vergine Maria", "text": "L'Ordine della Vergine Maria (in latino \"Ordo de Annuntiatione Beat\u00e6 Mari\u00e6 Virginis\") \u00e8 un ordine monastico femminile di diritto pontificio: le monache dell'ordine, dette Annunziate, pospongono al loro nome la sigla O.V.M.\nStoria.\nOrigini.\nL'ordine venne fondato da Giovanna di Valois (1464-1505). Figlia di Luigi XI e di Carlotta di Savoia, nel 1476 il cugino Luigi d'Orl\u00e9ans (il futuro Luigi XII): nel 1498, dopo l'annullamento del suo matrimonio, ottenne il ducato di Berry e si ritir\u00f2 Bourges, dove inizi\u00f2 a pensare alla fondazione di un ordine specialmente dedicato al culto di Maria.\nEspose il suo progetto al frate minore osservante Gabriele Maria Nicolas, ritenuto il cofondatore dell'ordine, il quale reclut\u00f2 in un educandato di Tours le prime religiose dell'ordine e le condusse dalla duchessa Giovanna a Bourges, dove iniziarono a prepararsi alla vita religiosa sotto la guida di due francescani.\nNicolas, sotto la guida di Giovanna, prepar\u00f2 per le monache la regola \"dei dieci gaudi e virt\u00f9 della Vergine\" e invi\u00f2 a Roma un suo collaboratore per sottoporla all'esame della Santa Sede: papa Alessandro VI accolse favorevolmente l'iniziativa di Giovanna e padre Nicolas ma i prelati della Curia, per la decisione del concilio Lateranense IV di vietare l'approvazione di nuove regole religiose, negarono l'autorizzazione a iniziare un nuovo ordine.\nGabriele Maria rivedette la regola, quindi si rec\u00f2 personalmente a Roma e, grazie al sostegno del cardinale Giovanni Battista Ferrari, prefetto della Dataria, il 12 febbraio 1502 ottenne da Alessandro VI la bolla di approvazione \"Ea quae\".\nNell'agosto 1502 si inizi\u00f2 ad erigere il primo monastero dell'ordine a Bourges e il 20 ottobre 1502 le prime cinque aspiranti ricevettero l'abito religioso; il 9 novembre 1504 le cinque monache emisero i voti di povert\u00e0, obbedienza, castit\u00e0 e clausura secondo la regola dell'ordine.\nSviluppo dell'ordine.\nDopo la morte della fondatrice, il cardinale Giorgio d'Amboise, arcivescovo di Rouen e legato pontificio in Francia, affid\u00f2 la direzione spirituale delle monache annunziate ai frati minori osservanti.\nLuigi d'Amboise, nipote del cardinale Giorgio e vescovo di Albi, il 22 aprile 1508 fece giungere da Bourges una comunit\u00e0 di monache e le fece insediare nell'antico priorato di Notre Dame de Gargues, che divenne il secondo monastero dell'ordine; grazie alla protezione di Margherita d'Austria, contessa di Borgogna, l'ordine si diffuse anche nei Paesi Bassi (nel 1517 venne fondato un monastero a Bruges); in breve sorsero comunit\u00e0 di monache annunziate a B\u00e9thune, Rodez, Bordeaux, Lovanio, Agen e Ligny-en-Barrois.\nPoich\u00e9 la regola originale prevedeva la creazione di un ramo maschile dell'ordine, Gabriele Maria Nicolas ne prepar\u00f2 una nuova e definitiva versione, approvata da papa Leone X con decreto \"Regulam profitentibus\" del 22 luglio 1517.\nLe guerre di religione colpirono duramente l'ordine: il 27 maggio 1562 la casa madre di Bourges venne attaccata dai protestanti, la tomba della fondatrice profanata e i suoi resti dati alle fiamme. Tornata la pace, l'ordine torn\u00f2 a espandersi e sorsero numerosi monasteri nel sud-ovest della Francia, nell'\u00cele-de-France, in Normandia, nel Nord, nella Marche, nell'attuale Belgio, in Olanda, in Renania e Vestfalia.\nDissoluzione e restaurazione.\nAlla vigilia della rivoluzione francese i monasteri dell'ordine erano circa cinquanta ma in seguito tutte le religiose vennero disperse: nel 1816 in Francia vennero restaurati i monasteri di Villeneuve-sur-Lot e Boulogne-sur-Mer; in Belgio alcune religiose superstiti ridiedero vita al monastero di Tirlemont nel 1833 e altre comunit\u00e0 di annunziate vennero ricostituite a Geel e Merksem.\nEspulse dalla Francia nel 1904, le annunziate si rifugiarono a Saint Margaret's at Cliffe, presso Dover, e nel 1920 poterono tornare in patria, dove eressero il monastero di Thiais. La regola e gli statuti dell'ordine vennero nuovamente approvati dalla Santa Sede il 25 marzo 1932.\nCarisma e diffusione.\nIl fine delle monache \u00e8 quello di imitare i dieci gaudi e virt\u00f9 della Vergine: prudenza, purezza, umilt\u00e0, verit\u00e0, lode, obbedienza, povert\u00e0, pazienza, carit\u00e0 e sofferenza.\nL'ordine si compone di monasteri \"sui iuris\": la superiora di ogni monastero porta il titolo di \"madre ancella\".\nL'abito delle monache \u00e8 costituito da tunica di stoffa grigio pallido, scapolare rosso, mantello e velo bianchi e, in vita, cordone con dieci nodi (in omaggio ai dieci gaudi e virt\u00f9 della Vergine).\nLe case dell'ordine sono in Francia e Belgio. Alla fine del 2008 le monache annunziate erano 78 e i monasteri 6.\nDall'ordine sono sorte anche numerose congregazioni di suore annunziate (di Velten, di Huldenberg, di Heverlee)."}
{"id": "1267057", "revid": "78273", "url": "https://it.wikipedia.org/wiki?curid=1267057", "title": "Ilya Ivanovich Ivanov", "text": ""}
{"id": "1267063", "revid": "125587413", "url": "https://it.wikipedia.org/wiki?curid=1267063", "title": "Dancin' Days", "text": "Dancin' Days \u00e8 una telenovela brasiliana del 1978 in 174 puntate.\nScritta da Gilberto Braga (prolifico autore di \"novelas\" assai famoso in patria) per la regia di Daniel Filho \u00e8 interpretata da S\u00f4nia Braga all'apice della sua carriera brasiliana prima del successo internazionale che questa telenovela contribu\u00ec a formare. \nTrama.\nRio de Janeiro. Uscita dal penitenziario nel quale ha scontato una pena di 11 anni per omicidio stradale, la trentenne Julia de Souza Matos (Sonia Braga) deve ricostruire la propria vita con un bagaglio di paura e rabbia.\n\u00c8 indifesa e fragile ma al tempo stesso caparbia ed orgogliosa. Queste caratteristiche contrastanti la spingeranno, una volta scontratasi con il rifiuto e la diffidenza della societ\u00e0, a mostrarsi al mondo in uno smalto sprezzante, manipolatore e vendicativo che lei laver\u00e0 via soltanto quando avr\u00e0 acquisito la piena fiducia in s\u00e9 stessa.\nIl primo grande rifiuto lo riceve da sua sorella Yolanda (Joana Fomm) che anzich\u00e9 offrirle il suo aiuto la allontana e le impedisce ogni contatto con la figlia Marisa (Gloria Pires), da lei allevata senza nasconderle l'esistenza di una madre naturale, in viaggio per il mondo.\nYolanda non vuole saperne di lei fino a quando \u201cnon sar\u00e0 presentabile\u201d e le suggerisce l'unica soluzione per lei possibile, quella di modificare la sua esteriorit\u00e0 attraverso un matrimonio di interesse a garanzia dell\u2019accettazione del mondo borghese al quale lei appartiene e del quale teme il giudizio e l\u2019emarginazione.\nSotto la crudelt\u00e0 di Yolanda si percepiscono l\u2019impotenza e la fragilit\u00e0 di una donna che pur essendo capace di grandi sentimenti, lo dimostra il fatto di aver allevato la nipote, \u00e8 intrappolata nella falsit\u00e0 delle sue relazioni e del suo rapporto con il ricco marito Hor\u00e0cio Pratini (Jos\u00e9 Lewgoy), sposato per interesse al solo scopo di elevarsi socialmente.\nL'ostinata negazione della realt\u00e0 porter\u00e0 Yolanda a commettere molti errori. Dopo aver negato umanit\u00e0 alla sorella, infatti, spinger\u00e0 Marisa ad un matrimonio di interesse con Beto Cardoso (Lauro Corona) avviando i due ragazzi, appena diciassettenni, ad una genitorialit\u00e0 immatura che li condurr\u00e0 ad un inevitabile divorzio.\nMarisa stessa subir\u00e0 le conseguenze delle scelte di Yolanda quando, gi\u00e0 provata dal fallimento del suo matrimonio e dal conflittuale rapporto con Julia alla quale non perdona il suo vissuto e l\u2019abbandono, si accorger\u00e0 che l'averla giudicata aspramente non l'ha esentata dal commettere i suoi stessi errori. Anche lei, infatti, abbandona suo figlio affidandolo a Yolanda per allontanarsi alla ricerca di s\u00e9 stessa. Questa consapevolezza le permetter\u00e0 di perdonare Julia e di riconciliarsi con lei.\nJolanda, dopo aver spinto Marisa al matrimonio, divorzia da Hor\u00e0cio con l'intento di sposare H\u00e9lio (Reginaldo Faria), proprietario del Dancing Days, discoteca attorno alla quale ruotano le vicende della telenovela, credendolo sinceramente innamorato, ma l'uomo la rifiuter\u00e0.\nLa solitudine e le prove cui la vita la sottoporr\u00e0 cogliendola impreparata, la porteranno ad un cambiamento interiore che le consentir\u00e0 di comprendere i suoi errori e di riconciliarsi con Julia.\nSono molti i personaggi che Julia incontra lungo il percorso di conquista di un posto nel mondo e nel cuore di Marisa e di Carlos (Antonio Fagundes), l\u2019uomo che ama, ed \u00e8 attraverso i loro tratti caratteriali forti e definiti che Gilberto Braga con grande capacit\u00e0 di analisi, affronta temi sociali ed umani di rilievo, innanzitutto la denuncia senza riserve della falsit\u00e0 del mondo borghese ed in quest\u2019ambito, ma non solo, dell'incomunicabilit\u00e0 generazionale.\nSiamo negli anni settanta, i giovani acquistano consapevolezza del loro posto nel mondo, rivendicano il loro diritto di operare scelte autonome anche nettamente in contrasto con quelle dei propri genitori. La frattura insanabile che viene a crearsi tra due generazioni a confronto porta la vecchia a criminalizzare il dissenso della nuova con la conseguente destabilizzazione dei rapporti.\nCi\u00f2 emerge chiaramente dalle vicende di Carlos, figlio di uno dei pi\u00f9 noti avvocati di Rio, Franklin (Claudio Correa e Castro) e dell'ereditiera Celina Souza Prato Cardoso (Beatriz Segall) che Franklin ha sposato per interesse.\nCarlos \u00e8 agitato da conflitti interiori cui dar\u00e0 voce in un percorso di psicoanalisi nel quale emerger\u00e0 il suo disagio verso la chiusura, la falsit\u00e0, l\u2019assenza di principi e la distanza dalla realt\u00e0, del mondo borghese cui appartiene e del quale si considera il prodotto fallimentare.\nCresciuto da genitori iperprotettivi che hanno proiettato su di lui le loro ambizioni privandolo dell'autocoscienza e spingendolo ad una carriera diplomatica verso la quale non nutre alcun interesse, Carlos \u00e8 schiacciato da ci\u00f2 che egli stesso definisce il \u201cricatto morale di chi detiene il potere economico\u201d e la \u201cschiavit\u00f9 dei soldi che non mi sono guadagnato\" che lo sprofonda in uno stato di apatia, conseguenza dell\u2019infruttuosa ricerca di un motivo per vivere.\nLo trover\u00e0 in Julia, che come lui \u00e8 alla ricerca della propria identit\u00e0 e che il destino mette sulla sua strada. Il fuoco purificatore dell'amore che prover\u00e0 per lei, lo porter\u00e0 a maturare appieno le proprie aspirazioni. Sar\u00e0 un amore reciproco ma contrastato da tutti, per la diversa posizione sociale. \nEppure sar\u00e0 proprio Julia, condizionata dal suo senso di colpa, la prima ad eccepire la diversit\u00e0 di ceto sociale. Ci\u00f2 porr\u00e0 continuamente ostacoli alla realizzazione del loro sentimento che di volta in volta saranno superati a caro prezzo per entrambi.\nAnche le vicende di Vera Lucia (Lidia Brondi) ed Ines Santos Fragoso (Sura Berditchevsky) nipoti di Alberico Santos (Mario Lago, in una delle sue prove migliori) denotano la forza della nascente ideologia femminista. Le due ragazze infatti faranno scelte mature e consapevoli contrapponendo la loro realizzazione sociale e personale alla scelta del matrimonio come \u201csoluzione di vita\u201d, rifiutando cos\u00ec lo stereotipo moglie-madre cui la societ\u00e0 vorrebbe relegarle.\nInes inoltre, ragazza colta ed impegnata socialmente, dopo la morte di suo padre Anibal (Ivan Candido) invertendo il ruolo madre-figlia spinger\u00e0 con grande tenacia Aurea (Yara Amaral), in parte riuscendovi , ad una revisione critica della propria vita e delle proprie certezze, aprendole la mente verso orizzonti pi\u00f9 ampi di quelli fino ad allora inseguiti.\nAltro tema di attualit\u00e0 che Gilberto Braga affronta \u00e8 quello del disagio mentale nel quale Aurea si imbatte in forza del suo modello culturale; la donna, estremizzando il senso di colpa e di peccato che nasce in lei quando scopre l\u2019inganno dell\u2019uomo del quale si innamora da vedova, sprofonda in una buia depressione. Sar\u00e0 il giovane medico Raul (Eduardo Tornaghi) a salvarla, sottraendola ai metodi terapeutici retrogradi e disumani praticati nella clinica alla quale Franklin l'aveva affidata in assoluta buona fede. Aurea uscir\u00e0 dal tunnel della depressione grazie alla psicoterapia.\nSi affronta anche la differenza di et\u00e0 nel rapporto di coppia. In particolare nel rapporto tra Vera, ventenne, matura, cresciuta senza genitori da suo zio Alberico, ed H\u00e8lio, disinvolto quarantenne, il quale, tirando alcune somme, non si sente pi\u00f9 cos\u00ec giovane per la vita che conduce ma neanche cos\u00ec vecchio per rinunciarvi del tutto. Il loro rapporto, nato per colmare vuoti reciproci, si concluder\u00e0 malamente quando sar\u00e0 chiaro a Vera che la sua indipendenza sar\u00e0 sempre minacciata dalla cieca gelosia di H\u00e8lio, schiacciato dal peso della sua insoddisfazione dal quale la sua intelligenza non lo salva.\nInteressante e colorito \u00e8 anche il rapporto che intercorre tra i componenti della famiglia di Alberico, inguaribile sognatore ed inaffidabile amministratore, il quale, vantandosi delle sue capacit\u00e0 imprenditoriali intraprende affari destinati ad un puntuale fallimento a scapito di chi lo circonda, in particolare della figlia Carminha (Pepita Rodrigues) che in un atteggiamento di devozione assoluta, sacrifica ogni volta il suo esiguo guadagno di insegnante di ginnastica nella palestra di Ubirajara (Ary Fontoura) con il quale sostiene l\u2019intera famiglia, per coprire i debiti del padre ed impedirne il disonore. La dialettica di Alberico ci permette comunque di acquisire consapevolezza del clima socio-politico del Brasile dell'epoca in cui la novela si svolge. \nCarminha ed il fidanzato Jofre (Milton Moraes) saranno i primi amici veri di Julia. L'accoglieranno e la sosterranno moralmente e materialmente aprendole la loro casa ed integrandola nella loro famiglia. Julia non dimenticher\u00e0 il bene ricevuto nel momento pi\u00f9 buio della sua vita e in pi\u00f9 di una occasione avr\u00e0 modo di dimostrare la sua riconoscenza.\nIl nucleo familiare di Alberico, povero ma dignitoso e ricco di potenzialit\u00e0, si pone in netta contrapposizione con quello borghese del quale viene denunciata l'incapacit\u00e0 di compiere azioni disinteressate ed il ricorrere ai pi\u00f9 subdoli sotterfugi pur di conservazione i privilegi ed il potere acquisiti.\nDella purezza d'animo insita in chi conosce o abbia conosciuto lo stato di bisogno, ci fornisce un esempio Julia, quando tra le sue mani finisce il compromettente documento con il quale la ex cameriera Neide (Regina Viana) ricatta il dr. Franklin. Lei, anzich\u00e9 servirsene per danneggiarlo, accantonando le umiliazioni e le offese ricevute, lo distrugge dimostrando a Franklin solo a parole tutto il suo disprezzo per lui e per il mondo che egli rappresenta. \nDi Julia vengono narrati principalmente il dolore e la rabbia nei confronti della sorella Yolanda e della figlia Marisa dalle quali \u00e8 emarginata e continuamente umiliata.\n\u00c8 con questi sentimenti che Julia, inseguendo un cieco desiderio di vendetta e di bisogno di accettazione, si adoperer\u00e0 per replicare il loro modo di vivere strumentalizzando l'amore che il ricco Ubirajara le offre pur accettando di non essere ricambiato.\nScoprir\u00e0, una volta raggiunto il suo scopo, che l'accettazione e la stima di cui ha bisogno dovr\u00e0 prima di tutto conquistarle da s\u00e9 stessa.\nUn grande aiuto nella comprensione dei vari personaggi ci viene da Arthur Steiner (Mauro Mendonca), affermato professionista nel campo della moda ed anche uomo di mondo pienamente consapevole delle debolezze umane.\nIl distacco con il quale affronta la vita e le sue relazioni, se da un lato lo protegge dalle emozioni dall'altro gli permette di analizzare con efficacia i comportamenti altrui restituendocene, ben oltre le apparenze, una chiara e a volte inaspettata lettura. Per Julia prover\u00e0 un amore sincero, mai ricambiato. Ci\u00f2 non gli impedir\u00e0 tuttavia di mantenere con lei una solida amicizia.\nLa telenovela termina con alcune immagini significative: Julia e Yolanda liberano la rabbia e la frustrazione del loro rapporto in uno scontro fisico che le porta al reciproco perdono; Carlos e Julia celebrano il loro amore, felici, mano nella mano, correndo nel tramonto della spiaggia di Copacabana e di un\u2019epoca ormai passata della quale ci vengono mostrati i due pi\u00f9 granitici rappresentanti, Franklin ed H\u00e9lio, ai quali non resta che un'amara solitudine.\nProduzione e distribuzione.\nConsiderata il pi\u00f9 grande successo della televisione brasiliana, \"Dancin' Days\" divenne un vero e proprio fenomeno di costume, sia in Brasile che in Italia, grazie anche al legame col periodo d'oro della discomusic gi\u00e0 celebrato dal film \"La febbre del sabato sera\" (il titolo \"Dancin' Days\" \u00e8 infatti quello della discoteca attorno alla quale si svolge gran parte della storia). La telenovela fu diffusa in molti altri Paesi del mondo; in Francia fu condensata in soli 65 episodi. \"Dancin' Days\" \u00e8 stata la prima telenovela straniera ad approdare in Messico.\nProdotta dall'emittente Rede Globo, come tutte le serie brasiliane si distacca notevolmente sia dalle soap-opera nord-americane che dalle telenovelas messicane, argentine e venezuelane che di l\u00ec a poco invasero i teleschermi europei, per la qualit\u00e0 della recitazione (non \u00e8 un caso che attrici come S\u00f4nia Braga e Fernanda Montenegro siano riconosciute a livello internazionale ed abbiano fatto carriera anche nel cinema), per lo sviluppo dell'intreccio, delle riprese (che per buona parte sono girate in esterna, fatto insolito per una telenovela), della fotografia e dei paesaggi, che lo rendono un prodotto paragonabile ad un'opera cinematografica.\nUn successo simile si \u00e8 ripetuto nel 1999 solo con un'altra produzione brasiliana, \"Terra nostra\", trasmessa in Italia sempre da Rete 4.\nPassaggi televisivi in Italia.\nLa telenovela fu trasmessa per la prima volta in Italia a partire da luned\u00ec 19 aprile 1982 su Rete 4, in s\u00e9guito al grande successo de \"La schiava Isaura\", per poi essere diffusa su circuiti televisivi minori.\nNella stagione televisiva 2009-2010 \u00e8 stata riproposta sul canale tematico Lady Channel del bouquet satellitare di Sky Italia.\nColonna sonora.\nLa sigla originale della novela si intitolava \"Dancin' Days\" ed era cantata dalla girlband As Fren\u00e9ticas.\nLa riedizione italiana \u00e8 di Rete 4 con alcuni pezzi tradotti, variati e/o riarrangiati, tra cui la sigla \"Occhio di serpente\" cantata da Marisa Interligi."}
{"id": "1267064", "revid": "117069058", "url": "https://it.wikipedia.org/wiki?curid=1267064", "title": "Miranshah", "text": "Miranshah (Urdu: \u0645\u06cc\u0631\u0627\u0646 \u0634\u0627\u06c1) \u00e8 una citt\u00e0 nel Nord Waziristan in Pakistan.\nMiranshah \u00e8 un centro amministrativo ed \u00e8 la pi\u00f9 grande citt\u00e0 dell'Agenzia Nord Waziristan. \u00c8 situata nella valle del Tochi, circa 65 kilometri a nord ovest del Distretto Bannu. \u00c8 abitata dalla trib\u00f9 Waziri e dalle trib\u00f9 Dawari ed \u00e8 amministrata da un agente politico considerato il re delle agenzie. I Dawari sono maggiormente dislocati nell'area cittadina mentre i Waziri sono maggiormente situati nelle aree montagnose."}
{"id": "1267065", "revid": "963244", "url": "https://it.wikipedia.org/wiki?curid=1267065", "title": "Giovanna di Valois (1464-1505)", "text": "Fu proclamata santa da papa Pio XII nel 1950.\nBiografia.\nSecondogenita del re di Francia, Luigi XI di Valois, e di sua moglie Carlotta di Savoia, trascorse i primi anni nel castello di Amboise, lontano dalla corte. Quando il padre si rese conto della salute malferma della figlia e della deformit\u00e0 del suo corpo, si distacc\u00f2 ulteriormente da Giovanna e l'affid\u00f2 alle cure di Francesco di Borbone e di Anna di Culan, che vivevano nel castello di Lini\u00e8res, presso Bourges.\nIl padre decise di darla in moglie a suo cugino Luigi, duca d'Orl\u00e9ans: il contratto matrimoniale fu sottoscritto il 28 ottobre 1473 e le nozze furono celebrate nel castello di Montrichard l'8 settembre 1476. Luigi d'Orl\u00e9ans si mostr\u00f2 sempre freddo con la moglie che, dopo un breve soggiorno a Blois, torn\u00f2 a vivere a Lini\u00e8res.\nQuando alla morte di Luigi XI (1483) Anna di Beaujeu, sorella maggiore di Giovanna, assunse la reggenza in attesa della maggiore et\u00e0 di Carlo VIII, il duca d'Orl\u00e9ans simul\u00f2 un riavvicinamento alla consorte. Qualche tempo dopo (1485) Luigi ord\u00ec una congiura e si ribell\u00f2 contro Anna e Carlo VIII ma, sconfitto, fu imprigionato a Bourges: fu poi perdonato e rilasciato (1491) grazie all'intercessione di Giovanna presso i fratelli.\nIl 7 aprile 1498 Carlo VIII mor\u00ec senza eredi diretti e il trono pass\u00f2 al suo parente maschio pi\u00f9 prossimo, il duca d'Orl\u00e9ans, che prese il nome di Luigi XII. La moglie Giovanna, che in oltre vent'anni di matrimonio non gli aveva dato figli, fu esclusa dalla cerimonia di incoronazione celebrata a Reims.\nLuigi XII ottenne presto la costituzione di un tribunale ecclesiastico per giudicare la validit\u00e0 della sua unione con Giovanna e il 17 dicembre 1498, nella chiesa di Saint-Denis ad Amboise, fu pronunciata la dichiarazione di nullit\u00e0 del matrimonio. Il 26 dicembre successivo Luigi XII concesse all'ex moglie l'usufrutto del ducato di Berry. Tra i giudici del tribunale ecclesiastico vi era il cardinale Filippo di Lussemburgo.\nIl 12 marzo 1499 Giovanna entr\u00f2 a Bourges, capitale del suo ducato, e vi promosse numerose attivit\u00e0 assistenziali e caritative.\nCon l'aiuto del suo direttore spirituale, il frate minore osservante Gabriele Maria Nicolas, la duchessa matur\u00f2 la decisione di fondare un ordine religioso, detto delle monache annunziate, interamente dedicato al culto mariano e nel giorno di Pentecoste del 1504 Giovanna stessa emise la propria professione solenne nelle mani di padre Nicolas: fino alla morte indoss\u00f2 l'abito religioso sotto quello di corte.\nGiovanna di Valois mor\u00ec a Bourges il 4 febbraio 1505.\nIl culto.\nLa tomba di Giovanna di Valois divenne presto meta di pellegrinaggi, ma fu profanata dagli ugonotti nel 1562 e i suoi resti dispersi.\nIl culto della beata Giovanna di Valois fu autorizzato da papa Benedetto XIV il 21 aprile 1742 e il 26 maggio 1950, nella basilica di San Pietro in Vaticano, papa Pio XII la proclam\u00f2 santa.\nIl suo elogio si legge nel Martirologio romano al 4 febbraio.\nCon il Breve Apostolico \"Omnes quidem\" del 2 febbraio 1968, il Santo Padre Paolo VI ha dichiarato e costituito Santa Giovanna di Valois e San Francesco di Sales Celeste Patroni Principali del Terzo Ordine dei Minimi."}
{"id": "1267066", "revid": "1829756", "url": "https://it.wikipedia.org/wiki?curid=1267066", "title": "Radio m2o", "text": "Radio m2o \u00e8 un'emittente radiofonica privata nazionale italiana edita da Elemedia S.p.A., societ\u00e0 di GEDI Gruppo Editoriale. Ha iniziato le trasmissioni il 23 ottobre 2002.\nDal 1\u00ba aprile 2019 il gruppo Gedi decide di dare la direzione artistica della radio ad Albertino, con l'obiettivo di un importante rilancio dell'emittente, attraverso la trasformazione in radio dance/rhythmic di flusso, con pi\u00f9 musica (circa 20 brani ogni ora) e un sound design innovativo.\nStoria.\nGli esordi.\nLe trasmissioni di m2o hanno avuto inizio nel 2002 quando il Gruppo Editoriale L'Espresso, attraverso l'allora AD di Elemedia, Pietro Varvello, ha deciso di rilanciare la terza radio del gruppo, Italia Radio, cambiandone nome e format.\nLa radio, diretta da Fabrizio Tamburini coadiuvato da Amerigo Provenzano, Paolo Bolognesi e Davide Farra, era inizialmente rivolta a un pubblico giovane con una programmazione musicale no stop, senza speaker. Le voci ufficiali erano quelle di Savino Zaba e Mariagrazia Carulli. I generi musicali proposti, appartenenti alla musica dance elettronica, erano: electro, house, techno, dance, hands up, trance e altre varianti. A completare il gruppo furono coinvolti Tina Lima, responsabile marketing, Andrea Rango, programmatore musicale, Paolo Prosperini, in seguito responsabile della diretta, Carlo Mogiani, responsabile del web e dei social, e i deejay Fabio Amoroso, Simone Girasole, Chiara Robiony, Luca Martinelli, Andrea Mazza, Massimiliano Troiani nonch\u00e9 altri collaboratori esterni che fornivano i loro dj set notturni.\nIl nome m2o, il cui significato \u00e8 due atomi di musica e uno di ossigeno, \u00e8 stato ideato dal creativo Maurizio Marani ed \u00e8 stato nominato in onda per la prima volta il 21 ottobre 2002, dopo un periodo di test incominciato nel mese di gennaio, quando Italia Radio interruppe definitivamente le sue trasmissioni. I programmi di esordio erano \"Pure Seduction\", \"M To Go\", \"Stardust\", \"Stardust in Love\", \"m2 factory\", \"Zero Db\", \"Out of Mind Live\", \"m2on-line\", \"Chemical Lab\", \"Unique\" e \"m2o Clubwave\". Successivamente si aggiunsero \"Stardust Weekend\" e, nei mesi successivi, subentrarono anche \"Shut Up!\" e \"Bip!\".\nIl lancio della radio avvenne attraverso la pubblicazione di un CD dal titolo \"m2o musica allo stato puro\" contenente brani autoprodotti mixati da Provenzano DJ e una traccia CD-ROM con le frequenze e i personaggi della radio e promosso con uno spot in tv in cui non si faceva assolutamente riferimento al nuovo progetto radiofonico. A questo si accompagn\u00f2 la produzione quadrimestrale del cd di compilation della radio, che a partire dal Vol. 10 venne distribuito anche in edicola insieme con la rivista \"Pianeta m2o\".\nSin dal 2002, tutti i Djs di m2o iniziarono a suonare dal vivo in locali e piazze italiane supportati dalla pubblicit\u00e0 radiofonica. L'iniziativa pi\u00f9 importante che venne realizzata nei primi anni fu nell'estate del 2004 a Soverato, quando tutti i personaggi si trasferirono nella localit\u00e0 calabrese per due mesi di animazione non stop.\nNel settembre 2003 \u00e8 aggiunta la special guest alla domenica in \"Zero Db\" e il sabato sera incomincia la trasmissione \"Chemical G\". Questo programma, spin-off di \"Chemical Lab\", trasmette produzioni inedite. Entra, inoltre, nel cast della radio il dj Alberto Remondini, che mixa per \"Shut Up!\", \"Chemical Lab\" e \"Tribe\".\nDa settembre 2004 incominciano le classifiche del sabato pomeriggio di \"Out Of Mind\" e \"Stardust;\" inoltre, parte il sabato pomeriggio \"Real Trust\", con Roberto Molinaro. Nel programma \"Out Of Mind\" \u00e8 inserita la zona Hard Dance Style e Promise Land, che dal 2006 verr\u00e0 cambiato con \"Song Selecta\". Quell'anno arrivarono in palinsesto programmi come \"In Da House\", \"Elektroset\" e \"Trance Evolution\", \"Diabolika\".\nNel 2004 m2o inizia le trasmissioni TV: molti dei brani in rotazione sull'emittente radiofonica vengono \"videomixati\" nel programma \"m2o The Dance Night\", che muter\u00e0 poi il nome in \"m2 All Shock\" in seguito all'acquisizione di All Music da parte del Gruppo Editoriale L'Espresso.\nNel 2005 arriva su m2o Gigi D'Agostino, con il programma \"Il cammino di Gigi D'Agostino\", riproposto dopo la sua trasmissione su Radio Italia Network (\"Il programmino di Gigi D'Agostino\").\nNel 2005 entra a far parte della squadra anche Dj Osso con Happy Edition, l'Happy Music allo Stato puro nel settimanale e la domenica con Dual Core Anni '80 e Dual Core Happy Edition.\nIncomincia, inoltre, anche \"Kick off - m2o nel Pallone\" con Tarquini &amp; Prevale.\nNel 2006 partono \"Speed\", \"The Joy's Experience\", \"G.D.C.-Girls Dj Club\", \"Millybar\", \"Dual Core\", \"Out Of Mind Summer Live\", \"Amoroso's Beach\" e \"Gamepad - La Consolle Virtuale\" (condotto da Tarquini e Prevale fino al 2010).\nGli anni della \"conduzione\".\nNella stagione 2007/2008 entra a far parte di m2o Leandro Da Silva, che diventer\u00e0 conduttore di \"M To Go live\". Tra i nuovi programmi spuntano \"Boulevard Robiony\", \"Dual Core 2.0\", \"Prezioso in action\" con Giorgio Prezioso, \"La Noche Escabrosa\" (programma notturno di musica house precedentemente in onda su Radio Italia Network e Radio Deejay), \"The Bomb\" con Dj Ross, \"The Untouchbles\" (mixato a rotazione da Superstar DJ), \"Farfa Sound\", \"Chemical Area\", \"Love 2 Love\" e \"Song Selecta Sun\". Termina la collaborazione con Saretta ed Edward.\nDa gennaio 2008, trasmettono per m2o quattro DJ internazionali: Ti\u00ebsto (col programma \"Club Life\", in onda in molti network radiofonici europei) e il trio Above &amp; Beyond. Inoltre, incomincia, prendendo spunto da \"Song Selecta\", \"Song Selecta Saturday\", con i Promise Land. In primavera, \"Pure Seduction\" viene rinominato in \"Soundzrise - I suoni dell'alba\" e viene lanciato \"Pop-Up\", programma pop di m2o condotto da Laura Gauthier.\nNel mese di giugno approda sulle frequenze di m2o Molella, che inaugura la stagione estiva dell'emittente con la nuova \"m2o Club Chart\". Durante l'estate, il programma \"The Bomb\" con DJ Ross diventa quotidiano. \"PassWorld\", programma inizialmente quotidiano in estate, va poi in onda nel week-end in inverno, condotto da Henry Pass e musicato da Paolo Bolognesi.\nNella stagione radiofonica 2008/2009, \"Out Of Mind\" diventa \"Provenzano Dj Show\", in cui si inizia a programmare meno dance con un nuovo cast composto, oltre che dallo stesso Provenzano, da Davide Borri, Lizzy B., Gaia Bolognesi e i Promise Land. Lo show va in onda per la prima volta luned\u00ec 8 settembre 2008. Sempre a settembre viene proposto, ogni sabato sera, \"A State Of Trance\", programma del DJ Armin Van Buuren.\nA partire da ottobre 2008, all'organico del \"Provenzano Dj Show\" si aggiunge il rapper P.Yo, alla conduzione della rubrica \"C'\u00e8 posta perch\u00e9?\". I Promise Land conducono \"The Clash\" il sabato pomeriggio, e a \"Zero Db\" viene assegnata la fascia oraria della domenica notte per quattro ore.\nA gennaio 2009, arriva David Guetta alla conduzione di \"Fuck Me! I'm Famous\". Durante l'estate di quell'anno, vengono proposti inoltre: \"UMC (Underground Music Club)\", ovvero il restyling di \"Inda House\" con l'aggiunta di alcuni nuovi dj, \"Kunique\", programma dedicato ai migliori dj nell'ambito house italiano, e nella notte \"Diabolika New Cycle\", con gli special guest Benny Benassi e D Lewis. Sempre nell'estate 2009, termina \"Il cammino di Gigi D'Agostino\".\nDa settembre 2009 viene diffuso il \"Vonyc Sessions\" di Paul van Dyk. Inoltre, \"Zero DB\" si arricchisce di uno spazio di un'ora mixata dagli Stunned Guys (chiamata \"Hardcore Italia\"), Benny Benassi entra nel cast al mixaggio di un'ora settimanale di \"m2o Diabolika\" e, dalle 14.00, ha inizio un nuovo programma condotto da Mila &amp; Ren\u00e9e, con la regia di Luca Martinelli, con lo scopo di interagire tramite Facebook con il pubblico di m2o.\nTra la fine di settembre e l'inizio del mese di ottobre 2009, m2o pubblicizza il ritorno di Gigi D'Agostino con la trasmissione \"Quello che mi piace\", incominciata il 10 ottobre 2009 e soppressa alcuni mesi dopo per la volont\u00e0 di Gigi D'Agostino di concentrarsi di pi\u00f9 sulle sue date nei locali e nelle piazze italiane ed europee e sulle sue produzioni.\nLa mattina ha inizio un nuovo programma, \"Mena Meno\", con Fabio Amoroso e la voce di Dino Brown. Lo stesso Dino Brown conduce \"Showroom\" il sabato pomeriggio, mixato sempre da Fabio Amoroso.\n\"Dual Core 2.0\" si evolve in \"3.0\" condotta sempre da Alberto Remondini. Inizia, inoltre, anche \"Dual Core M90\", gli anni novanta visti da Molella, il venerd\u00ec mattina. Il sabato pomeriggio va in onda \"Dual Core On Demand\", ovvero la storia della musica dance richiesta dagli ascoltatori e mixata da Remondini.\nDurante la stagione 2009-2010, m2o risalta il genere hip hop con la programmazione di \"Beatbox\" (curato da Big Fish); questo diventa il quarto programma, in ordine di tempo, dedicato totalmente alla musica urban, dopo i suoi predecessori \"Shut Up!\", \"Mib\" e \"Dual Core\". Sono cancellati \"m2on-line\" e \"Tribe\". Al posto di \"Tribe\" va in onda lo spazio \"m2o Heroes\", con Paul van Dyk, Armin Van Buuren, Above &amp; Beyond, David Guetta e Ti\u00ebsto. Nella notte di m2o, \"Soul Cookin\" sostituisce \"Stardust in Love\", mentre \"To the Club\" \u00e8 il nuovo spazio notturno in onda il mercoled\u00ec e il venerd\u00ec con dj set, il sabato in diretta dalle discoteche italiane con la voce di Andrea Mattei.\nGabry Ponte inizia il nuovo programma \"Dance and Love\" il sabato sera, che durer\u00e0 solo pochi mesi, in quanto decider\u00e0 di lasciare momentaneamente la radio per concentrarsi sulle sue nuove produzioni insieme con gli Eiffel 65, riunitisi nello stesso periodo.\nNel 2009, la domenica mattina alle 12.00 inizia \"No stress\", con Marcello Riotta.\nNel 2010 si aggiungono Fabio De Vivo, Manuela Doriani, Carl Cox con il suo radio show \"Global\", Paul Oakenfold con \"Planet perfecto\", Alex Farolfi e Paolo Rossato con \"House deelay\"; nello stesso anno Dj Ross diventa programmatore musicale di m2o affiancando Andrea Rango.\nNel 2011 entra a far parte dei conduttori di m2o la DJ Sarah Main, DJ del \"Pacha\" di Ibiza con il suo format \"Main room\". Iniziano \"Glam\", con Laura Gauthier (\"Lauretta\") e Alessandro Lippi e \"Daylight\" con Ren\u00e9e La Bulgara, mentre \"M To Go\" diventa \"A qualcuno piace presto\" con l'arrivo in conduzione di Pippo Lorusso. C'\u00e8 anche un nuovo programma: Controtendance con Dino Brown. \"I'm 2o\" si tramuta in \"m2o in HD\", sempre con Alex Nocera e Fabio De Vivo, prendendo il posto di \"Pop up\" di Lauretta, mentre nella fascia 19:00-21:00 si colloca \"Driving\", con Andrea Mattei. \"Real Trust\" si trasferisce in orario notturno come \"Real Selecta\", sempre con Roberto Molinaro. Il marted\u00ec notte, dalle 02:00 alle 03:00, m2o propone un nuovo programma, \"Electrorock\". La durata di \"Girls Deejay Club\" viene ridotta di un'ora per far spazio a \"Un mondo allo stato puro\" condotto da Mariolina Simone, ex speaker di Radio Kiss Kiss.\nIl 25 febbraio 2011 si aggiunge alla radio Joe T Vannelli, con il programma \"Slave to the Rhythm\". Il venerd\u00ec sera torna in radio Supalova e a settembre arrivano su m2o i Datura, insieme con il Principe Maurice, con il programma \"reMemo\".\nEvoluzione di m2o.\nDopo una breve sperimentazione estiva, m2o aumenta la programmazione in diretta con gli speaker, iniziando progressivamente ad allontanarsi dal format iniziale, aumentando durante il giorno il numero di programmi parlati e meno musicali. Tra i programmi che si aggiungono (o sostituiscono altri format) nel corso della nuova stagione 2011-2012, si trovano \"m2U\", dedicato al mondo dalle universit\u00e0 italiane, condotto e realizzato da studenti universitari attraverso le loro web radio; \"Mario and The City\", talk di costume e attualit\u00e0 programmato dal luned\u00ec al venerd\u00ec al mattino e condotto da Mariolina Simone (che cos\u00ec sostituisce \"Mena Meno\"); \"Dual Core\" in versione da un'ora con Dino Brown (con Alberto Remondini); \"m2o party\", programma in diretta condotto da Ren\u00e9e la Bulgara e Andrea Mattei; \"Juno 106\", programma domenicale dei Motel Connection con le voci narranti di Mariolina Simone e Nanni Venditti e testi di Carlo Mogiani; \"Sonora\" con musica e voce di Leandro Da Silva. Tornano inoltre \"Real Trust\", riproposto la domenica sera e l\"Amazing show\" dei Promise Land.\nTra le nuove voci, entrano a far parte della radio Carlotta (ex speaker di Radio Italia Network e altre radio), la quale sostituisce Laura Gauthier (passata a Radio 105) nel programma \"Glam\" e Sabrina Ganzer.\nA partire dal 17 settembre 2012, a poco pi\u00f9 di un mese dal decimo anniversario del lancio di m2o, vengono messi in onda nuovi jingle (punto ora e notiziari) e ident della radio (caratterizzati da \"m2o Radio\"). Sempre a partire da quella data, questo allontanamento dalla m2o originaria \u00e8 sancito dal fatto che lo slogan \"m2o - Musica allo Stato Puro\" viene sostituito (in onda e parzialmente sul web) da \"m2o - Are You Radio?\".\n\"m2o Selection\" diventa il dj set ufficiale della programmazione musicale con appuntamenti che variano secondo le esigenze della direzione, i DJs coinvolti nella conduzione del programma sono: Carlo Prevale, Alex Nocera ed Eddy Costella.\nIl 24 settembre arriva \"La fine del mondo\", programma talk di costume e gossip in onda da luned\u00ec al venerd\u00ec e condotto da Selvaggia Lucarelli e Fabio De Vivo, subentrato ad Alessandro Lippi da gennaio 2013.\nIl 20 ottobre 2012 in corrispondenza del 10\u00ba anniversario della radio viene introdotto un nuovo logo.\nDa settembre 2013 a luglio 2016 Pippo Lorusso e Dj Osso sono in onda dalle 7 alle 8 del mattino con A Qualcuno Piace Happy.\nDal 20 gennaio 2013 Prevale \u00e8 in onda con \"Memories\", dj set di musica elettronica alternato da aforismi. programma, di cui Prevale ne \u00e8 autore e voce ufficiale.\nDal 26 marzo 2013, alla radio viene affiancato un canale televisivo, m2o Tv, disponibile sul digitale terrestre alla posizione 158 della numerazione LCN. Dal 1\u00ba ottobre 2016 al 31 dicembre 2018 questo canale trasmetteva solo sul satellite, mentre dal 1\u00ba gennaio 2019 si \u00e8 ridotta ad una web TV fruibile sul sito internet della radio.\nDalla stagione 2014-2015 \"La fine del mondo\" viene sostituito da \"Stanza Selvaggia\", condotto sempre da Selvaggia Lucarelli e Fabio De Vivo. \"Dual Core\" diventa \"Controtendance\", riducendo a poche incursioni la musica dance del passato, sempre con Dino Brown e Alberto Remondini.\nIl 3 dicembre 2014 in diretta su Radio Deejay e m2o una puntata speciale del \"Deejay Time\" in formazione originale con Albertino, Mario Fargetta, Maurizio Molella e Giorgio Prezioso.\nIl 17 luglio 2015 il programma \"Mollybox\" con Molella viene chiuso. \"Prezioso in Action\" viene spostato nella fascia oraria serale 22-23, trasmettendo pi\u00f9 musica dubstep e meno musica commerciale, mentre Molella prosegue nella conduzione della \"m2o Club Chart\" in onda nel weekend. Nella fascia oraria 16-18 viene trasmesso \"Controtendance\" con Dino Brown e Alberto Remondini. Sabrina Ganzer conduce il programma mattiniero \"A qualcuno piace presto\" al posto di Leandro Da Silva, che conduce il programma pomeridiano \"Hashtag m2o\".\nIl 1\u00ba febbraio 2016 m2o cambia logo e slogan, che diventa \"Radio allo stato puro\". Durante l'estate m2o si sposta al Samsara Beach di Gallipoli per il tour con Dino Brown, tutti i giorni dalle 14 alle 16. Per la prima volta, questo \u00e8 l'unico programma della radio: per tutto il mese di agosto, infatti, la radio trasmette solamente la rotazione musicale \"m2o Selection\" senza speaker.\nDalla stagione 2016-2017 Selvaggia Lucarelli abbandona la radio e viene sostituita da Alberto Dandolo nel programma \"Casa m2o\" con Fabio de Vivo. Inoltre, chiude il Provenzano Dj Show, che diventa Music Zone, in cui si riduce ulteriormente lo spazio per la musica dance, per dare spazio al pop e alla trap.\nIl 3 luglio 2017 ha inizio Urban Drop, il programma di musica hip hop e contaminazioni affidato al rapper Davide Borri, la domenica a mezzanotte.\nIl rilancio.\nL'11 dicembre 2018 viene reso noto che Albertino avrebbe assunto il ruolo di direttore artistico dell'emittente radiofonica, subentrando cos\u00ec a Fabrizio Tamburini. Il gruppo GEDI, avvalendosi della collaborazione del dj, ha avviato cos\u00ec un importante rilancio dell'emittente, trasformandola in radio dance/rhythmic di flusso, con pi\u00f9 musica (circa 20 brani ogni ora) e un sound design innovativo.\nIl 1\u00ba marzo 2019 Albertino ha lasciato, dopo 35 anni, la fascia oraria del primo pomeriggio di Radio Deejay per debuttare su Radiom2o con due programmi: \"Deejay Time\" (con Molella, Fargetta e Giorgio Prezioso) dal 6 aprile nella fascia oraria 14:00-15:00 ogni sabato in contemporanea con Radio Deejay e \"Albertino Everyday\" dal 1\u00ba aprile, dal luned\u00ec al venerd\u00ec, nella fascia oraria dalle 17:00 alle 19:00.\nLa partenza del nuovo palinsesto \u00e8 avvenuta proprio il 1\u00ba aprile 2019 alle 17:00. Il nuovo slogan \u00e8 \"Deejay Station\".\nTra le caratteristiche principali del nuovo corso vi sono un sound design rinnovato, con i jingle mixati alle canzoni e la trasformazione in radio dance/rhythmic di flusso tra le 6 e le 22, ovvero con pi\u00f9 musica (circa 20 brani suonati ogni ora) e brevi interventi degli speaker.\nMentre nella fascia notturna, a partire dalle 22, Radio m2o si rafforza come emittente chiave per la musica da club, con l'arrivo di due programmi storici della radiofonia italiana (\"Deejay Time\" \"in the mix\" e \"One Two One Two\" \"selecta\") e con la programmazione dei migliori djs a livello internazionale.\nSono pochi i programmi che fanno eccezione a questo format durante il giorno. Tra questi vi sono \"Il Morning Show\" alle 6 e \"Albertino Everyday\" alle 17.\nLa programmazione musicale della radio \u00e8 curata da Mauro Miclini, gi\u00e0 responsabile della programmazione musicale su Radio Deejay.\nLa struttura oraria viene cos\u00ec scandita:\nUn'altra novit\u00e0 \u00e8 il rinnovamento della app, la quale permette facilmente di ascoltare la diretta, di accedere con rapida fruizione al palinsesto e ai programmi, e di riascoltarli in qualsiasi momento attraverso la sezione \"reload\".\nNell'autunno 2019 esce \"Dance With Us\", compilation in doppio cd, con 46 successi dance selezionati da Albertino e mixata da Mauro Miclini.\nA partire da gennaio 2020 \u00e8 stata lanciata una campagna pubblicitaria con il nuovo claim \"+ Musica\", che si affianca a quello principale: \"Deejay Station\".\nA fine gennaio 2020 la rilevazione dei dati di ascolto fa emergere un incremento del 17,1% nel dato fondamentale del quarto d'ora medio. Dopo appena nove mesi dal rilancio, Radio m2o risulta tra le emittenti pi\u00f9 in crescita del panorama nazionale.\nNel weekend del 3-5 aprile 2020, in occasione del primo anniversario del nuovo corso di Radio m2o, la programmazione notturna \u00e8 stata caratterizzata da dj set esclusivi, tra cui quelli di Purple Disco Machine, Meduza, Joseph Capriati, \"Glitterbox\" speciale su Frankie Knuckles, Major Lazer.\n\u00c8 stato un modo per festeggiare ugualmente il primo anniversario ed essere vicino agli ascoltatori della radio nella situazione di emergenza per il Covid-19, dopo aver dovuto rinunciare ad organizzare una importante festa ed altri eventi, tra cui la presenza della radio al \"Miami Music Week\".\nDal 5 maggio 2020 si sviluppa l'iniziativa \"M2o For Clubs\", con una sezione dedicata sul sito ufficiale della radio. L'obiettivo \u00e8 quello di sostenere i club italiani, tenendo viva l'attenzione sulla musica proposta dai vari djs resident, i cui dj set vengono pubblicati proprio nell'apposita sezione sul sito della radio.\nIl 21 maggio 2020 esce in tutti i negozi di dischi e nei digital store la nuova compilation \"Dance Revolution\", con il meglio della musica da club del momento suonata ogni fine settimana da Albertino e mixata da Shorty.\nNel giugno 2020 esce in tutti i negozi di dischi e nei digital store \"Dance With Us Vol.2\", una nuova compilation in doppio cd, con i 46 successi dance dell'estate selezionati da Albertino e Mauro Miclini, mixata da Shorty.\nA luglio 2020 si sviluppa la collaborazione con Musica Riccione, locale top della riviera romagnola, con iniziative che vedranno Radio m2o protagonista dell'estate e punto di riferimento per il mondo dei club a livello internazionale, visto che il progetto prevede la nascita di un omologo progetto di collaborazione a New York, per garantire visibilit\u00e0 al brand nel clubbing internazionale.\nNel mese di novembre 2020 esce in tutti i negozi di dischi e nei digital store il secondo volume della compilation \"Dance Revolution\", con il meglio della musica da club del momento suonata ogni fine settimana in radio da Albertino e mixata da Shorty.\nA dicembre 2020 esce in tutti i negozi di dischi e nei digital store \"Dance With Us Vol.3\", la nuova compilation in doppio cd, con i 46 successi dance del momento selezionati da Albertino e Mauro Miclini, mixata da Shorty.\nIl 31 dicembre 2020 \u00e8 stata programmata una serata speciale per celebrare l'arrivo del nuovo anno, intitolata \"Celebrate With Us\", in onda dalle 20:00 alle 10:00 del mattino seguente, per 14 ore di musica senza alcuna interruzione pubblicitaria. In ordine di scaletta si sono esibiti: alle ore 20 \"One Two One Two\" e \"La Mezcla\" con Shorty; alle 21 Glitterbox; alle 22 Purple Disco Machine; alle 23 la \"Deejay Parade\" dell'anno, con Albertino e Mario Fargetta; a mezzanotte Benny Benassi; all'1 David Guetta; alle 2 Bob Sinclar; alle 3 i Meduza; alle 4 Claptone; alle 5 Defected; dalle 6 alle 10 una selezione musicale denominata \"m2o playlist\".\nA fine gennaio 2021 la rilevazione dei dati di ascolto, relativi al secondo semestre del 2020, ha fatto registrare un incremento del 2,3% nel dato fondamentale del quarto d'ora medio, tra i pi\u00f9 alti nel comparto delle emittenti nazionali.\nIl 26 marzo 2021 esce in tutti i negozi di dischi e nei digital store il terzo volume della compilation \"Dance Revolution\", con il meglio della musica da club del momento selezionata da Albertino e mixata da Shorty. La compilation ottiene subito un importante riscontro tra gli appassionati.\nTra marzo e maggio 2021 \"Ale Lippi\" cura la messa in onda di speciali appuntamenti di Discoball, intitolati \"Discoball Playlist\", in cui la selezione musicale \u00e8 dedicata a speciali tematiche (tra gli altri, i Grammy Awards e i pi\u00f9 importanti festival di musica elettronica del mondo).\nNel mese di maggio 2021 viene reso noto che Radio m2o \u00e8 la radio ufficiale del campionato mondiale di \"Street Skateboarding\", svoltosi tra il 30 maggio e il 6 giugno 2021 a Roma.\nAttraverso lo slogan \"Tutto lo Street porta a Roma\", Radiom2o ha raccontato l'evento sia attraverso i canali social che in FM, coinvolgendo gli ascoltatori e gli appassionati di questo sport, che per la prima volta sar\u00e0 presente come disciplina ai Giochi della XXXII Olimpiade, in programma a Tokyo.\nDal giugno 2021 viene inaugurata \"Back To The Club\", una speciale residenza mensile di Joseph Capriati, esponente di punta del circuito Techno, ogni primo venerd\u00ec del mese, da mezzanotte alle due.\nIl 25 giugno 2021 esce in tutti i negozi di dischi e nei digital store \"Dance With Us Vol. 4\", una nuova compilation in doppio cd, con le 46 hit dance dell'estate selezionate da Albertino e \"Mauro Miclini\", e mixate da \"Dj Shorty\".\nTra giugno e luglio 2021 vanno in onda quattro appuntamenti speciali di \"Euro Discoball\", in cui \"Ale Lippi\" ha raccontato le canzoni pi\u00f9 importanti di quattro estati in cui furono giocati i campionati europei i calcio: 1988, 1996, 2004, 2012.\nDal luglio 2021 una nuova voce si aggiunge al parco speaker della radio: \u00e8 quella di \"Davide Rizzi\", in onda ogni sabato e domenica dalle 12 alle 14.\nDal 26 luglio 2021 si apre l'iniziativa \"m2Holiday\": la radio trasmette in diretta da due delle migliori localit\u00e0 di mare italiane. Andrea Mattei trasmette in onda dalla Terrazza A Mare di Lignano Sabbiadoro, dal 26 luglio al 1\u00ba agosto. Mentre dal 2 al 15 agosto Ilario \u00e8 in onda dal Samsara Beach di Riccione.\nDal 9 al 15 agosto 2021 viene celebrata la \"David Guetta Week\", con una settimana intera dedicata ad uno dei djs internazionali pi\u00f9 importanti, resident della programmazione notturna della radio.\nAd agosto 2021 c'\u00e8 un'altra nuova voce tra gli speaker della radio: \u00e8 quella di \"Claves\", in onda dal luned\u00ec al venerd\u00ec nel periodo estivo, dalle 15 alle 18. \n\"Radiom2o\" \u00e8 radio partner del \"Future Vintage Festival\", in programma dal 10 al 12 settembre a Padova. Per la prima volta Ale Lippi presenter\u00e0 live il suo programma \"DiscoBall\". Per l\u2019occasione ha preparato un racconto inedito sulla storia dello smile. A Wad il compito di intervistare Massimo Pericolo, tra gli ospiti musicali del festival, e di moderare il talk \u201cQuando lo street style colleziona successi\u201d. Contestualmente, \u00e8 prevista anche la proiezione del docufilm \"Disco Ruin\", del quale la radio \u00e8 media partner. \nA settembre 2021 torna in onda la Deejay Parade nella storica versione di 20 posizioni.\nIn occasione dell'uscita del nuovo album di Purple Disco Machine, il 14 ottobre alle ore 23 va in onda il \"Dance With Us speciale Exotica\", in cui \u00e8 suonato in anteprima tutto l'album, raccontato dalla voce dello stesso artista e da quella di Albertino.\nIl 19 novembre 2021 esce in tutti i negozi di dischi e nei digital store il quarto volume della compilation Dance Revolution, con il meglio della musica da club del momento selezionata da Albertino e mixata da Shorty.\nIl 31 dicembre 2021, come l'anno precedente, la radio dedica una serata speciale per celebrare l'arrivo del nuovo anno, intitolata \"Celebrate With Us\", in onda dalle 20:00 alle 10:00 del mattino seguente, per 14 ore di musica senza alcuna interruzione pubblicitaria. Dopo il warm up di One Two One Two (alle 20) e \"La Mezcla\" con Shorty (alle 21); hanno suonato i resident della programmazione notturna: alle 22 \"Glitterbox\"; alle 23 Bob Sinclar; a mezzanotte Purple Disco Machine; all'1 David Guetta; alle 2 Benny Benassi; alle 3 i Meduza. Dalle 4 alle 7 hanno suonato tre importanti protagonisti della Techno: Joseph Capriati, Adam Beyer e \"Luca Agnelli\". Dalle 7 alle 10 l'alba del nuovo anno ha avuto il suono di \"Circoloco\", Defected e \"Claptone\".\nDal gennaio 2022 entra nella squadra dei djs resident della programmazione notturna \"Jamie Jones\", uno dei protagonisti della tech house mondiale, in onda ogni gioved\u00ec sera.\nA gennaio 2021 viene pubblicata la rilevazione dei dati di ascolto del secondo semestre del 2021, la quale fa emergere un importante incremento sia nel giorno medio (+11,4%), che nel dato fondamentale del quarto d'ora medio (18,3%). Radio m2o continua ad essere tra le emittenti pi\u00f9 in crescita del panorama nazionale, punto di riferimento assoluto per chi ama la musica e le nuove tendenze. \nSpeaker e Deejays.\nDel passato.\nHanno lavorato per questa emittente:\nTelevisione.\nDal 26 marzo 2013, m2o \u00e8 accompagnata da una web TV (prima canale televisivo sul digitale terrestre) m2o TV. Rimase visibile in TV prima sul digitale terrestre sul canale 158, poi su Sky fino al 31 dicembre 2018. Dal 1\u00ba gennaio 2019 trasmette solo sul web attraverso il sito internet o la app.\nPrecedentemente, il marchio della radio \u00e8 stato impiegato per alcuni programmi televisivi. Tra questi:"}
{"id": "1267067", "revid": "729019", "url": "https://it.wikipedia.org/wiki?curid=1267067", "title": "Imoen", "text": "Imoen \u00e8 un personaggio della saga della Stirpe di Bhaal nei Forgotten Realms (una delle ambientazioni di \"Dungeons &amp; Dragons\") e, di conseguenza, della celebre saga di videogiochi di ruolo Baldur's Gate; rappresenta una vecchia amica d'infanzia del protagonista.\nLa saga della Stirpe di Bhaal \u00e8 narrata nella serie di videogiochi di ruolo Baldur's Gate della Black Isle Studios. Imoen appare in tutti gli episodi: \"Baldur's Gate\" (e la sua espansione \"Tales of the Swoard Coast\") e \"\" (e la sua espansione \"Throne of Bhaal\"). Viene definita \"un'eterna ragazzina\", dal momento che i suoi modi di fare sono giocosi ed innocenti, ma non \u00e8 una sprovveduta e in situazioni di pericolo dimostra di avere coraggio da vendere. \u00c8 molto attaccata al protagonista; i due sono infatti amici d'infanzia, cresciuti assieme nella biblioteca fortificata di Candlekeep. \u00c8 una ladra provetta, quasi cleptomane, ma non ruba per cattiveria, pi\u00f9 per gioco.\nStoria.\nImoen ed il personaggio principale della saga si incontrano da ragazzi a Candlekeep, e stringono immediatamente una forte amicizia. Entrambi sono orfani ma mentre il protagonista viene \"adottato\" da Gorion, un mago tanto potente quanto taciturno, Imoen viene affidata al locandiere di Candlekeep, Winthrop, o come lei lo chiama \"Puff-Guts\". Mentre il protagonista e Gorion partono da Candlekeep per trovare un luogo sicuro in cui rifugiarsi, Imoen fugge via dalle mura e li segue, assistendo cos\u00ec all'assassinio di Gorion da parte di Sarevok, uno dei figli di Bhaal pi\u00f9 forti. Da l\u00ec si mette in viaggio con il protagonista e lo aiuta a fronteggiare tutte le avversit\u00e0 che incontreranno nel cammino, e nel frattempo abbandoner\u00e0 le arti ladresche per imparare le arti arcane della magia. Riusciranno infine ad uccidere Sarevok, e a salvare la Costa della Spada dalla guerra.\nIl loro riposo per\u00f2 \u00e8 molto breve, poich\u00e9 vengono catturati da Jon Irenicus (all'inizio di ), e dopo la loro rocambolesca fuga intrapresa insieme a Minsc, Jaheira e Yoshimo, Imoen viene imprigionata insieme allo stesso Irenicus dagli Stregoni Incappucciati, con l'accusa di uso improprio della magia. Il personaggio principale si mobiliter\u00e0 tra le trame di Athkatla per salvare la sua migliore amica, e si scontrer\u00e0 pi\u00f9 volte con Irenicus e sua sorella Bodhi, una vampira. Irenicus e Bodhi rubano le anime dei due per acquisire il loro potere, e si verr\u00e0 a scoprire che anche Imoen, come il protagonista, \u00e8 una figlia di Bhaal. Imoen uccider\u00e0 definitivamente Bodhi nella sua tana e riconquister\u00e0 la sua anima, per poi tornare ad aiutare di nuovo il suo ritrovato fratello a sconfiggere una volta per tutte Irenicus.\nDopo la morte degli ultimi 5 figli di Bhaal e Amelyssan, Imoen ormai diventata un'arcimaga di tutto rispetto, inizia a frequentare la compagnia di Elminster e Khelben \"Blackstaff\" Arunsun, per poi fondare una propria gilda di ladri a Neverwinter.\nCaratteristiche.\nInizialmente era solo una ladra, ma nella timeline scelta dagli sviluppatori del gioco per Baldur's Gate II si \u00e8 specializzata anche nell'arte della magia, unica abilit\u00e0 verso la quale pu\u00f2 ora avanzare. Inoltre, all'inizio Imoen \u00e8 dotata di una cintura impossibile da rimuovere. La descrizione dell'oggetto asserisce che lei non ricorda dove e quando abbia ottenuto la cintura e che nonostante tutti i suoi sforzi e tutti i suoi incantesimi non riesce a rimuoverla. Pi\u00f9 avanti nel gioco sparir\u00e0 senza preavviso n\u00e9 spiegazioni; si tratta in realt\u00e0 di un oggetto la cui presenza, verificata dal codice del gioco, attiva nelle primissime fasi del gioco un particolare script se alcune condizioni particolari dovessero verificarsi, che serve a mandare avanti la trama."}
{"id": "1267070", "revid": "1573940", "url": "https://it.wikipedia.org/wiki?curid=1267070", "title": "Macroprotodon cucullatus", "text": "Il colubro dal cappuccio (Macroprotodon cucullatus, ()) \u00e8 un serpente appartenente alla famiglia Colubridae.\nDistribuzione e habitat.\n\u00c8 diffuso in Africa, dall'Egitto all'Algeria, ma si trova anche in Israele e a Lampedusa, dove forse \u00e8 stato introdotto ed \u00e8 ora in declino; \u00e8 stato introdotto nelle Baleari. Si trova facilmente sui muretti a secco, nella macchia mediterranea e nelle zone pi\u00f9 aride.\nDescrizione.\n\u00c8 una specie di dimensioni non particolarmente elevate: di solito non supera i 45 cm di lunghezza.\n\u00c8 elegante, sia per la sua livrea, che per la sua conformazione longilinea e scattante; ha la testa piccola e ben tracciata, il capo appiattito e due piccoli occhi con pupilla ovale.\nPresenta una livrea dai toni grigio bruni e nel tipo italico un disegno a macchie o barre sul dorso ed una striscia scura su ambo i lati del muso, come a voler congiungere le narici all'occhio.\nLa parte ventrale \u00e8 colorata con tonalit\u00e0 dal giallo al rosso e pu\u00f2 avere delle striature o macchie nere.\nBiologia.\nII colubro dal cappuccio \u00e8 un predatore notturno, (inizia la caccia al tramonto, mentre di giorno si rintana, salvo brevi esposizioni elioterapiche), di piccoli vertebrati (in prevalenza gechi e lucertole). \u00c8 un colubride opistoglifo che sopprime le prede iniettando un blando veleno da piccole zanne inoculatorie situate nella parte retro mascellare.\n&lt;br&gt;\u00c8 agile e lesto, difficilmente si fa catturare, ma durante le prime ore del mattino \u00e8 pi\u00f9 vulnerabile; \nRiproduzione.\nLa riproduzione \u00e8 osservabile ogni due anni: la femmina depone da due a sei uova, dalla forma oblunga e con guscio cartapecora.\n&lt;br&gt;Alla schiusa, i rettili neonati raggiungono a malapena i 16\u00a0cm."}
{"id": "1267072", "revid": "1543377", "url": "https://it.wikipedia.org/wiki?curid=1267072", "title": "Otto Nordenskj\u00f6ld", "text": "Nato in una famiglia finno-svedese ha tra i suoi parenti Adolf Erik Nordenskj\u00f6ld, esploratore artico. Studente all'Universit\u00e0 di Uppsala ottiene il dottorato in geologia nel 1894, e diventa successivamente lettore e poi professore associato presso il dipartimento di geologia dell'universit\u00e0.\nEsploratore.\nOtto Nordenskj\u00f6ld conduce diverse spedizioni mineralogiche in Patagonia negli anni 1890 ed una missione in Alaska e nell'area del Klondike nel 1898. Nel 1900 prese parte alla spedizioni danese di Georg Carl Amdrup lungo la costa orientale della Groenlandia.\nTra il 1901 ed il 1904 guida la spedizione antartica svedese. Partito a bordo della nave \"Antarctic\", al comando del capitano Carl Anton Larsen, Nordenskj\u00f6ld rimane con alcuni compagni (tra cui l'argentino Jos\u00e9 Sobral) sull'isola Snow Hill (nei pressi della penisola Antartica) per trascorrervi l'inverno mentre la nave fa rotta verso le isole Falkland.\nSfortunatamente l'anno successivo l'\"Antarctic\" viene stritolata dai ghiacci e gli uomini della spedizione devono trascorrere un altro anno in Antartide in attesa della corvetta argentina \"Uruguay\" inviata in missione di soccorso.\nNonostante questi inconvenienti la missione \u00e8 considerata un successo dal punto di vista scientifico, dato che \u00e8 stato possibile esplorare buona parte della costa Graham, compreso capo Longing, l'isola James Ross, l'Arcipelago di Joinville e l'arcipelago Palmer. La spedizione, che riport\u00f2 anche numerosi campioni geologici e marini, dette una larga fama a Nordenskj\u00f6ld, ma lo lasci\u00f2 pesantemente indebitato.\nStudioso.\nNel 1905 Otto Nordenskj\u00f6ld accetta l'incarico di professore di geografia ed etnografia presso l'Universit\u00e0 di G\u00f6teborg.\nNordenskj\u00f6ld organizza nel 1909 una spedizione in Groenlandia e ritorna in Sud America per esplorare Cile e Per\u00f9 sul finire degli anni venti (numerosi campioni della spedizione sono visibili al Museo di Storia Naturale di Lima).\nNordenskj\u00f6ld ha anche studiato gli effetti dell'inverno sul clima alpino. La sua formula \u00e8 ancora oggi utilizzata per la classificazione dei climi polari.\nLuoghi dedicati.\nNumerosi luoghi geografici sono dedicati a Otto Nordenskj\u00f6ld. Tra i principali:\nInoltre a lui \u00e8 dedicato il campo base antartico formato dalla baes finlandese Aboa e dalla stazione svedese Wasa."}
{"id": "1267073", "revid": "146644", "url": "https://it.wikipedia.org/wiki?curid=1267073", "title": "Nils Otto Gustaf Nordenskj\u00f6ld", "text": ""}
{"id": "1267074", "revid": "146644", "url": "https://it.wikipedia.org/wiki?curid=1267074", "title": "Nils Otto Gustaf Nordenski\u00f6ld", "text": ""}
{"id": "1267075", "revid": "287204", "url": "https://it.wikipedia.org/wiki?curid=1267075", "title": "Otto Nordenskjold", "text": ""}
{"id": "1267076", "revid": "146644", "url": "https://it.wikipedia.org/wiki?curid=1267076", "title": "Otto Nordenskiold", "text": ""}
{"id": "1267077", "revid": "146644", "url": "https://it.wikipedia.org/wiki?curid=1267077", "title": "Otto Nordenski\u00f6ld", "text": ""}
{"id": "1267078", "revid": "1305772", "url": "https://it.wikipedia.org/wiki?curid=1267078", "title": "Hunger", "text": ""}
{"id": "1267080", "revid": "226458", "url": "https://it.wikipedia.org/wiki?curid=1267080", "title": "Triquaromboedro", "text": "In geometria solida il triquaromboedro \u00e8 un poliedro convesso\nPropriet\u00e0.\nLe facce del triquaromboedro sono triangoli equilateri, quadrati e rombi: tutti poligoni equilateri. Come conseguenza, gli spigoli del triquaromboedro hanno tutti la stessa lunghezza. \n\u00c8 possibile inscrivere una sfera in questo poliedro: esiste cio\u00e8 una sfera che \u00e8 tangente ad ogni sua faccia.\nPoliedro duale.\nIl poliedro duale \u00e8 il bicostetraedro trapezoidale.\nAltri poliedri.\nI 48 vertici del poliedro sono anche vertici del poliedro composto formato dall'unione di due poliedri archimedei: il cubo tronco e l'ottaedro tronco."}
{"id": "1267081", "revid": "767487", "url": "https://it.wikipedia.org/wiki?curid=1267081", "title": "Cocktail sp\u00e9cial", "text": "Cocktail sp\u00e9cial \u00e8 un film del 1978 diretto da Jes\u00fas Franco (con lo pseudonimo Clifford Brown).\nSi tratta di un film pornografico, terzo adattamento dello stesso regista spagnolo, dopo \"Philosophy in the Boudoir\" e \"Plaisir \u00e0 trois\", di \"La filosofia nel boudoir\" del Marchese de Sade.\nFu girato in Portogallo e in Francia ed \u00e8 il primo di un gruppo di tre film a budget irrisorio girati per Robert de Nesle nel 1978, destinati ai cinema a luci rosse (seguito da \"Je br\u00fble de partout\" e \"Elles font tout\").\nIl film, il cui titolo di lavorazione era \"Le Go\u00fbt du Sperme\", usc\u00ec nelle sale francesi il 5 luglio 1978.\nIn Italia alcune sequenze di \"Cocktail sp\u00e9cial\" sono state utilizzate in \"Claire\", film pornografico montato da Aristide Massaccesi e uscito nel 1983, basato per gran parte su \"Elles font tout\", ma che include anche sequenze di \"Je br\u00fble de partout\", nonch\u00e9 del film hard \"Le ereditiere superporno\", diretto dallo stesso Massaccesi.\nEdizioni VHS.\nIl film \u00e8 uscito in videocassetta in Svezia (Videorama) con il titolo \"Feuchte Lippen\" (\"Wet Lips\" in copertina), in lingua tedesca e sottotitolato in svedese. Questa edizione contiene la scena finale dell'orgia mascherata, tagliata quasi completamente nell'edizione vhs francese della Proserpine Editions (58 minuti)."}
{"id": "1267082", "revid": "226458", "url": "https://it.wikipedia.org/wiki?curid=1267082", "title": "Pentatriquaromboedro", "text": "In geometria solida il pentatriquaromboedro \u00e8 un poliedro convesso.\nPropriet\u00e0.\nLe facce del pentatriquaromboedro sono triangoli equilateri, quadrati, rombi e pentagoni regolari: tutti poligoni equilateri. Come conseguenza, gli spigoli del pentatriquaromboedro hanno tutti la stessa lunghezza. \n\u00c8 possibile inscrivere una sfera in questo poliedro: esiste cio\u00e8 una sfera che \u00e8 tangente ad ogni sua faccia.\nPoliedro duale.\nIl poliedro duale \u00e8 il bisexdecaedro trapezoidale.\nAltri poliedri.\nI 120 vertici del poliedro sono anche vertici del poliedro composto formato dall'unione di due poliedri archimedei: il dodecaedro tronco e l'icosaedro tronco."}
{"id": "1267095", "revid": "17654", "url": "https://it.wikipedia.org/wiki?curid=1267095", "title": "Gycklarnas afton", "text": ""}
{"id": "1267097", "revid": "15756", "url": "https://it.wikipedia.org/wiki?curid=1267097", "title": "Banca Generali", "text": "Banca Generali \u00e8 una banca orientata prevalentemente alla consulenza finanziaria e alla gestione del patrimonio finanziario delle famiglie, attraverso una rete di consulenti finanziari. La societ\u00e0 amministra 47.5 miliardi di euro, grazie ad una rete di oltre 1.850 consulenti ed \u00e8 presente in tutto il territorio italiano con 43 filiali e 137 agenzie.\nLa banca \u00e8 quotata alla Borsa di Milano nell'indice FTSE MIB.\nStoria.\nBanca Generali nasce nel 1998, prevalentemente come banca online, nel corso degli anni, divenendo il fulcro per lo sviluppo di un polo bancario del Gruppo Generali in grado offrire una gamma completa di servizi e di soluzioni di investimento. Nel 2000, Banca Generali porta a compimento l'acquisizione di \"Prime\" S.p.A., che verr\u00e0 incorporata in Banca Generali, e della sua rete di consulenti finanziari \"Prime Consult\" Sim. Questo percorso di crescita per linee esterne prosegue quindi nel 2001, con l'acquisizione di \"Altinia Sim\" e \"Ina Sim\", precedentemente possedute da Alleanza e INA. Nel 2002 le tre Sim (Prime Consult, Altinia e Ina Sim) vengono incorporate in un'unica rete distributiva, Banca Generali.\nNel 2003, viene avviata \"Simgenia Sim\", una rete di promotori finanziari presenti nelle agenzie del Gruppo Generali, ramo polizze vita (\"Alleanza Assicurazioni\", \"Generali\", \"Ina Assitalia\").\nSempre nel 2003 vengono acquisite da Banca Intesa \"Banca Primavera\" e la sua rete di promotori. Nel 2005 viene acquisita Intesa Fiduciaria Sim, sempre da Banca Intesa, e rinominata BG Fiduciaria Sim. \u00c8 l'inizio della costituzione della divisione del Wealth Management che prosegue nel 2006 con l'acquisizione di \"BG Sgr\", spin off dell'area retail di Generali Asset Management Sgr. Il 1\u00ba luglio 2006 viene acquisita, da \"BSI SA\", \"Banca BSI Italia\" e \"San Alessandro Fiduciaria\".\nIl 15 novembre 2006, Banca Generali viene quotata alla Borsa valori di Milano, con un prezzo iniziale di \u20ac 8 per azione.\nIl 1\u00ba gennaio 2007, la divisione private di Banca Generali viene incorporata in \"Banca BSI Italia\". Nel novembre 2007 Banca BSI Italia acquisisce Banca del Gottardo (F.te A. Gotti).\nNel 2009 la partecipazione di controllo di Simgenia Sim Spa viene ceduta ad Assicurazioni Generali Spa. Nello stesso anno nasce Generali Fund Management S.A., la fabbrica dei prodotti di risparmio gestito per il gruppo Generali in Europa, detenuta al 51% da Banca Generali e per il restante 49% dal Gruppo Generali.\nNel 2010 Banca BSI Italia viene fusa per incorporazione in Banca Generali, divenendone una divisione autonoma e dedicata all'attivit\u00e0 di private banking, che ha preso il nome di Banca Generali Private Banking. Si assiste nello stesso anno alla nascita di Generfid SpA, la nuova societ\u00e0 costituita dalla preesistente Sant'Alessandro Fiduciaria.\nNel dicembre 2011 viene approvata la fusione per incorporazione di Bg Sgr in Banca Generali. La fusione vede la creazione di una nuova Divisione autonoma all'interno di Banca Generali specializzata nelle gestioni di portafoglio individuali.\nNel 2012, Banca Generali viene premiata come Best Private Bank in Italy dal Gruppo Financial Times.\nNel 2013, Banca Generali vince l'Oscar di Bilancio della FERPI - Federazione Italiana Relazioni Pubbliche.\nNel 2014, Banca Generali completa l'acquisizione del ramo d'azienda relativo alle attivit\u00e0 di private banking di Credit Suisse in Italia. Nel corso dell'anno, inoltre, inserisce 70 nuovi consulenti provenienti da Simgenia SIM.\nNel marzo del 2016 Gian Maria Mossa (ex Ras, ex Fideuram e gi\u00e0 in azienda dal 2013) \u00e8 nominato direttore generale, mentre nel marzo del 2017, entrando in consiglio d'amministrazione al posto di Giovanni Luca Perin, assume il ruolo di amministratore delegato.\nDati economici.\nNel 2017 ha registrato ricavi per 6,86 miliardi di euro (di cui circa 6 miliardi di risparmio gestito) con un aumento del 20,9% rispetto all'anno precedente. L'utile netto ha toccato i 204,1 milioni con un incremento del 30,9% nei confronti del 2016. L'Ebitda \u00e8 al 39,9% con una diminuzione del 14%.\nA dicembre 2019 Banca Generali ha realizzato un risultato di raccolta netta pari a 5,1 miliardi di euro e un utile netto di \u20ac272,1 milioni con le masse totali che hanno raggiunto un nuovo massimo per un valore pari a \u20ac69,0 miliardi. In relazione al mercato di riferimento (Assoreti) la Societ\u00e0 detiene una quota di mercato pari al 14,7%.\nAzionariato.\nL'azionariato comunicato alla Consob \u00e8 il seguente:"}
{"id": "1267098", "revid": "72396", "url": "https://it.wikipedia.org/wiki?curid=1267098", "title": "Dormitio Mariae", "text": ""}
{"id": "1267102", "revid": "287204", "url": "https://it.wikipedia.org/wiki?curid=1267102", "title": "Kontovazaina", "text": "Kontovazaina () \u00e8 un ex comune della Grecia nella periferia del Peloponneso di 2.048 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortynia.\nLocalit\u00e0.\nKontovazaina \u00e8 formato dall'unione delle seguenti localit\u00e0:"}
{"id": "1267103", "revid": "287204", "url": "https://it.wikipedia.org/wiki?curid=1267103", "title": "Korythio", "text": "Korythio () \u00e8 un ex comune della Grecia nella periferia del Peloponneso di 2.613 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tripoli.\nLocalit\u00e0.\nKorythio \u00e8 formato dall'insieme delle seguenti localit\u00e0:"}
{"id": "1267106", "revid": "671029", "url": "https://it.wikipedia.org/wiki?curid=1267106", "title": "Lagkadia", "text": "Lagkadia () \u00e8 un ex comune della Grecia nella periferia del Peloponneso di 952 abitanti secondo i dati del censimento 2001.\nQua \u00e8 nato il politico Nikolaos Chountis. \n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortynia."}
{"id": "1267107", "revid": "78273", "url": "https://it.wikipedia.org/wiki?curid=1267107", "title": "Il resto del Pap'occhio", "text": ""}
{"id": "1267112", "revid": "287204", "url": "https://it.wikipedia.org/wiki?curid=1267112", "title": "Leonidio", "text": "Leonidio () \u00e8 un ex comune della Grecia nella periferia del Peloponneso di 3.249 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Notia Kynouria."}
{"id": "1267113", "revid": "110157", "url": "https://it.wikipedia.org/wiki?curid=1267113", "title": "Chiesa dello Spirito Santo (Monaco di Baviera)", "text": "La chiesa dello Spirito Santo (in tedesco: \"Heilig-Geist-Kirche\") \u00e8 una chiesa cattolica di Monaco di Baviera, in Germania.\nStoria e descrizione.\nLa chiesa \u00e8 uno degli edifici pi\u00f9 antichi di Monaco. Sorge sull'area dove, tra la \"Marienplatz\" e il \"Viktualienmarkt\", esistevano un ospedale (di Santo Spirito appunto), una cappella ed un alloggio per i pellegrini. Verso la met\u00e0 del XIII secolo venne eretta una prima chiesa per l'ospedale, in stile gotico. Successivamente, nel 1392, venne sostituita da un'altra, pi\u00f9 grande in stile Tardo-gotico e dalla conformazione a \"Sala\". \nQuest'ultima venne fortemente ristrutturata tra il 1724 ed il 1730, in stile Rococ\u00f2, dai due celebri fratelli Cosmas Damian e Egid Quirin Asam. Nel 1729 venne aggiunto il campanile, mentre la facciata della chiesa, in stile neo-rococ\u00f2, risale solo al 1885, quando venne demolito l'adiacente ospedale. \nL'interno, impressiona per la luminosit\u00e0 e per la fine leggerezza delle decorazioni, dove vengono ben fusi gli elementi ancora gotici dell'architettura, arrotondati e smussati con le sinuose forme colorate degli stucchi e degli affreschi rococ\u00f2. La sontuosa decorazione plastica, opera sublime dei fratelli Asam, venne minuziosamente ricomposta durante i grandi lavori di restauro-ricostruzione dai danni bellici subiti nella Seconda guerra mondiale. L'altare maggiore venne realizzato da Nikolaus Stuber, e successivamente anch'esso ricostruito dopo la guerra. Come elementi originali dell'altare sono rimasti la pala della Pentecoste, opera del 1649 di Ulrich Loth, e gli \"Angeli \" di Johann Georg Greiff. Le statue di bronzo di Hans Krumpper, che originariamente si trovavano sulla tomba di Ferdinando Maria di Baviera, ora trovano collocazione nella sagrestia.\nSplendida in controfacciata \u00e8 la mostra d'organo. Sotto la tribuna \u00e8 la cancellata in ferro battuto rococ\u00f2 finemente dipinta e dorata, che chiude le tre navate dell'edificio, quasi a formare un nartece."}
{"id": "1267115", "revid": "767487", "url": "https://it.wikipedia.org/wiki?curid=1267115", "title": "Coffee and Cigarettes (film 1986)", "text": "Coffee and Cigarettes \u00e8 un cortometraggio del 1986 diretto da Jim Jarmusch, con la sceneggiatura di Roberto Benigni.\nSono seguiti \"Coffee and Cigarettes II\" del 1989 e \"Coffee and Cigarettes III\" del 1993.\nTutti e tre i corti sono poi stati montati nel film \"Coffee and Cigarettes\" del 2003, composto da 11 cortometraggi.\nTrama.\nCoffee and Cigarettes \u00e8 formato da un insieme di gags surreali, ambientate in luoghi diversi, e con personaggi diversi, ma tutti con una cosa in comune, tutti amano chiacchierare, bevendo caff\u00e8 e fumando sigarette. Fra gli attori troviamo Iggy Pop, Tom Waits e Roberto Benigni."}
{"id": "1267118", "revid": "287204", "url": "https://it.wikipedia.org/wiki?curid=1267118", "title": "Levidi", "text": "Levidi () \u00e8 un ex comune della Grecia nella periferia del Peloponneso di 4.131 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tripoli.\nLocalit\u00e0.\nLevidi \u00e8 formato dall'insieme delle seguenti localit\u00e0 (popolazione al 2001):"}
{"id": "1267119", "revid": "287204", "url": "https://it.wikipedia.org/wiki?curid=1267119", "title": "Jean Francois Gillet", "text": ""}
{"id": "1267120", "revid": "1522738", "url": "https://it.wikipedia.org/wiki?curid=1267120", "title": "Morto Troisi, viva Troisi!", "text": "Morto Troisi, viva Troisi! \u00e8 un film TV realizzato dall'attore e regista Massimo Troisi nel 1982, con la collaborazione di Anna Pavignano e Lello Arena. \u00c8 un finto reportage sulla morte del comico napoletano, con tanto di funzione ed interviste biografiche. \nIl film fu trasmesso durante una puntata speciale della serie di Rai Tre \"Che fai... ridi?\", dedicata ai comici italiani, e fu riproposto sulla stessa rete il 4 giugno 1994, il giorno della morte dell'attore.\nTrama.\nUn'edizione straordinaria del telegiornale annuncia la morte di Troisi. Nella camera ardente, il defunto riceve l'estremo saluto di numerosi personaggi reali o immaginari noti al grande pubblico, in ordine di apparizione: Gianni Boncompagni, Rosanna Vaudetti, Fabrizio Zampa, Nadia Cassini, Pippo Caruso, Carlo Verdone, Pippo Franco, Pippo, Maria Giovanna Elmi, il pappagallo Portobello, Riccardo Cocciante, Lory Del Santo, Piera Rolandi, Giampiero Galeazzi, Jocelyn, Mario Pastore e il cane Lassie. Tutti gli amici vecchi e nuovi, tra cui Lello Arena, Renzo Arbore, Roberto Benigni, Marco Messeri, Maurizio Nichetti raccontano i pregi dello scomparso, ma soprattutto si dilungano sui suoi difetti.\nIn particolare, \u00e8 il personaggio interpretato da Benigni che, nascosto dietro ad un finestrone con vetro opaco, confidando nell'anonimato si scaglia pesantemente contro i presunti eccessi di Massimo. Quando il vetro si frantuma, Benigni si vede scoperto e abbandona pavidamente la scena. Personaggio chiave del reportage sembrerebbe essere Lello Arena, il quale, in veste di angelo custode del defunto, \u00e8 ripetutamente incalzato dallo speaker che gli rinfaccia: \u00abLei avrebbe potuto fare qualcosa...!\u00bb. Spazientito, l'angelo non riesce a far funzionare le ali per sottrarsi all'intervista, e replica con difficolt\u00e0 alle domande, sostenendo a pi\u00f9 riprese che \u00abNon si poteva fa' niente...\u00bb e che, nonostante i suoi accorati appelli, Troisi continuava a passare il tempo sempre nel solito modo, ovvero \u00abSe stava a sderena', co' tutti 'i sbrucellati!\u00bb.\nIl film termina all'interno della \"Casa di Riposo Artisti Massimo Troisi\", con Benigni, Nichetti, Arbore e Verdone che giocano a carte. Verdone in carrozzella, molto contrito, ringrazia sentitamente l'amico scomparso, e ne onora la memoria soprattutto per il lascito che finanzia la loro permanenza nell'ospizio: \u00abNoi qui stiamo bene...\u00bb. Qualche difficolt\u00e0 per Arbore, il cui vecchietto \u00e8 molto duro d'orecchio, fino ad irritare i tre sodali. Lapidario, comunque, il suo commento: \u00abMassimo mi piaceva molto pi\u00f9 da vivo. Adesso... uhmmmm\u00bb, dice scuotendo la testa.\nCitazioni e riferimenti.\nNel 2006 il film \u00e8 stato oggetto di un omaggio nel titolo da parte di Marco Penso ed Elena Del Drago, che hanno diretto \"\u00c8 morto Cattelan! Evviva Cattelan!\", dedicato all'artista Maurizio Cattelan e ispirato al falso documentario di Troisi."}
{"id": "1267122", "revid": "38120", "url": "https://it.wikipedia.org/wiki?curid=1267122", "title": "Tuttobenigni 1995/96", "text": ""}
{"id": "1267123", "revid": "75142", "url": "https://it.wikipedia.org/wiki?curid=1267123", "title": "Mantineia", "text": ""}
{"id": "1267125", "revid": "1573940", "url": "https://it.wikipedia.org/wiki?curid=1267125", "title": "Megalopolis", "text": " \n \u00e8 un OAV in quattro episodi prodotto dalla Toei Animation tra il 1991 ed il 1992, tratto dall'omonima serie di romanzi storico-fantastici dello scrittore giapponese Hiroshi Aramata.\nTrama.\nIl potente stregone \"Yasunori Kato\" \u00e8 deciso a distruggere Tokyo con ogni mezzo per restituire la pace ai suoi antenati. Per riuscire nella sua missione, tra il 1908 e il 1927 Kato cerca dapprima di risvegliare lo spirito di Taira no Masakado, un samurai che nel periodo Heian aveva guidato una violenta insurrezione contro il potere centrale di Edo, quindi di servirsi del Drago che giace nel sottosuolo della citt\u00e0, causando i numerosi terremoti che la affliggono, come quello catastrofico del 1923, infine arriva a modificare l'orbita della luna per suscitare contro Tokyo la furia del Drago Celeste. I piani di Kato vengono ostacolati da sacerdoti, scienziati e intellettuali dell'epoca, e in particolare dalla sacerdotessa \"Keiko Tatsumiya\", che nella battaglia finale contro lo stregone assurge ad incarnazione della dea della misericordia Kannon.\nEdizione italiana.\nIn Italia il primo episodio \u00e8 stato pubblicato nel 1991 in VHS dalla Granata Press, mentre gli altri episodi sono stati pubblicati nel 1992 su VHS della PolyGram Video."}
{"id": "1267129", "revid": "110157", "url": "https://it.wikipedia.org/wiki?curid=1267129", "title": "Chiesa di Ognissanti (Monaco di Baviera)", "text": "La chiesa di Ognissanti (in tedesco: \"Allerheiligenkirche am Kreuz\") \u00e8 una chiesa di Monaco di Baviera.\nStoria.\nLa chiesa venne costruita nel 1478 da J\u00f6rg von Halsbach e fu la prima chiesa con cimitero della parrocchia di San Pietro. In passato la chiesa si trovava all'incrocio di quattro strade, da cui il suffisso \"am Kreuz\". L'edificio spicca tra le vicine costruzioni per le spoglie pareti di mattoni, le volte gotiche e l'alto campanile. L'interno, invece, venne ricostruito in epoca barocca e gli unici elementi gotici sono la volta della navata, i frammenti di un affresco e un crocifisso di Hans Leinberger. Di stile manierista sono invece la tomba del banchiere \"Gietz\" e il quadro dell\"'Apparizione della Vergine a Sant'Agostino\", quest'ultimo opera di Hans Rottenhammer. "}
{"id": "1267136", "revid": "298229", "url": "https://it.wikipedia.org/wiki?curid=1267136", "title": "Carthago Dilecta Est", "text": "La Carthago Dilecta Est \u00e8 una regata velica internazionale che unisce idealmente le due sponde del Mar Mediterraneo dall'Italia alla Tunisia.\nLa prima edizione della competizione, che parte tradizionalmente l'ultimo fine settimana di luglio ogni anno, risale al 1999. Dopo l'interruzione del 2011 a causa dell'instabilit\u00e0 politica in Tunisia, il 28 luglio 2012 \u00e8 partita la quattordicesima edizione della competizione alla quale hanno partecipato nove imbarcazioni."}
{"id": "1267137", "revid": "864836", "url": "https://it.wikipedia.org/wiki?curid=1267137", "title": "Danilo Madonia", "text": "Biografia.\nGli esordi.\nNato a Genova nel 1958, inizia ad avvicinarsi alla musica in tenera et\u00e0, grazie ai genitori, che per hobby cantano in casa i classici degli anni sessanta, registrando il tutto su un piccolo registratore a bobine. Incuriosito dalla chitarra del padre, proprio su questo strumento Danilo inizia i suoi primi esperimenti musicali. Inizia a suonare la fisarmonica: il suo maestro dell'epoca gli consiglia di avvicinarsi al pianoforte: da l\u00ec la decisione di iscriversi a un conservatorio. Rifiutato dal conservatorio di Genova perch\u00e9 apparentemente troppo grande per iniziare lo studio del pianoforte (16 anni), Danilo viene ammesso al conservatorio Antonio Vivaldi di Alessandria e inizia a studiare sotto la guida del maestro Raf Cristiano. Dopo circa tre anni il maestro viene trasferito al conservatorio Giuseppe Verdi di Torino e Danilo lo segue.\nNello stesso periodo inizia un'intensa gavetta, tra locali, club, night club, piano-bar e le discoteche del nord Italia. Le band con le quali condivide queste esperienze sono Studio, Immenso Campo di Fragole ed Equipage. Con quest'ultima registra un paio di 45 giri alla fine degli anni settanta.\nAnni settanta e ottanta.\nVerso la fine degli anni settanta Madonia inizia le sue prime esperienze in studio allo Studio G, insieme ad Aldo De Scalzi, su un registratore 3M 2 pollici a 16 tracce dove vengono prodotte decine di disco-mix. Proprio nell'ambito dell'attivit\u00e0 in studio, Danilo scopre una certa propensione e passione per la registrazione e le sue possibilit\u00e0 creative. Durante una serata di piano bar conosce il musicista genovese Bob Callero, col quale stringer\u00e0 una forte amicizia che dura ancora oggi. Callero offre a Danilo la possibilit\u00e0 di andare a Milano per fare un tour come tastierista di Eugenio Finardi. Nel 1982 registra per Finardi l'album \"Dal blu\", per il quale scrive insieme ad Eugenio, il brano \"Le ragazze di Osaka\". Da quel momento inizia a collaborare con alcuni dei pi\u00f9 famosi artisti italiani, sia in studio che dal vivo, tra i quali Ron, Fiorella Mannoia, Enzo Jannacci, Francesco De Gregori, Eros Ramazzotti, Angelo Branduardi e Anna Oxa, approfondendo la sua conoscenza nell'ambito della produzione e dell'arrangiamento. Nello stesso periodo la sua curiosit\u00e0 viene attratta dai primi computer, a cominciare da un clone di Apple II, per passare poi, nel 1985, al Mac e al programma \"Performer\" (lo stesso che usa ancora oggi), che gli permette di cambiare completamente il modo di fare e registrare musica, rendendolo musicalmente sempre pi\u00f9 indipendente.\nAnni novanta.\nNel 1997, grazie ad Alberto Parodi, amico e proprietario dello Studio Mulinetti, Danilo inizia una collaborazione con i Moody Blues, in qualit\u00e0 di tastierista, arrangiatore e sound engineer, collaborazione che ha portato alla realizzazione di due album in studio, uno dal vivo, tre DVD e due tour.\nA partire dallo stesso anno si dedica alla realizzazione di colonne sonore per spot televisivi, scritte e prodotte insieme a Flavio Ibba. Dal 1998 Danilo collabora con i compositori Pivio Pischiutta e Aldo de Scalzi, realizzando colonne sonore per film e programmi televisivi, da \"Harem Suare\" di Ferzan \u00d6zpetek alle serie \"Distretto di Polizia\" (Canale 5) e \"Medicina generale\" (Rai 3).\nAnni duemila.\nNel 2003 si trasferisce a Londra, dove vive per due anni e mezzo. In quel periodo lavora al progetto December con i Moody Blues, che vedr\u00e0 la luce nel 2004, e inizia a collaborare con diverse produzioni londinesi, tra cui il gruppo Absolute (Andy Watkins e Paul Wilson), produttori delle Spice Girls. \nNel 2005 torna in Italia e partecipa come musicista e arrangiatore all'album \"Ma quando dici amore\" di Ron, durante il quale ha la possibilit\u00e0 di lavorare con tutti gli ospiti che vi partecipano, tra cui Baglioni, Jovanotti, Elisa, Carmen Consoli, Lucio Dalla ecc. I proventi del disco vengono interamente devoluti alla ricerca contro la SLA. \nNel 2006 Danilo pubblica il suo primo lavoro da solista, dal titolo \"Moving\", un progetto da lui interamente composto ed eseguito durante la sua permanenza a Londra.\nNello stesso anno conosce Renato Zero e partecipa come tastierista a un suo disco, \"Il dono\". Da quel momento la collaborazione con l'artista romano si fa pi\u00f9 fitta, tra tour e registrazioni in studio, fino ad arrivare all'album \"Presente\", dove Danilo partecipa come arrangiatore e coautore di otto brani, e che gli vale un triplo disco di platino. L'ultimo lavoro con Renato Zero di chiama \"Amo - Capitolo I\", prodotto da Danilo Madonia, Trevor Horn e Celso Valli ed \u00e8 programmato in uscita per il mese di marzo 2013. In AMO Danilo oltre a essere produttore \u00e8 coautore insieme a Renato, di 10 brani.\nCollaborazioni con artisti nazionali ed internazionali.\nTra i numerosi artisti con cui Danilo ha collaborato, sia per progetti in studio che dal vivo si possono citare: Moody Blues, Renato Zero, Double You, Fiorella Mannoia, Francesco de Gregori, Eric Clapton, Ron, Anna Oxa, Angelo Branduardi, Eros Ramazzotti, Andy Watkins, Paul Wilson, Angoon, Darius, Gaetana, Eugenio Finardi, Lucio Dalla, Adriano Celentano, Claudio Baglioni, Luca Carboni, Raf, Giorgio Gaber, Franco Fasano, Elisa, Carmen Consoli.\nRiconoscimenti.\nNel 2008 Danilo riceve il premio InSound Trophy Award come miglior tastierista dell'anno. Nel 2009 a poche settimane dall'uscita, l'album \"Presente\" di Renato Zero, per il quale Danilo riceve il triplo disco di platino."}
{"id": "1267138", "revid": "125669384", "url": "https://it.wikipedia.org/wiki?curid=1267138", "title": "Abdoulay Konko", "text": "Carriera.\nGiocatore.\nClub.\nInizi, Juventus, Crotone e Siena.\nNella stagione 2001-2002 arriva giovanissimo dal vivaio del Martigues a quello del Genoa, per poi tornare in Francia e fare ritorno in Italia tra le file della squadra Primavera della Juventus. Malgrado nella stagione 2003-2004 sia stato spesso aggregato alla prima squadra, il giocatore franco-senegalese non riuscir\u00e0 mai a debuttare con la casacca della \"Vecchia Signora\".\nNell'annata 2004-2005 passa, insieme ad altri ragazzi del settore giovanile bianconero, in Serie B al Crotone, guidato dall'emergente allenatore piemontese Gian Piero Gasperini, dove totalizza 33 presenze e 3 reti. Nella cittadina calabrese gioca anche la stagione 2005-2006 nella quale disputa 41 partite, realizzando 4 reti.\nL'annata successiva vede il suo debutto in Serie A nel , con cui esordisce il 10 settembre 2006 contro il ChievoVerona e disputa 14 partite, realizzando anche un gol nel match del 14 ottobre contro il , vinto proprio dalla squadra toscana col punteggio di 3-1.\nGenoa.\nNell'estate del 2006 il ne acquista la compropriet\u00e0, ma nel gennaio del 2007 la met\u00e0 detenuta dalla Juventus viene ceduta al Genoa, nell'ambito del riscatto della compropriet\u00e0 di Domenico Criscito dalla societ\u00e0 bianconera.\nDurante il mercato estivo del 2007 viene completamente acquistato dal Genoa, nell'ambito dell'operazione che porta l'italo-argentino Fernando Forestieri in Toscana. Al Genoa ritrova proprio Gasperini, che l'aveva gi\u00e0 allenato al Crotone.\nSiviglia.\nIl 19 giugno 2008 passa al Siviglia per 9 milioni con una clausola rescissoria di 60 milioni di euro.. Il 29 settembre 2009 segna il suo primo goal in Champions League contro i Rangers Glasgow. Con il club andaluso, raccoglie complessivamente in due stagioni e mezzo 67 presenze e 4 reti.\nGenoa e Lazio.\nIl 22 gennaio 2011 Konko torna di nuovo al Genoa per 6 milioni di euro, con un ingaggio annuale di 1,4 milioni.\nIl 1\u00ba luglio 2011 viene acquistato dalla Lazio per una cifra intorno ai 5 milioni di euro. Il franco-senegalese ha firmato un contratto della durata di 4 anni a 1,2 milioni di euro a stagione.\nIl 5 gennaio 2013, alla ripresa del campionato dalla pausa invernale, nella partita casalinga contro il Cagliari segna il suo primo gol in Serie A con la maglia della squadra romana, consentendo alla Lazio di pareggiare la gara, poi vinta 2-1 proprio dai \"biancocelesti\". Il 26 maggio 2013 vince la Coppa Italia in finale contro la Roma per 1-0.\nIl 20 maggio 2015 perde la finale di Coppa Italia dove la Lazio viene sopraffatta dalla Juventus per 2-1.\nL'8 agosto 2015, seppur non scendendo in campo, perde la Supercoppa italiana 2015, per 2-0, contro i Campioni d'Italia della Juventus. Il 22 ottobre successivo gioca la sua 100\u00aa partita con la maglia della Lazio in occasione della vittoria casalinga, per 3-1, contro i norvegesi del Rosenborg.\nAtalanta e ritiro.\nIl 19 agosto 2016 viene ufficializzato l'ingaggio del giocatore francese da parte dell'Atalanta; esordisce con i bergamaschi subentrando a Paloschi nella sfida persa per 2-1 sul campo della Sampdoria, il 28 agosto. Segna il suo primo gol con i bergamaschi negli ottavi di finale di Coppa Italia, contro la . A fine stagione si ritira all\u2019et\u00e0 di 33 anni.\nNazionale.\nNato in Francia da padre senegalese e madre marocchina, Konko avrebbe potuto rappresentare ciascuna delle tre nazionali. Avvicinato pi\u00f9 volte dalle federazioni marocchine e senegalesi, Konko ha respinto ognuna di queste offerte per non fare un torto ai genitori.\nAllenatore.\nNel settembre del 2020 inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B. Nel gennaio del 2021 torna al Genoa per allenare la sezione Under-17 perdendo a fine giugno la finale del campionato di categoria contro la per 3-1.\nIl 15 gennaio 2022 diventa il tecnico \"ad interim\" della prima squadra, sostituendo l'esonerato Andrij \u0160ev\u010denko.\nStatistiche.\nPresenze e reti nei club.\n\"Statistiche aggiornate al 15 gennaio 2017.\"\nStatistiche da allenatore.\nClub.\n\"Statistiche aggiornate al 18 gennaio 2022.\""}
{"id": "1267139", "revid": "287204", "url": "https://it.wikipedia.org/wiki?curid=1267139", "title": "Andrija Delibasic", "text": ""}
{"id": "1267143", "revid": "287204", "url": "https://it.wikipedia.org/wiki?curid=1267143", "title": "Voreia Kynouria", "text": "Voria Kynouria () \u00e8 un comune della Grecia situato nella periferia del Peloponneso (unit\u00e0 periferica dell'Arcadia) con 11.589 abitanti secondo i dati del censimento 2001\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1267152", "revid": "287204", "url": "https://it.wikipedia.org/wiki?curid=1267152", "title": "Skyritida", "text": "Skyritida () \u00e8 un ex comune della Grecia nella periferia del Peloponneso di 2.248 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tripoli.\nLocalit\u00e0.\nSkyritida \u00e8 formata dall'insieme delle seguenti localit\u00e0:"}
{"id": "1267154", "revid": "14149", "url": "https://it.wikipedia.org/wiki?curid=1267154", "title": "Antonio Barill\u00e0", "text": ""}
{"id": "1267155", "revid": "599013", "url": "https://it.wikipedia.org/wiki?curid=1267155", "title": "Andrija Deliba\u0161ic", "text": ""}
{"id": "1267156", "revid": "287204", "url": "https://it.wikipedia.org/wiki?curid=1267156", "title": "Jonathan Motzfeldt", "text": "Dal 1971 al 1979 ha presieduto l'Assemblea della Groenlandia. \u00c8 stato Primo Ministro due volte, la prima dal 1\u00ba maggio 1979 al 18 marzo 1991, la seconda dal 19 settembre 1997 al 14 dicembre 2002. \u00c8 stato presidente del Consiglio Nordico Occidentale."}
{"id": "1267157", "revid": "1233442", "url": "https://it.wikipedia.org/wiki?curid=1267157", "title": "Azimut Holding", "text": "Azimut Holding S.p.A. \u00e8 una societ\u00e0 indipendente che si occupa di consulenza e gestione patrimoniale. Al 30 agosto 2018 la massa amministrata \u00e8 di 52 miliardi di euro.\nDal 2004 \u00e8 quotata nell'indice FTSE MIB della Borsa di Milano.\nCronologia.\nIl 22 gennaio 1988 nasce, a Milano, Azimut Consulenza Sim Spa.\nIl 29 settembre 1988 nasce, a Milano, \"Azimut Sgr\" Spa.\nIl 24 dicembre 1999 nasce, in Lussemburgo, \"AZ Fund Management\" SA.\nIl 6 febbraio 2003 nasce, a Dublino in Irlanda, \"AZ Life\" Ltd.\nIl 7 luglio 2004 \"Azimut\" viene quotata sulla borsa valori di Milano.\nIl 14 dicembre 2004 nasce, a Milano, \"Azimut Capital Management Sgr\" Spa per la gestione degli hedge funds.\nNel luglio 2005 viene acquisita \"Aletti Invest Sim\" (nata nel 1998 come Creberg Sim), dal Banco Popolare di Verona e Novara, e viene ridenominata \"AZ Investimenti Sim\" Spa.\nNel 2007 nasce, a Dublino in Irlanda, \"AZ Capital Management\" Ltd.\nDalla stagione 2015-2016 \u00e8 sponsor ufficiale della squadra di calcio del Carpi.\nDalla stagione 2016-2017 della Superlega di pallavolo maschile \u00e8 main sponsor del club del Modena Volley.\nDati economici.\nNel 2016 i ricavi sono stati di 611 milioni di euro con un utile netto di 172 milioni. Nel 2017 i ricavi hanno raggiunto gli 811 milioni di euro con un utile di 215 milioni.\nAzionariato.\nL'azionariato comunicato alla Consob \u00e8 il seguente:\nCritiche.\nA novembre 2006 il presidente dell\u2019Ordine dei Giornalisti della Lombardia Franco Abruzzo, la cita come pericoloso esempio di cattiva informazione nella \"operazione Azimut\" quale forma di influenza sono le presentazioni, le conferenze e tutte le comunicazioni svolte in localit\u00e0 turistiche per i giornalisti che devono poi recensire gli stessi prodotti di chi invita; in palese conflitto di interessi."}
{"id": "1267161", "revid": "287204", "url": "https://it.wikipedia.org/wiki?curid=1267161", "title": "NGC 1679", "text": "NGC 1679 \u00e8 una galassia nella costellazione del Bulino.\nSi trova nella parte settentrionale della costellazione; \u00e8 un oggetto difficile da scorgere, visibile solo con telescopi di aperture superiori ai 180mm, nei quali si presenta come una macchia deformata. Si tratta in effetti di una galassia dalla forma irregolare, che conserva per\u00f2 una traccia di struttura a spirale. Dista dalla Via Lattea 49 milioni di anni-luce."}
{"id": "1267162", "revid": "287204", "url": "https://it.wikipedia.org/wiki?curid=1267162", "title": "Trikolonoi", "text": "Trikolonoi () \u00e8 un ex comune della Grecia nella periferia del Peloponneso di 1.260 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortynia.\nLocalit\u00e0.\nTrikonoloi \u00e8 divisa nelle seguenti comunit\u00e0 (i nomi dei villaggi tra parentesi):"}
{"id": "1267166", "revid": "1745361", "url": "https://it.wikipedia.org/wiki?curid=1267166", "title": "Tripoli (Grecia)", "text": "Tripoli (, in passato \u03a4\u03c1\u03b9\u03c0\u03bf\u03bb\u03b9\u03c4\u03c3\u03ac, \"Tripolits\u00e1\", e in italiano \"Tripolizza\".) \u00e8 un comune della Grecia situato nella periferia del Peloponneso (unit\u00e0 periferica dell'Arcadia) con 48.568 abitanti secondo i dati del censimento 2001.\nGeografia fisica.\nA seguito della riforma amministrativa detta piano Kallikratis, in vigore dal gennaio 2011 e che ha abolito le prefetture e accorpato numerosi comuni, la superficie del comune \u00e8 ora di 1.476\u00a0km\u00b2 e la popolazione \u00e8 passata da 28.976 a 48.568 abitanti.\nSport.\nLa principale squadra di calcio della citt\u00e0 \u00e8 il Asteras Tripolis."}
{"id": "1267171", "revid": "287204", "url": "https://it.wikipedia.org/wiki?curid=1267171", "title": "Tropaia", "text": "Tropaia () \u00e8 un ex comune della Grecia nella periferia del Peloponneso di 4.660 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortynia."}
{"id": "1267173", "revid": "46931", "url": "https://it.wikipedia.org/wiki?curid=1267173", "title": "Hitn\u00fc", "text": ""}
{"id": "1267174", "revid": "46931", "url": "https://it.wikipedia.org/wiki?curid=1267174", "title": "Jitnu", "text": ""}
{"id": "1267175", "revid": "46931", "url": "https://it.wikipedia.org/wiki?curid=1267175", "title": "Macaguane", "text": ""}
{"id": "1267177", "revid": "119808833", "url": "https://it.wikipedia.org/wiki?curid=1267177", "title": "Grotte del Caglieron", "text": "Le grotte del Caglieron si trovano nel comune di Fregona, provincia di Treviso, precisamente in localit\u00e0 Breda. \nSi tratta di una serie di cavit\u00e0 create in parte da attivit\u00e0 di erosione naturale e in parte dall'azione umana.\nErosione naturale.\nL'erosione naturale consiste in una profonda forra incisa dal torrente Caglieron su strati alternati di conglomerato calcareo, arenario e di marne del Miocene Serravalliano. Si possono ammirare numerose cascate, alte circa una decina di metri, con alla base delle grandi marmitte. Nella parte pi\u00f9 profonda della forra si notano grandi concentrazioni calcaree che, chiudendo parte della volta, danno all'insieme l'aspetto di una grotta.\nInterventi dell'uomo.\nGli interventi artificiali sono motivati dall'estrazione dell'arenaria, denominata nel dialetto locale 'piera dolza' (pietra tenera). L'attivit\u00e0 estrattiva, risalente al XVI secolo, forniva il materiale per la costruzione di stipiti e architravi, che si possono ritrovare in alcune abitazioni della vicina Vittorio Veneto e dintorni. Il particolare metodo di estrazione prevedeva la realizzazione di colonne inclinate a sostegno della volta che altrimenti sarebbe crollata. Ne \u00e8 derivato cos\u00ec un insieme di suggestive cavit\u00e0 artificiali, sul cui fondo scorre il torrente, che sono visitabili grazie alla realizzazione di un apposito percorso attrezzato."}
{"id": "1267183", "revid": "599013", "url": "https://it.wikipedia.org/wiki?curid=1267183", "title": "Claudio Husa\u00edn", "text": "Carriera.\nSoprannominato \"El Picapietre\", Claudio Husa\u00edn crebbe calcisticamente nelle file del V\u00e9lez S\u00e1rsfield, che resta ancora oggi la squadra dove ha giocato pi\u00f9 partite. Passato al River Plate nel gennaio 2000, fu poi acquistato dal Napoli, dove esord\u00ec in Serie A e gioc\u00f2 29 partite. Nonostante questo non convinse la societ\u00e0 che l'anno successivo lo cedette in prestito al River Plate, dal quale torn\u00f2 nel gennaio successivo, con il Napoli in B, dove gioc\u00f2 poco e senza incidere (appena 11 presenze).\nCeduto in via definitiva al River Plate, ha poi giocato in Messico con il Tigres, prima di tornare definitivamente in Argentina, acquistato dal Newell'Old Boys.\nNazionale.\nIn nazionale vanta 14 presenze, ha partecipato all'edizione del 1997 e del 1999 della Copa Am\u00e9rica, inoltre \u00e8 stato convocato per il , senza per\u00f2 mai giocare.\nVita privata.\nSuo fratello minore Dario Husa\u00edn \u00e8 anch'egli un ex calciatore."}
{"id": "1267186", "revid": "287204", "url": "https://it.wikipedia.org/wiki?curid=1267186", "title": "Claudio Husain", "text": ""}
{"id": "1267187", "revid": "287204", "url": "https://it.wikipedia.org/wiki?curid=1267187", "title": "Valtetsi", "text": "Valtetsi () \u00e8 un ex comune della Grecia nella periferia del Peloponneso di 1.842 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tripoli.\nLocalit\u00e0.\nValtetsi \u00e8 divisa nelle seguenti comunit\u00e0 (i nomi dei villaggi tra parentesi):"}
{"id": "1267188", "revid": "107795869", "url": "https://it.wikipedia.org/wiki?curid=1267188", "title": "Umberto Fiori", "text": "Biografia.\nFiglio di Luigi, comandante partigiano che oper\u00f2 durante la Resistenza nelle file del Gruppo \"Vampa\" (Distaccamento \"Fra Diavolo\"), Gruppo Fiamme Verdi e Brigata Pablo (Battaglione Boianoswki) sull'Appennino emiliano, si trasferisce giovanissimo a Milano, dove si laurea in filosofia e vive tuttora.\nNegli anni della contestazione entra a far parte come voce e chitarrista (e pi\u00f9 tardi come autore) del popolare gruppo rock \"Stormy Six\", che con l'uscita dell'album \"Un biglietto del tram\" ottiene molto successo. Il gruppo diviene una presenza fissa nelle principali manifestazioni musicali del periodo (importante da ricordare \u00e8 quella svoltasi nel 1975 presso Parco Lambro a Milano), e brani come \"Stalingrado\", \"Dante Di Nanni\", e \"La Fabbrica\" divengono in breve tempo inno del dissenso giovanile.\nLasciato il mondo della musica nei primi anni ottanta, si dedica a tempo pieno alla poesia, alla quale gi\u00e0 si era gi\u00e0 interessato prima dell\u2019\"avventura Stormy Six\". Nel 1986 viene pubblicato il suo primo libro di poesie intitolato \"Case\" (San Marco dei Giustiniani, ISBN 88-7494-045-9), al quale seguono, tutte edite da Marcos y Marcos, le raccolte \"Esempi\" (1992, 2004, ISBN 88-7168-457-5), \"Chiarimenti\" (1995, ISBN 88-7168-124-X), \"Parlare al muro\" (1996, ISBN 88-7168-156-8), \"Tutti\" (1998, ISBN 88-7168-224-6 ) e \"La Bella Vista\" (2002, ISBN 88-7168-340-4). Ha inoltre collaborato con il compositore Luca Francesconi, per il quale ha scritto due libretti d'opera, Scene e Ballata, e numerosi altri testi. \nInsegnante e saggista, ha collaborato come docente di letteratura italiana contemporanea presso l'Universit\u00e0 degli Studi di Milano.\nHa pubblicato anche un romanzo breve, dal titolo \"La vera storia di Boy Bant\u00e0m\" (Feltrinelli, 2007, ean 9788860870568) e la raccolta di saggi sulla poesia \"La poesia \u00e8 un fischio\" (Marcos y Marcos, 2007, ISBN 88-7168-457-5).\nDel 2009 \u00e8 il suo ultimo libro di poesie, \"Voi\" (Mondadori, ISBN 88-04-58847-0). Nel 2014 \u00e8 uscito un volume che raccoglie tutti i testi editi, pi\u00f9 degli inediti: \"Poesie 1986-2014\" (Oscar Poesia Mondadori, ISBN 978-88-04-63572-7).\nNel 2019 pubblica il racconto in versi \"Il conoscente\" (Marcos y Marcos, ISBN 9-788871-688473)."}
{"id": "1267191", "revid": "116214581", "url": "https://it.wikipedia.org/wiki?curid=1267191", "title": "Vytina", "text": " Vytina () \u00e8 un ex comune della Grecia nella periferia del Peloponneso di 2.012 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Gortynia.\nLocalit\u00e0.\nVytina \u00e8 divisa nelle seguenti comunit\u00e0 (i nomi dei villaggi tra parentesi):"}
{"id": "1267193", "revid": "125901420", "url": "https://it.wikipedia.org/wiki?curid=1267193", "title": "Isola di Pasqua", "text": "L'Isola di Pasqua (in pasquense \"Rapa Nui\", letteralmente \"grande isola/roccia\"; in spagnolo \"Isla de Pascua\") \u00e8 un'isola dell'Oceano Pacifico meridionale appartenente al Cile.\nGeografia fisica.\nSituata ad oltre 3\u00a0601\u00a0km a ovest delle coste del Cile e 2\u00a0075\u00a0km a est delle isole Pitcairn, \u00e8 uno degli insediamenti abitati pi\u00f9 isolati del mondo. Le sue coordinate geografiche sono 27\u00b0 07' S 109\u00b0 22' W: la latitudine \u00e8 vicina a quella della citt\u00e0 cilena di Caldera, a nord di Santiago. Il territorio dell'isola si compone di quattro vulcani: Poike, Rano Kau, Rano Raraku e Terevaka. Famosi sono i numerosi moai, le statue di pietra che ora si trovano lungo le coste. Dal punto di vista amministrativo \u00e8 una provincia a s\u00e9 stante della regione di Valpara\u00edso del Cile. L'orario standard \u00e8 sei ore indietro rispetto all'UTC (UTC-6).\nL'Isola di Pasqua \u00e8 situata sulla dorsale pacifica dalla quale prende origine. La costa si inabissa quindi rapidamente nei dintorni dell'isola fino a profondit\u00e0 che possono raggiungere i tremila metri. A causa delle sue origini vulcaniche, l'isola si \u00e8 formata su una base basaltica tipica per le dorsali oceaniche; non vanta, quindi, molte spiagge. Per la maggior parte, \u00e8 distinta da ripide scogliere.\nLa sua forma ricorda vagamente quella di un triangolo rettangolo, con una lunghezza massima di 24 chilometri e una larghezza massima di 13 chilometri. Le tre elevazioni principali corrispondono a tre coni di vulcani spenti, ovverosia il Rano Kau, il Maunga Puakatiki e il Maunga Terevaka. Quest'ultimo raggiunge un'altezza di 509 metri ed \u00e8 dunque il punto pi\u00f9 elevato di tutta l'isola.\nOltre i limiti meridionali dell'isola, si trovano infine tre isole minori (Motu Iti, Motu Kau Kau e Motu Nui), disabitate. L'arcipelago pi\u00f9 vicino all'Isola di Pasqua \u00e8 l'arcipelago delle Isole Australi, con le isole di Tubuai e Rapa.\nA causa della sua posizione, l'Isola di Pasqua presenta un clima subtropicale con temperature medie che si aggirano intorno ai 21 gradi centigradi e con uno sbalzo termico quasi nullo tra una stagione e l'altra. L'isola \u00e8 quindi esposta per la maggior parte dell'anno all'aliseo, soffiante in direzione nord est.\nGeologia.\nL'isola di Pasqua \u00e8 un'isola vulcanica formata sostanzialmente da tre vulcani spenti, il Terevaka, che costituisce la parte centrale dell'isola, e due vulcani pi\u00f9 piccoli: il Poike nella parte orientale dell'isola, e il Rano Kau nella parte meridionale. Altri testimoni dell'attivit\u00e0 vulcanica dell'isola sono il cratere Rano Raraku, il cono vulcanico Puna Pau e le molte grotte vulcaniche, inclusi i tunnel di lava. L'isola \u00e8 inoltre prevalentemente dominata da colate di hawaiite e basalto che sono ricche di ferro e mostrano affinit\u00e0 con le rocce magmatiche che si trovano sulle isole Galapagos.\nInsieme alle sue isole minori come Motu Nui e Motu Iti, l'Isola di Pasqua \u00e8 la sommit\u00e0 di un grande cono vulcanico che si erge dal fondo oceanico da una profondit\u00e0 di pi\u00f9 di 2.000 metri. Questa montagna \u00e8 parte della cresta Sala y G\u00f3mez, una catena montuosa per lo pi\u00f9 sottomarina con dozzine di picchi. La cresta \u00e8 formata dal passaggio della placca di Nazca sopra il punto caldo dell'Isola di Pasqua. L'Isola di Pasqua, Pukao e Moai si formarono circa 750.000 anni fa e sono le pi\u00f9 giovani di questa catena montuosa marina, mentre l'eruzione pi\u00f9 recente risale a poco pi\u00f9 di 100.000 anni fa.\nNel corso del XX secolo \u00e8 stato notato uscire pi\u00f9 volte del vapore dalle pareti del cratere Rano Kau. L'Isola di Pasqua d\u00e0 il nome alla vicina placca tettonica dell'Isola di Pasqua che, a sua volta, sorge sulla placca di Nazca.\nFlora.\nCon le sue sole 48 specie vegetali native, l'Isola di Pasqua \u00e8 una tra le isole pi\u00f9 povere di specie vegetali in tutta l'area del Sud Pacifico.\nL'isola, infatti, \u00e8 situata in una zona lontana dalla costa e in tutta la sua storia geologica non ha mai goduto di un collegamento con la terraferma, mentre la maggior parte delle correnti oceaniche che interessano l'isola provengono da occidente e non portano pertanto semi dalla terraferma. Anche il contributo da parte delle specie di uccelli migratori che popolano l'isola \u00e8 stato modesto.\nSi ritiene, perci\u00f2, che la maggior parte delle piante attualmente presenti sull'Isola di Pasqua sia stata importata dall'uomo. Tale teoria trova inoltre conferma sia nella leggenda locale di Hotu Matu'a (Grande Genitore), secondo la quale furono gli uomini a portare le piante, sia nei diari dei primi europei che visitarono tale isola, secondo i quali la popolazione locale disponeva al momento del loro arrivo gi\u00e0 di proprie coltivazioni che venivano usate per il sostentamento umano e come fonte di mangime animale.\nLe ricerche dei botanici sui pollini presenti nei sedimenti delle paludi (palinologia) e sui frammenti di legno bruciati ritrovati nei forni e nei cumuli di rifiuti pi\u00f9 antichi hanno dimostrato che la vegetazione attuale \u00e8 il risultato di una serie di radicali modifiche apportate direttamente e indirettamente dall'uomo nel corso dei secoli. Secondo queste analisi, l'isola era coperta fino a qualche secolo fa da una fitta vegetazione composta da diverse specie di piante ad alto fusto, tra cui una palma gigante (simile alla specie \"Jubaea chilensis\"), probabilmente la pi\u00f9 grande al mondo, raggiungendo un diametro del tronco di due metri, e altre affini a specie presenti nella Polinesia orientale tra cui l\"Alphitonia\", \"Elaeocarpus\" (entrambe usate per costruire canoe), il palissandro oceanico (\"Thespesia populnea\"), e altre oggi non pi\u00f9 presenti sull'isola. Dal 1010 in poi l'isola sub\u00ec una progressiva deforestazione durante la quale, secondo alcune stime, oltre 10 milioni di palme giganti vennero abbattute, favorendo di conseguenza sia l'erosione dello strato fertile di terreno che ricopre l'isola, sia la desertificazione di ampie zone, esponendo il terreno al vento e alle intemperie. Tale evento potrebbe essere stato anche causa di una drastica riduzione della popolazione sull'isola.\nA testimonianza delle ampie foreste che una volta ricoprivano l'isola sarebbe rimasto solo lo Scirpus californicus, una specie di canna che cresce esclusivamente all'interno del cratere di Rano-Kao usata anticamente dalla popolazione indigena per ricoprire le capanne. Per quanto riguarda invece la specie d'albero, il \"Sophora toromiro\", che una volta ricopriva l'intera isola, questa pu\u00f2 essere ritenuta estinta, dal momento che esistono solo pochi esemplari al mondo coltivati all'interno di giardini botanici.\nLe specie di felci sull'isola sono quindici, di cui quattro endemiche.\nTra le piante indigene esistenti sull'Isola di Pasqua spicca anche la \"Triumfetta semitriloba\", un arbusto dalle piccole dimensioni che appartiene alla famiglia delle Tiliaceae. Questa \u00e8 probabilmente, in accordo con alcuni studi, una delle prime piante che circa anni fa popol\u00f2 l'isola. In passato questa pianta veniva utilizzata per tessere le reti dei pescatori.\nIl paesaggio odierno, nel complesso, \u00e8 prevalentemente occupato da ampie praterie, popolate perlopi\u00f9 da Poaceae, Cyperaceae e da Asteraceae, alle quali si aggiungono alcune piante di eucalipto (di origine australiana) nella zona meridionale dell'isola, frutto di alcuni tentativi, condotti negli ultimi decenni, di impiantare foreste di tale pianta.\nSecondo i diari di bordo, all'epoca della scoperta da parte degli europei, la popolazione indigena avrebbe coltivato piante di banano all'interno di alcune caldere, dimostrando una certa abilit\u00e0 nella coltivazione di queste piante; infatti, il forte vento che spira quasi tutto l'anno sull'isola rende pressoch\u00e9 impossibile la coltivazione di piante sensibili, e ha reso necessario attuare particolari accorgimenti affinch\u00e9 potessero essere coltivate. Come all'epoca, anche oggi alcune piante di banano vengono coltivate all'interno delle caldere che, essendo riparate dal vento, dispongono di un microclima favorevole alla crescita.\nFauna.\nCome la flora, anche la fauna dell'isola ha risentito notevolmente della presenza degli esseri umani e della sua posizione isolata. Secondo le ricerche condotte, l'Isola di Pasqua prima della colonizzazione umana era abitata da almeno 25 specie di uccelli marini e da 6 specie di uccelli terrestri. Nessuna specie terrestre \u00e8 sopravvissuta all'estinzione, e delle specie marine ne rimane solo una sull'isola, mentre altre 9 si sono rifugiate in piccole colonie sugli isolotti rocciosi presenti al largo dell'isola principale.\nI mammiferi che vivono sull'isola quali cavalli, pecore, mucche e maiali sono tutti stati importati dagli uomini, come del resto \u00e8 avvenuto anche per i ratti, importati in varie fasi della storia dell'isola. Si ritiene che il ratto polinesiano (\"Rattus exulans\") sia stato importato sull'Isola di Pasqua come animale da macello dai primi coloni e che solo successivamente, con la scoperta da parte degli europei, sia stato importato il ratto marrone (\"Rattus norvegicus\"), che entr\u00f2 in competizione con il ratto polinesiano causandone l'estinzione.\nPer quanto riguarda invece la classe dei rettili, l'isola \u00e8 abitata dalla lucertola \"Cryptoblepharus poecilopleurus\", comunemente chiamata sull'isola \"moco\". L'animale misura all'incirca una lunghezza di 12\u00a0centimetri e ha un colore marrone chiaro.\nLa fauna marina non \u00e8 tropicale o subtropicale come avviene per molte isole del Pacifico meridionale, ed \u00e8 pertanto relativamente povera. Sull'isola non esiste una barriera corallina. Le acque intorno all'isola sarebbero popolate da circa 104 specie di pesci, mentre al largo vivono grandi branchi di capodogli. Una possibile spiegazione per l'elevato numero di capodogli che popolano queste acque potrebbe essere data dalle molte sorgenti sottomarine tuttora attive nei fondali oceanici di quella zona e che favoriscono, con la loro immissione di acqua calda, la prolificazione dei calamari dei quali i capodogli si nutrono. Sempre nelle vicinanze di alcune sorgenti sottomarine, un gruppo di biologi marini ha scoperto nel 2005 una nuova specie di crostacei, battezzata \"Kiwa hirsuta\".\nDi particolare interesse \u00e8 infine una particolare specie di gasteropode che esiste solamente sull'Isola di Pasqua e sull'isola di Sala y G\u00f3mez: la \"Cypraea englerti\", cos\u00ec nominata in onore di Sebastian Englert.\nStoria.\nPrime colonizzazioni.\nFurono i polinesiani i primi a colonizzare quest'isola. L'esploratore norvegese Thor Heyerdahl sosteneva che una popolazione bianca proveniente dal Sud America avesse colonizzato la Polinesia e dimostr\u00f2 che si poteva navigare dal Per\u00f9 alle Isole Marchesi con una semplice zattera, il famoso \"Kon-Tiki\". Studi etimologici della lingua parlata dalla popolazione indigena, ritrovamenti archeologici e, infine, analisi genetiche cui sono stati sottoposti gli scheletri degli antichi abitanti dell'isola, hanno dimostrato che essi erano indubitabilmente polinesiani. Pertanto il contributo di Heyerdahl si limita all'aver egli per primo dimostrato la possibilit\u00e0 di un interscambio tra Polinesia e Sud America, scambio peraltro di cui non si sono per ora trovate tracce.\nTuttavia, nonostante le ricerche storiche condotte in passato, la difficolt\u00e0 nella ricostruzione della storia dell'Isola di Pasqua \u00e8 dovuta alla mancanza di documenti scritti da parte dei primi coloni e dal fatto che i popoli dell'isola, all'epoca della prima colonizzazione, non disponevano ancora di una scrittura. Esistono pertanto varie tesi tra loro contrastanti di come sia avvenuta la colonizzazione dell'isola. Esistono sostenitori di una possibile colonizzazione a pi\u00f9 ondate avvenuta tra il 1100 d.C e il 1600 mentre altri ritengono che essa sia avvenuta in un'unica fase tra il 900 d.C. e il 1100.\nAllo sbarco dei primi colonizzatori polinesiani, che i pi\u00f9 recenti studi fanno risalire attorno all'800-900 d.C., probabilmente l'isola si presentava come un'immensa foresta di palme. Fino al 1200 d.C. la popolazione rimase numericamente modesta e sostanzialmente in equilibrio con le risorse naturali presenti. In seguito, per\u00f2, nacque da parte degli abitanti la necessit\u00e0 di realizzare i moai, il cui sistema di trasporto richiedeva notevoli quantit\u00e0 di legname. Cominci\u00f2 pertanto un importante lavoro di disboscamento dell'isola che fu ulteriormente intensificato dopo il sensibile aumento della popolazione dovuto a nuovi sbarchi.\nVerso il 1400 d.C. la popolazione tocc\u00f2 i 15.000-20.000 abitanti e l'attivit\u00e0 di abbattimento degli alberi raggiunse il picco massimo. La riduzione della risorsa forestale provoc\u00f2, conseguentemente, un inasprimento dei rapporti sociali interni che sfociarono talora in violente guerre civili. Tra il 1600 e il 1700 d.C., in alternativa al legno divenuto sempre pi\u00f9 scarso, gli abitanti iniziarono a utilizzare anche erbe e cespugli come combustibile. Le condizioni di vita sull'isola divennero pertanto proibitive per la poca popolazione rimasta, in gran parte decimata dagli scontri interni e dai flussi emigratori. Secondo i resoconti del primo occidentale a sbarcare sull'isola, Jakob Roggeveen, al tempo del suo arrivo l'isola si presentava brulla e priva di alberi ad alto fusto.\nLa scoperta da parte degli europei.\nIl primo europeo ad avvistare l'Isola di Pasqua fu presumibilmente il pirata Edward Davis, che avvist\u00f2 l'isola a bordo del suo battello Bachelors Delight, nel 1687. Non capendo tuttavia di aver avvistato un'isola ritenne di aver scoperto il continente meridionale. Davis non attracc\u00f2 mai sull'isola.\nIl primo a sbarcare invece sull'isola fu l'olandese Jakob Roggeveen, la domenica di Pasqua 1722, motivo per il quale l'isola fu battezzata Isola di Pasqua. Segu\u00ec quindi un periodo durante il quale la corona spagnola cerc\u00f2 di espandere a discapito di inglesi e olandesi il proprio dominio nei territori del sud Pacifico. Fu quindi l'allora governatore spagnolo del Cile e vicer\u00e9 del Per\u00f9, Manuel de Amat y Junient a ordinare a Don Felipe Gonzales de Haedo di annettere l'Isola di Pasqua ai territori spagnoli. Gonzales raggiunse l'isola nel novembre del 1770 a bordo della nave San Lorenzo scortata dalla fregata Santa Rosalia. Gonzales cambi\u00f2 il nome dell'isola in San Carlos e fece erigere in segno della conquista varie croci su tutta l'isola. Negli anni a seguire per\u00f2 la corona spagnola non invi\u00f2 pi\u00f9 altre spedizioni sull'isola perdendo di fatto la sovranit\u00e0 su di essa.\nDopo un periodo di assenza da parte di spedizioni europee, fu James Cook il primo a sbarcare nuovamente sull'Isola di Pasqua il 14 marzo 1774, rimanendo su di essa per soli due giorni prima di ripartire il 16 marzo.\nLo stesso capitano riport\u00f2 nel suo diario che una permanenza di soli due giorni non sarebbe stata sufficiente per carpire tutti i segreti dell'isola. Cook, come molti altri dopo di lui, ritenne di scarso interesse l'isola. Secondo quanto riportato dal suo diario di bordo egli annot\u00f3 che solo poche isole in tutto il Pacifico erano pi\u00f9 inospitali di questa. Ci\u00f2 nonostante dobbiamo al capitano Cook e al naturalista Johann Reinhold Forster e a suo figlio Reinhold Forster, che si trovavano al seguito della spedizione di Cook, la maggior parte delle conoscenze che abbiamo sull'isola. Grazie al loro contributo fu elaborata una prima carta geografica che riportava i siti archeologici maggiori. Inoltre, in soli due giorni furono fatti pi\u00f9 schizzi di Moai di quanti non ne siano stati fatti nei seguenti cinquant'anni, permettendo al pubblico europeo di ammirare per la prima volta nella storia tali opere in mostre appositamente predisposte in tutta Europa.\nNel 1786 fu quindi il momento del conte Jean-Fran\u00e7ois de La P\u00e9rouse che, incaricato da Luigi XVI, doveva redigere svariate mappe dell'intera area del Pacifico. Con la scoperta dell'Isola di Pasqua da parte degli europei inizi\u00f2 contemporaneamente anche uno dei capitoli pi\u00f9 oscuri dell'intera storia dell'isola. Spagnoli, inglesi e francesi avevano importato sull'isola varie malattie quali la sifilide e l'influenza, mietendo numerose vittime tra la popolazione indigena.\nFu quindi il momento di una serie di razzie da parte di mercanti di schiavi intorno all'anno 1862 che deportarono parte della popolazione in Per\u00f9, tra cui il re, i suoi figli, e tutta la classe sacerdotale. Un indigeno riusc\u00ec a fuggire dal Per\u00f9 e a rifugiarsi a Tahiti; il locale vescovo cattolico, venuto a conoscenza della cosa, protest\u00f2 con il governo peruviano per le razzie degli schiavisti ed i pochi sopravvissuti, 15 in tutto, vennero riportati sull'isola, causando per\u00f2 una epidemia di vaiolo che falci\u00f2 molte vittime tra la popolazione rimasta. Le deportazioni, le malattie e le faide interne tra i rimanenti abitanti dell'isola, nonch\u00e9 l'emigrazione verso le isole di Mangareva e Tahiti, fecero s\u00ec che la popolazione continuasse a ridursi fino al 1877, anno in cui si registrarono soli 111 abitanti su tutta l'isola. Nel frattempo alcuni missionari cattolici erano sbarcati nell'isola e in breve la popolazione superstite abbandon\u00f2 il culto ancestrale del dio Makemake per abbracciare la fede cattolica.\nStoria recente.\nNel 1866 un ufficiale francese, Jean-Baptiste Dutrou-Bornier, reduce dalla guerra di Crimea, era giunto sull'Isola di Pasqua accompagnato dal suo socio in affari, l'inglese Brander. In seguito a una serie di investimenti riusciti i due acquistarono dalla popolazione indigena ampi appezzamenti di terreno. Bornier si trasfer\u00ec quindi sull'isola costringendo con le armi i missionari cattolici alla fuga, e diede luogo a un piccolo regno il cui sovrano era lui stesso. Scacci\u00f2 la popolazione indigena dai suoi villaggi internandola, e col divieto di uscirne, in un piccolo territorio nella zona occidentale, trasformando poi il resto dell'isola in un enorme pascolo per pecore e mucche. Tuttavia, in seguito alle condizioni disumane a cui sottostava la popolazione indigena, nel 1876 ci fu una rivolta nella quale Bornier venne ucciso. La propriet\u00e0 dell'isola pass\u00f2 quindi al suo socio, Brander; alla sua morte naturale, l'anno successivo, la propriet\u00e0 pass\u00f2 alla sua famiglia. Gli eredi di Bornier, nonostante il loro ricorso dinanzi a un tribunale francese, ne uscirono a mani vuote.\nIl 9 settembre 1888 l'Isola di Pasqua fu quindi annessa al Cile. Il governo cileno, su consiglio del capitano Policarpo Toro, ritenne che l'isola fosse di importanza strategica per il Cile. Toro ratific\u00f2 quindi il documento di annessione in presenza di 20 capi trib\u00f9 a bordo della nave da guerra Angamos. Nei giorni seguenti anche una nave da guerra francese giunse nei pressi dell'Isola di Pasqua con l'intenzione di annetterla alla Francia, ma riprese nuovamente il largo alla notizia che l'isola era gi\u00e0 stata annessa al Cile.\nDal 1895 in poi il governo cileno permise nuovamente l'allevamento di animali sull'isola affittandola a un certo Enrique Merlet che, negli anni successivi, acquist\u00f2 vari appezzamenti di terreno dal governo cileno. Nel 1903, infine, egli vendette tutto alla societ\u00e0 inglese Williamson-Balfour.\nNel 1911 fu quindi il momento del Dr. Walter Knoche, un cittadino cileno di origini tedesche che, su incarico del governo cileno, stabil\u00ec sull'isola una stazione meteorologica e una stazione sismica. Dal 1900 in poi sull'Isola di Pasqua si registrarono una serie di epidemie. All'influenza e alla sifilide, che erano gi\u00e0 arrivate sull'isola con lo sbarco degli europei, si aggiunse anche la lebbra, che fu probabilmente importata dalla popolazione indigena deportata nei decenni precedenti e che aveva fatto ritorno sull'isola dopo esser stata rilasciata nuovamente in libert\u00e0. Su consiglio della societ\u00e0 inglese Williamson-Balfour fu quindi fatto costruire un lebbrosario a Hangaroa dove, secondo testimonianze della popolazione locale, furono relegati anche personaggi scomodi alla compagnia.\nDurante la prima guerra mondiale l'isola fu teatro di alcuni scontri navali che avvennero al largo di quest'ultima. Il 19 ottobre 1914 due incrociatori corazzati tedeschi, \"SMS Scharnhorst\" e \"SMS Gneisenau\", raggiunsero un convoglio proveniente dall'Atlantico. L'incrociatore ausiliario tedesco \"Prinz Eitel Friedrich\" affond\u00f3 nei giorni seguenti dinanzi alle coste dell'Isola di Pasqua il mercantile francese \"Jean\". L'equipaggio del mercantile si mise quindi in salvo raggiungendo l'isola.\nSempre nel 1914 l'isola fu luogo di violentissimi scontri tra la popolazione indigena e la popolazione cilena dell'isola, che in seguito alla visione di una veggente, si era ribellata per riprendere possesso dell'isola. La rivolta pot\u00e9 esser soppressa grazie all'intervento di una nave da guerra cilena, il cui comandante per\u00f2 espresse preoccupazione vedendo le condizioni in cui versava la popolazione indigena. Su richiesta del Cile la societ\u00e0 Williamson-Balfour ritir\u00f2 il proprio governatore dall'isola che fu sostituito da uno cileno che avrebbe dovuto, almeno teoricamente, rappresentare e preservare gli interessi di entrambe le fazioni.\nL'Isola di Pasqua rimarr\u00e0 quindi dal 1914 fino al 1967 sotto controllo diretto da parte dell'esercito cileno, mentre la formazione di prime strutture democratiche indipendenti non sar\u00e0 permessa prima della fine degli anni sessanta.\nNel 1935 giunse il frate cappuccino Sebastian Englert sull'Isola di Pasqua rimanendoci fino alla sua morte nel 1969. Per molti anni Englert fu l'unico prete sull'isola e l'unico che aveva preso a cuore le sorti della popolazione indigena. Englert fond\u00f2 la prima scuola sull'isola. Sempre a Englert dobbiamo i numerosi reperti archeologici e botanici; inoltre, grazie ai suoi numerosi ritrovamenti archeologici, pot\u00e9 essere istituito il museo di Hanga Roa ed \u00e8 sempre grazie a lui che il mondo scientifico ha scoperto l'interesse per quest'isola. Di seguito ci furono numerose spedizioni scientifiche sull'Isola di Pasqua che videro a capo di esse nomi illustri come quello dell'archeologa inglese Katherine Routledge, del francese Alfred M\u00e9traux o del tedesco Thomas Barthel. Dal 1955 al 1956 anche il norvegese Thor Heyerdahl condusse scavi sull'isola.\nPopolazione.\nSecondo alcune ricerche condotte negli anni passati, si stima che la popolazione dell'Isola di Pasqua durante il suo periodo di massimo splendore nel sedicesimo e diciassettesimo secolo fosse composta da circa 15.000 abitanti. Fu a causa del disastro ecologico causato dalle trib\u00f9 indigene che la popolazione all'arrivo dei primi europei era ridotta a circa 2.500 abitanti. In seguito alle deportazioni e alle malattie importate da parte degli europei questo numero di abitanti si ridusse ulteriormente fino a raggiungere i 900 abitanti nel 1868. L'avvento di Jean-Baptiste Dutrou-Bornier port\u00f2 all'emigrazione di buona parte della popolazione nelle isole di Mangareva e Tahiti, con la conseguenza che nel 1877 un sondaggio demografico rilev\u00f2 soli 111 abitanti. Questo fu il numero pi\u00f9 basso di abitanti indigeni mai registrato in tutta la storia dell'isola. Solo nei decenni seguenti, grazie al parziale miglioramento delle condizioni di vita della popolazione e grazie al rientro di molti isolani deportati come schiavi o emigrati grazie ai missionari cattolici, la popolazione dell'Isola di Pasqua inizi\u00f2 nuovamente ad aumentare, seppure molto lentamente. Secondo il primo censimento demografico condotto dal governo cileno, l'anno dell'annessione dell'Isola di Pasqua nel 1888, l'isola era abitata da 178 persone.\nDurante il regime militare in vigore dal 1914 fu proibito lasciare l'isola e di conseguenza la popolazione si stabilizz\u00f2. Quando il divieto venne abolito, alla fine degli anni sessanta, non si registrarono tuttavia spostamenti demografici di rilievo. Alla data dell'ultimo censimento, nel 2002, l'isola era popolata da abitanti, un numero quasi doppio rispetto ai abitanti registrati nel censimento di 14 anni prima, nel 1988. Sempre secondo l'ultimo censimento, oltre la met\u00e0 (circa ) dei abitanti era autoctona, mentre oltre Rapanui vivevano sulla terraferma. Complessivamente i cittadini cileni originari dell'isola di Pasqua residenti in Cile erano quindi oltre .\nEconomia.\nTurismo.\nIl turismo ha raggiunto l'isola di Pasqua solamente a partire dal 1967, quando il primo volo commerciale raggiunse quest'isola remota. A tutt'oggi, per\u00f2, l'Isola di Pasqua pu\u00f2 essere raggiunta durante tutto l'anno esclusivamente dal Cile con la compagnia LATAM Airlines. I voli decollano normalmente da Santiago del Cile o, occasionalmente, da Tahiti e la durata del volo \u00e8 intorno alle 5 ore.\nLe possibilit\u00e0 di raggiungere l'isola via mare sono molto limitate: il piccolo porto di Hanga Roa non \u00e8 in grado di ospitare grandi navi da crociera che devono quindi far scendere i propri passeggeri al largo per poi portarli sull'isola tramite motoscafi. A ci\u00f2 si aggiunge il fatto che il mare in quell'area \u00e8 sovente molto mosso, il che rende impossibile raggiungere l'isola.\nNonostante le dimensioni ridotte dell'isola e il numero di turisti inferiore rispetto alle altre isole polinesiane, l'isola di Pasqua pu\u00f2 vantare un vasto numero di alberghi e resort che offrono un'ampia fascia di prezzi. Il costo della vita sull'isola risulta comunque pi\u00f9 elevato rispetto a quello sulla terraferma in Cile, dal momento che tutti i beni presenti sull'isola devono essere importati.\nInfrastrutture e trasporti.\nDa quando, verso la fine degli anni sessanta, \u00e8 stato ampliato l'aeroporto di Mataveri (il progetto \u00e8 stato per questo promosso dalla NASA come possibile sito di atterraggio d'emergenza dello Space Shuttle) il numero dei turisti che annualmente visita l'isola \u00e8 andato via via aumentando; comunque, il numero di turisti che annualmente visita l'Isola di Pasqua \u00e8 inferiore a quello che si reca in Polinesia o su altre isole turistiche nell'area del Pacifico.\nDa qualche decennio l'isola dispone anche di un sistema di distribuzione dell'acqua centralizzato con cisterne che forniscono acqua potabile indipendentemente dalle precipitazioni e dal livello dell'acqua all'interno dei crateri.\nLa corrente elettrica viene fornita da generatori diesel e distribuita da una rete elettrica che copre tutto il territorio.Tali generatori diesel sono riforniti da una nave petrolifera cilena che arriva ogni 2 settimane presso la costa orientale dell\u2019isola. L\u00ec infatti, tra la costa e l\u2019inizio della pista dell\u2019aeroporto, sono situati i serbatoi. La nave non attracca mai a causa delle onde, e per questa ragione il rifornimento avviene tramite tubature galleggianti che collegano la nave alle cisterne. Data questa stretta dipendenza dalla terraferma, alcuni abitanti avevano proposto di installare pannelli solari, cos\u00ec da rendere l\u2019isola parzialmente autosufficiente. Tuttavia, l\u2019elevato costo di installazione e la parziale ignoranza delle potenzialit\u00e0 del solare, hanno ostacolato l\u2019impianto di tali strutture.\nI centri abitati di Mataveri e Hanga Roa sono infine collegati da una strada asfaltata che prosegue fino alla penisola di Poike passando anche per la spiaggia di Anachena.\nSull'isola sono presenti: un piccolo ospedale per le emergenze, un dentista, farmacie, supermercati, numerosi ristoranti e snack bar che si vanno ad aggiungere a quelli degli alberghi. Su tutta l'isola funzionano sia telefoni satellitari che cellulari. L'isola dispone anche di collegamenti internet.\nArte e cultura.\nMoai.\nI grandi busti, con dimensioni variabili tra 5 e 10 metri di altezza, che si trovano sull'isola sono chiamati moai. Sull'isola esistono 638 moai, secondo le ricerche condotte da Sebastian Englert. Nonostante tali ricerche, il loro scopo non \u00e8 noto con certezza. Le statue sono tutte rivolte verso l\u2019interno dell\u2019isola e potrebbero rappresentare capi trib\u00f9 indigeni morti; secondo la credenza popolare avrebbero permesso ai vivi di prendere contatto con il mondo dei morti. Queste enormi statue venivano trasportate a volte per svariati chilometri, spesso non arrivando nel luogo prefissato (cos\u00ec si giustifica la presenza di statue abbandonate e spezzate sparse per l\u2019isola), attraverso giochi di baricentro, permettendo agli abitanti dell\u2019isola di trasportare queste gigantesche statue quasi facendole \u201ccamminare da sole\u201d (come descritto dagli stessi isolani).\nRongorongo.\nL'Isola di Pasqua \u00e8 l'unica nell'area del Sud Pacifico ad aver sviluppato una scrittura propria, chiamata Rongorongo.\nTuttavia non sono mancate, anche al riguardo della scrittura indigena, controversie nel mondo scientifico; l'archeologo statunitense Kenneth P. Emory sostenne che le poche tavole scritte scoperte tra il 1722 e il 1868 non fossero altro che imitazioni fatte dalla popolazione indigena della scrittura usata dai primi scopritori dell'Isola di Pasqua.\nLa scrittura Rongorongo non \u00e8 stata decifrata completamente e per molti decenni \u00e8 rimasta incompresa. Grazie agli studi condotti dal tedesco Thomas Barthel e alla scoperta di una tavoletta che riportava un calendario lunare (oggi conservata nell'archivio dei SS Cuori a Grottaferrata nei pressi di Roma), la cosiddetta tavoletta Mamari, \u00e8 stato possibile decifrare parzialmente alcuni simboli.\nIn tutto il mondo esistono 26 tavolette scritte in Rongorongo, delle quali solo una minima parte \u00e8 stata tradotta.\nOrongo e il culto dell'uomo uccello.\nIn seguito ai cambiamenti all'interno della societ\u00e0 e ai cambiamenti ambientali provocati dalla popolazione indigena, si verific\u00f2 anche uno stravolgimento di tradizioni e credenze delle trib\u00f9 indigene che popolavano l'isola. Dal 1500 d.C. in poi non vengono pi\u00f9 eretti nuovi moai, bens\u00ec quelli esistenti vengono abbattuti. Cessa quindi anche la venerazione degli avi che fino ad allora rappresentava la tradizione pi\u00f9 importante della popolazione indigena. Al posto degli avi si venera ora l'Uomo Uccello (in polinesiano Tangata manu): un essere per met\u00e0 uomo e per met\u00e0 uccello.\nOgni primavera le singole trib\u00f9 dell'isola sceglievano un guerriero che doveva partecipare al rito dell'uomo uccello. Il rito consisteva in una gara di forza e abilit\u00e0: si partiva dal santuario di Orongo, ci si tuffava in mare dallo strapiombo del vulcano Rano Kao, si raggiungeva a nuoto - con il rischio di attacchi di squali - l'isolotto di Motu Nui, qui si raccoglieva il primo uovo l\u00ec deposto dalla sterna fuligginosa e lo si riportava a terra presso il Gran Sacerdote. Chi riusciva per primo a riportare un uovo indenne diveniva il nuovo uomo uccello fino alla primavera successiva, quando il rituale si ripeteva.\nQuali siano le origini di questo rituale non \u00e8 noto e ancor meno si sa se la tradizione dell'uomo uccello esistesse gi\u00e0 prima del 1500 o se sia stata frutto (come alcuni archeologi speculano) di alcune caste di guerrieri, che vollero in tale modo garantirsi una posizione di rilievo. Certo \u00e8 che su molte isole popolate dai polinesiani si venerava gi\u00e0 in passato l'uomo uccello. Si pu\u00f2 presupporre quindi che questo tipo di culto abbia origini lontane e che fosse gi\u00e0 praticato dalla popolazione indigena prima del 1500, anche se probabilmente in forma minore.\nRei Miro.\nIl Rei Miro \u00e8 un pettorale di legno tipico della cultura dell'Isola di Pasqua. In passato questo era realizzato con il legno dell'albero di Toromiro, ed era decorato alle due estremit\u00e0 da due teste di animali, scolpite. Il Rei Miro pu\u00f2 rappresentare sia un uccello che un'imbarcazione. Alcuni esemplari riportano anche incisioni in Rongorongo e due fori per far passare un piccolo spago che, probabilmente, serviva per fissarlo. Quale sia la funzione o il significato di tale oggetto \u00e8 tuttora sconosciuto.\nIl Rei Miro \u00e8 anche divenuto il simbolo dell'Isola di Pasqua. Sulla bandiera dell'isola infatti \u00e8 rappresentato un Rei Miro di colore rosso su sfondo bianco.\nLe grotte.\nLe origini vulcaniche dell'isola hanno fatto s\u00ec che questa disponga di un numero considerevole di grotte. Queste ultime, formatesi durante la fase finale delle eruzioni, quando i fiumi di magma sotterranei iniziavano a raffreddarsi, furono usate per molti secoli dalla popolazione indigena come luoghi di culto. A testimonianza di tale attivit\u00e0, in molte di esse si possono ancora trovare dipinti rupestri e altorilievi che rappresentano sia l'uomo uccello che il dio Makemake.\nL'esatta collocazione delle singole grotte era un segreto ben protetto dai capi trib\u00f9, che tramandavano oralmente i riti da compiersi e i luoghi delle grotte a singoli membri della comunit\u00e0. Alcune grotte erano anche usate per seppellire in alcuni casi i propri morti, come testimoniano ritrovamenti di ossa umane. Nel periodo delle deportazioni da parte dei mercanti di schiavi le grotte vennero usate come nascondigli dove rifugiarsi."}
{"id": "1267194", "revid": "767487", "url": "https://it.wikipedia.org/wiki?curid=1267194", "title": "Spedizione antartica di ricerca Ronne", "text": "La spedizione antartica di ricerca Ronne (in inglese \"Ronne Antarctic Research Expedition\" - \"RARE\") \u00e8 stata una missione esplorativa svoltasi durante gli anni 1947-1948 nella parte settentrionale del Mare di Weddell in Antartide. \nFinanziato con capitali privati statunitensi, il gruppo era guidato da Finn R\u00f8nne.\n\u00c8 stata la prima missione a prevedere la presenza di donne in Antartide durante l'inverno: nel gruppo era infatti presente la moglie di Ronne, cos\u00ec come la moglie del capo pilota Darlington."}
{"id": "1267195", "revid": "146644", "url": "https://it.wikipedia.org/wiki?curid=1267195", "title": "Spedizione Ronne", "text": ""}
{"id": "1267196", "revid": "287204", "url": "https://it.wikipedia.org/wiki?curid=1267196", "title": "Kosmas (Peloponneso)", "text": "Kosmas () \u00e8 una ex comunit\u00e0 della Grecia nella periferia del Peloponneso di 591 abitanti secondo i dati del censimento 2001.\n\u00c8 stata soppressa a seguito della riforma amministrativa detta Programma Callicrate in vigore dal gennaio 2011 ed \u00e8 ora compresa nel comune di Notia Kynouria."}
{"id": "1267199", "revid": "173469", "url": "https://it.wikipedia.org/wiki?curid=1267199", "title": "Comblain-au-Pont", "text": "Comblain-au-Pont (in vallone \"Comblin-\u00e5-Pont\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia, nella provincia di Liegi, alla confluenza del fiume Ambl\u00e8ve con l'Ourthe.\nConta al 1\u00ba luglio 2004 5.294 abitanti (2.514 uomini e 2.780 donne) per una superficie di 22,64\u00a0km\u00b2.\nNel comune sono presenti le grotte di Comblain-au-Pont che costituiscono un rifugio ideale per i pipistrelli."}
{"id": "1267203", "revid": "1305772", "url": "https://it.wikipedia.org/wiki?curid=1267203", "title": "Lomonosov", "text": ""}
{"id": "1267204", "revid": "1543377", "url": "https://it.wikipedia.org/wiki?curid=1267204", "title": "Finn R\u00f8nne", "text": "Figlio di Martin R\u00f8nne che partecip\u00f2 alla spedizione Roald Amundsen in Antartide, Finn ha una formazione ingegneristica.\nNel 1923 emigra negli Stati Uniti d'America e ne ottiene la cittadinanza nel 1923. Dopo aver lavorato alcuni anni per la Westinghouse Electric Corporation R\u00f8nne prende parte a due delle spedizione antartiche guidate da Richard E. Byrd.\nDopo numerosi anni di servizio presso la US Navy Ronne ottiene il grado di capitano e ritorna in Antartide negli anni quaranta con il supporto della American Geographical Society. Tra il 1946 ed il 1948 mappa ed esplora un largo tratto di costa che si affaccia sul mare di Weddell e stabilisce alcuni primati. Ha ad esempio percorso pi\u00f9 di 6 000 km con sci e slitta, pi\u00f9 di chiunque altro nella storia.\nSua moglie, Edith R\u00f8nne, lo ha accompagnato nella spedizione in qualit\u00e0 di \"storica e corrispondente della North American Newspaper Alliance\". Lei e la moglie del pilota della missione, Jennie Darlington, sono state le prime donne ad aver trascorso l'inverno in Antartide.\nNegli anni cinquanta la marina statunitense organizza l'operazione Deepfreeze per completare la mappatura dell'Antartide ed impiantare basi scientifiche e di ricerca. R\u00f8nne diventa \"leader\" scientifico e militare della base nel mare di Weddell.\nDurante la sua vita Finn R\u00f8nne ha scritto diversi libri sull'Antartide e numerosi articoli scientifici. Ha ricevuto tre decorazioni militari e vari riconoscimenti per il suo operato nel campo dell'esplorazione geografica e della ricerca scientifica.\nAlla sua morte, avvenuta nel 1980 a Bethesda (Maryland), R\u00f8nne \u00e8 stato sepolto nella sezione 2 del cimitero nazionale di Arlington."}
{"id": "1267205", "revid": "146644", "url": "https://it.wikipedia.org/wiki?curid=1267205", "title": "Ronne Antarctic Research Expedition", "text": ""}
{"id": "1267206", "revid": "146644", "url": "https://it.wikipedia.org/wiki?curid=1267206", "title": "Ronne Expedition", "text": ""}
{"id": "1267207", "revid": "709565", "url": "https://it.wikipedia.org/wiki?curid=1267207", "title": "Gr\u00e2ce-Hollogne", "text": "Gr\u00e2ce-Hollogne (in vallone \"Gr\u00e5ce-Hologne\", localmente pronunciato \"Gr\u00e2ce-Hologne\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia nella provincia di Liegi.\nIl comune contava il 1\u00ba luglio 2004 abitanti ( uomini e donne) per una superficie di . A monte di Liegi, sulla riva sinistra del fiume Mosa, \u00e8 circondata dai comuni di Ans, Saint-Nicolas, Seraing (Jemeppe-sur-Meuse), Fl\u00e9malle, Saint-Georges-sur-Meuse, Donceel e Fexhe-le-Haut-Clocher.\nL'aeroporto di Liegi e la zona aeroportuale sono per la loro totalit\u00e0 situate sul territorio del comune.\nLocalit\u00e0.\nIl comune di Gr\u00e2ce-Hollogne raggruppa gli antichi comuni fusi di Bierset, Gr\u00e2ce-Berleur, Hollogne-aux-Pierres, Horion-Hoz\u00e9mont e Velroux. Gr\u00e2ce-Berleur \u00e8 strettamente legata all'insurrezione vallona della Question royale (ritorno di Leopoldo III e l'insurrezione reale)."}
{"id": "1267212", "revid": "74801", "url": "https://it.wikipedia.org/wiki?curid=1267212", "title": "Luigi Freddi", "text": "Biografia.\nNato a Milano da Luigi Freddi e Angela Antonozzi, la sua famiglia non era particolarmente agiata, e ci\u00f2 imped\u00ec al giovane Luigi di poter iscriversi all'universit\u00e0. A partire dal 1913 abbracci\u00f2 le tesi del movimento futurista, partecipando con i suoi articoli a diversi giornali che aderivano a questa corrente. Legionario fiumano, redattore del \u00abPopolo d'Italia\u00bb e squadrista, nel 1920 fu tra i fondatori della \"Avanguardia studentesca\" all'interno dei Fasci di combattimento e direttore della rivista \u00abGiovinezza\u00bb. Fu in seguito Capo ufficio stampa del PNF (1923-24), vicesegretario dei Fasci italiani all'estero (Fie) (1927) e vicedirettore della Mostra della Rivoluzione Fascista. \nNel 1932 organizz\u00f2 presso il Palazzo delle Esposizioni di Roma, in collaborazione con Dino Alfieri, la Mostra della Rivoluzione Fascista. Nel 1933 segue come inviato del \u00abPopolo d'Italia\u00bb la trasvolata atlantica di Italo Balbo. Si ferm\u00f2 per circa due mesi in California, dove studi\u00f2 la produzione cinematografica hollywoodiana. Dalle sue osservazioni nacque un'ampia relazione, che fu consegnata al Sottosegretario di Stato per la stampa e propaganda Galeazzo Ciano, il quale lo gir\u00f2 a Mussolini. Nella relazione, Freddi prefigurava la fondazione di una moderna scuola di cinematografia nazionale.\nNel 1934 fu nominato a capo della Direzione generale della cinematografia, organismo di controllo statale sul cinema. L'anno seguente fond\u00f2 a Roma il Centro sperimentale di cinematografia (CSC) conseguendo cos\u00ec l'obiettivo di creare l'\u00abuniversit\u00e0 del cinema\u00bb. Nel 1937 decise anche la fondazione della rivista ufficiale del CSC, \u00abBianco e Nero\u00bb, di cui assunse la direzione per i primi due anni. Il piano strategico di Freddi aveva come obiettivo una completa riforma della cinematografia nazionale. Egli puntava ad un'organizzazione di tipo americano, bench\u00e9 sottoposta alla volont\u00e0 politica ideologica ed etica del regime fascista. Ci\u00f2 comportava la fondazione di un organismo, posto sotto il rigido controllo dello Stato, in grado di assolvere autonomamente alle tre funzioni principali dell'industria cinematografica: la produzione, la distribuzione e l'esercizio.\nA partire dal gennaio 1936 Freddi segu\u00ec passo per passo la costruzione della \"citt\u00e0 cinematografica\" a Roma: dal luogo dove venne edificata, nella zona sud-est nota come Quadraro, al reperimento dei finanziamenti fino alla delineazione del quadro giuridico all'interno del quale avrebbe operato la societ\u00e0 di gestione. Il 28 aprile 1937 fu inaugurata Cinecitt\u00e0 di cui Freddi fu il primo direttore. Dopo aver raggiunto tale posizione di preminenza, Freddi punt\u00f2 a diventare il \"dominus\" della cinematografia italiana. Il suo nuovo obiettivo divenne impossessarsi dell'Istituto Luce. Freddi ingaggi\u00f2 un braccio di ferro con Giacomo Paulucci di Calboli, direttore dell'organo di propaganda del regime e fedelissimo di Mussolini. \nNel 1939 diede le dimissioni come capo della Direzione generale della cinematografia per l'insorgere di dissidi con le politiche del Ministero delle Politiche Culturali sotto la direzione di Alfieri. Tuttavia la maggior parte delle sue direttive e delle sue politiche continuarono ad essere perseguite anche successivamente. Freddi continu\u00f2 la sua promozione della produzione e della cultura cinematografica italiana fondando il Cineguf, un club cinefilo universitario e collaborando ad un'altra importante rivista cinematografica del periodo fascista, \"Cinema\", sotto la direzione editoriale di Vittorio Mussolini. Nel 1940 Freddi aument\u00f2 il suo potere, sommando la carica di presidente a quella di direttore di Cinecitt\u00e0. La caduta del regime (25 luglio 1943) interruppe il suo ambizioso programma.\nDopo la fine del secondo conflitto mondiale Freddi continu\u00f2 a collaborare come giornalista alla testata \"Il Tempo\" cos\u00ec come a contribuire alla produzione cinematografica nazionale, in particolar modo collaborando con Angelo Rizzoli. \n\u00c8 stato compagno, poi marito di Marina Chaliapine, una delle figlie del cantante d'opera russo F\u00ebdor Ivanovi\u010d \u0160aljapin."}
{"id": "1267213", "revid": "287204", "url": "https://it.wikipedia.org/wiki?curid=1267213", "title": "Biblioteca di Sardegna", "text": "La Biblioteca di Sardegna \u00e8 un ente di studio e ricerca aderente al Sistema Bibliotecario Nazionale e al Sistema Bibliotecario Regionale della Sardegna ed associato all'Associazione Italiana Biblioteche (AIB) e all'Associazione Nazionale Archivistica Italiana (ANAI).\nPatrimonio.\nIl suo patrimonio archivistico e librario, articolato in oltre 210.000 documenti, anche rari e inediti, costituisce un'eccellenza nazionale in materia storica ed etnografica.\nDetiene e gestisce raccolte speciali, tra cui gli archivi fotografici \"Fototeca di Sardegna\", \"Fototeca di Toscana\", il Fondo musicale Lao Silesu, la Biblioteca privata Francesco Spanu Satta.\nAttivit\u00e0.\nAi temi della tutela, valorizzazione e promozione delle culture e identit\u00e0 regionali, la Biblioteca di Sardegna ha dedicato fin dalla fondazione il proprio statutario impegno portando alle stampe oltre 500 pubblicazioni e allestendo oltre 1300 eventi segnalati nei circa 3000 articoli dedicatigli dalla stampa nazionale e internazionale.\nI suoi progetti e prodotti editoriali sono stati presentati in 30 Paesi di cinque Continenti: Europa (Belgio, Bulgaria, Danimarca, Francia, Galles, Germania, Inghilterra, Italia, Norvegia, Polonia, Russia, Spagna, Svizzera, Ungheria), America (Canada; Alabama, California, Illinois, Nevada, New York, Ohio, Oregon, Rhode Island, Texas; Argentina, Brasile), Africa (Sud Africa), Asia (Cina, Giappone, Israele) e Australia (Victoria), ospitati presso autorevoli sedi internazionali (tra cui i Rond Point sugli Champs-Elys\u00e9es a Parigi e il Saint Petersburg University), adottati come testo di studio in ambito universitario e catalogati presso le maggiori biblioteche al mondo (dal Library of Congress di Washington al British Library di Londra, dal The National Library of Russia al National Library of China).\nIn Italia, la Biblioteca di Sardegna ha svolto attivit\u00e0 in 19 regioni, trovando ospitalit\u00e0 in prestigiosi ambiti istituzionali (dal Senato della Repubblica alla Camera dei Deputati passando per la Presidenza del Consiglio dei Ministri) e nella pi\u00f9 diffusa stampa quotidiana e periodica nazionale. In Sardegna sono 288 i comuni che hanno ospitato attivit\u00e0 della Biblioteca di Sardegna.\nServizi.\n\u00c8 ente titolare del Premio Bibliographica e del Premio Etnographica: concorsi nazionali con periodicit\u00e0 annuale, giunti alla 10\u00aa e alla 5\u00aa edizione e rivolti alla pubblicazione delle migliori tesi di laurea, specializzazione, dottorato e master rispettivamente di area archivistico-bibliografica ed etnografico-antropologica.\nFin dalle origini \u00e8 accreditata a svolgere attivit\u00e0 di tirocinio per gli studenti dell\u2019Universit\u00e0 degli studi di Sassari. Inoltre, ha affiancato in attivit\u00e0 di tutoraggio per attivit\u00e0 di ricerca storica ed etnografica oltre 400 soggetti.\nEdizioni.\nLa Biblioteca di Sardegna ha svolto un'ampia attivit\u00e0 di studio critico e filologico di opere rare e inedite della produzione letteraria sarda. Tra gli autori protagonisti di un\u2019opera di riscoperta si ricordano Gavino Cossu (di cui \u00e8 stata promossa, dal 2007 al 2009, la pubblicazione dell\u2019opera omnia in 4 tomi), Luigi Canepa, Annunzio Cervi, Filomena Cherchi e Sergio Costa. Tra le opere edite, si segnala il \"Dizionario enciclopedico della letteratura di Sardegna\": primo repertorio bio-bibliografico ragionato di scritti e scrittori sardi dal Quattrocento ai nostri giorni.\nIntensa l'attivit\u00e0 di studio e ricerca svolta in ambito etnografico con la raccolta e pubblicazione di oltre 200 mia foto relative al periodo intercorrente tra la fine dell'Ottocento e il primo Cinquantennio del Novecento in Sardegna, confluiti nell'edizione di circa 350 volumi, e nella raccolta e pubblicazione di 3000 testimonianze orali confluite nella pubblicazione di 30 volumi.\nDal 2010 sovrintende il progetto di ricerca internazionale \"Balzac en Sardaigne\". Con il patrocinio dell'Ambassade de France en Italie e la collaborazione dell'Institut de France, ha pubblicato nel 2010, nel volume \"Voyage en Sardaigne\", la prima edizione italiana dell\u2019epistolario di Honor\u00e9 de Balzac in Sardegna e nel 2011 la prima edizione critica italiana della commedia balzachiana \"L'\u00e9cole des m\u00e9nages\", allestendo anche due mostre documentarie con esposizione di documenti in prima mondiale. Aderisce al \"Groupe d'\u00e9tudes balzaciennes\" di Parigi e alla \"Soci\u00e9t\u00e9 des amis de Balzac et de la Maison de Balzac\" di Parigi.\nCrediti.\nProgetti culturali ed editoriali della Biblioteca di Sardegna hanno goduto del patrocinio o della collaborazione di oltre 300 amministrazioni pubbliche locali, nazionali (tra cui il Ministero per i Beni e le Attivit\u00e0 Culturali, il Ministero degli Affari Esteri, l'Istituto Centrale per i Beni Sonori ed Audiovisivi) e internazionali (tra cui l'Ambassade de France, l'Institut de France, l'Universit\u00e4t Stuttgart, l'University of St Andrews, l'Italian Cultural Institute of Chicago), e di aziende pubbliche e private nazionali (tra cui la Rai-Radio Televisione Italiana, il quotidiano La Stampa e Franco Cosimo Panini Editore).\nNel 2015, anno del Decennale della fondazione celebrato presso la Camera dei Deputati, ha ricevuto la Medaglia del Presidente della Repubblica Italiana Sergio Mattarella per la presentazione dello studio \"Il Settecento romano nei bandi e negli editti dello Stato Pontificio\" di Manuela Grillo, tenutasi presso la Sala degli Atti parlamentari del Senato della Repubblica.\nL'Istituzione cargeghese \u00e8 stata ricevuta a San Pietro da papa Francesco nel 2015 e nel 2019.\nPresiede dal 2005 il Comitato scientifico dell'Editoriale Documenta."}
{"id": "1267214", "revid": "767487", "url": "https://it.wikipedia.org/wiki?curid=1267214", "title": "Coppa Italia di calcio da tavolo 2006", "text": "La diciottesima Coppa Italia di calcio da tavolo venne organizzata dalla F.I.S.C.T. a Chianciano Terme il 4 e 5 novembre 2006. Per la prima volta viene applicato il \"sistema svizzero\" per il primo turno eliminatorio. La gara fu suddivisa nella categoria \"Master\" aperta a tutti i giocatori, \"Cadetti\" per i giocatori eliminati al primo turno della gara \"Master\", nella categoria \"Under19\", nella categoria \"Under15 \" (ex-Trofeo Avvenire), nella categoria \"Under12\", nella categoria \"Veterans\" e \"Femminile\" per quanto concerne le gare individuali. La gara a squadre fu suddivisa nella competizione \"Master\" e \"Satellite\"."}
{"id": "1267215", "revid": "367445", "url": "https://it.wikipedia.org/wiki?curid=1267215", "title": "Machu Picchu", "text": "Il Machu Picchu ( ), o anche Machu Pikchu (; \"montagna vecchia\" in quechua: \"machu\", \"vecchio\"; \"pikchu\", \"cima\" o \"montagna\") \u00e8 un sito archeologico Inca situato in Per\u00f9, nella valle dell'Urubamba, a circa m s.l.m.\nVista nell'immaginario collettivo come i resti di un'antica e fascinosa citt\u00e0 perduta, la localit\u00e0 \u00e8 universalmente conosciuta sia per le sue imponenti e originali rovine, sia per l'impressionante vista che si ha sulla sottostante valle dell'Urubamba circa 400 metri pi\u00f9 in basso. Fa parte dei patrimoni dell'umanit\u00e0 stilati dall'UNESCO, eletto nel 2007 come una delle sette meraviglie del mondo moderno. \u00c8 il terzo sito archeologico pi\u00f9 grande del mondo dopo gli scavi di Pompei e Ostia Antica: nel 2003, pi\u00f9 di persone hanno visitato le rovine e l'UNESCO ha espresso preoccupazione per i danni ambientali che un tale volume di turisti pu\u00f2 arrecare al sito.\nLe autorit\u00e0 peruviane, che ovviamente ricavano dei notevoli vantaggi economici dal turismo, sostengono che non ci siano problemi e che l'estremo isolamento della valle dell'Urubamba sia, da solo, sufficiente a limitare il flusso turistico. \nPeriodicamente viene proposta la costruzione di una funivia per raggiungere la citt\u00e0 dal fondovalle ma la proposta non \u00e8 mai passata.\nStoria.\nLa gola di Picchu, situata a met\u00e0 strada fra le Ande e la foresta amazzonica, fu colonizzata da popolazioni montane, non selvatiche, provenienti dalle aree di Vilcabamba e della Valle Sacra, nella regione di Cusco, e in cerca di espansione alle loro frontiere agricole. Le prove archeologiche indicano che l'agricoltura \u00e8 praticata nella regione almeno dal 760 a.C. A partire dal periodo dell'Orizzonte medio (dall'anno 900 d.C.), si registra un'esplosione demografica da parte di gruppi non documentati storicamente ma probabilmente legati all'etnia Tampu dell'Urubamba. Si ritiene che questi popoli possano aver fatto parte della federazione ayarmaca, rivale dei primi Inca della regione di Cusco. In questo periodo si espande considerevolmente la superficie agricola \"artificiale\" (terrazze). Ci\u00f2 nonostante, il sito specifico della citt\u00e0 di Machu Picchu (la cresta rocciosa che unisce i monti Machu Picchu e Huayna Picchu) non reca traccia di essere stato edificato prima del XV secolo.\nSi suppone che la citt\u00e0 fosse stata costruita dall'imperatore inca Pachac\u00fatec intorno all'anno 1440 e sia rimasta abitata fino alla conquista spagnola del 1532. La posizione della citt\u00e0 era un segreto militare ben custodito, in quanto i profondi dirupi che la circondano erano la sua migliore difesa naturale. Difatti, una volta abbandonata, la sua ubicazione rimase sconosciuta per ben quattro secoli, entrando nella leggenda. Scoperte archeologiche, unite a studi su documenti coloniali, mostrano che non si trattava di una normale citt\u00e0, quanto piuttosto di una specie di \"residenza estiva\" per l'imperatore e la nobilt\u00e0 Inca. Si \u00e8 calcolato che non pi\u00f9 di 750 persone alla volta potessero risiedere a Machu Picchu e probabilmente durante la stagione delle piogge o quando non c'erano nobili, il numero era ancora minore.\nLa citt\u00e0 fu riscoperta il 24 luglio 1911 da Hiram Bingham, uno storico di Yale, che stava esplorando le vecchie strade inca della zona alla ricerca dell'ultima capitale Inca: Vilcabamba. \nBingham comp\u00ec parecchi altri viaggi ed esegu\u00ec scavi fino al 1915 e solo pi\u00f9 tardi si rese conto dell'importanza della sua scoperta e si convinse che Machu Picchu era quella che lui chiamava Vilcabamba.\nDi ritorno dalle sue ricerche, scrisse parecchi articoli e libri su Machu Picchu: il pi\u00f9 conosciuto fu \"La citt\u00e0 perduta degli Inca\".\nParadossalmente Vilcabamba non era Machu Picchu: l'ultima capitale era a Esp\u00edritu Pampa: nascosta nella giungla, a poche centinaia di metri da dove era arrivato lui durante le sue ricerche.\nNel 2008 una serie di documenti scoperti negli archivi americani e peruviani da alcuni studiosi internazionali, tra cui lo storico statunitense Paolo Greer, rivelano che il tedesco Augusto Berns scopr\u00ec invece Machu Picchu nella seconda met\u00e0 dell'Ottocento e costitu\u00ec una societ\u00e0 per sfruttarne le ricchezze.\nBerns scopr\u00ec la localit\u00e0 nel 1867, 44 anni prima che l'esploratore americano Hiram Bingham la rivelasse al mondo occidentale. \nGreer e i suoi colleghi puntano a localizzare i tesori perduti, molti dei quali potrebbero essere finiti in collezioni private.\nEpoca inca (1438-1534).\nVerso il 1440 la gola di Picchu fu conquistata da Pachac\u00fatec, primo imperatore Inca (1438-1470), durante la sua campagna nei pressi di Vilcabamba..\nSi ritiene che Machu Picchu avesse, come la maggior parte delle \"llactas\" incaiche, una popolazione mobile, che oscillava fra i 300 e i 1.000 abitanti membri di un'\u00e9lite (probabilmente la \"panaca\" di Pachac\u00fatec) e \"acllas\". \u00c8 stato dimostrato che la manodopera agricola era composta di coloni \"mitimaes\" o \"mitmas\" (\"mitmaqkuna\") provenienti da luoghi diversi dell'impero.\nAlla morte di Pachac\u00fatec, conformemente alle usanze reali incaiche, Machu Picchu e il resto delle sue propriet\u00e0 personali sarebbero state trasferite all'amministrazione della sua \"panaca\", che doveva destinare le entrate prodotte al culto della mummia del defunto re. Si presume che questa situazione si sia mantenuta durante i governi di T\u00fapac Yupanqui (1470-1493) e di Huayna C\u00e1pac (1493-1529).\nMachu Picchu dovette perdere in parte la sua importanza trovandosi a competere in prestigio con le propriet\u00e0 personali dei successori. Di fatto, l'apertura di una via pi\u00f9 ampia e sicura fra Ollantaytambo e Vilcabamba (quella della valle di Amaybamba) disimpegn\u00f2 la strada della gola di Picchu.\nEpoca di transizione (1534-1572).\nLa guerra civile Inca (1531-1532) e l'irruzione spagnola nel territorio di Cusco nel 1534 incisero profondamente sulla vita di Machu Picchu. La collettivit\u00e0 rurale del posto era composta principalmente da \"mitmas\", coloni di varie nazioni conquistate dagli inca e condotti a forza nell'area. Essi approfittarono del crollo del sistema economico della regione per tornare alle terre d'origine. La resistenza inca agli spagnoli, comandata da Manco II, nel 1536 convoc\u00f2 i nobili delle regioni vicine per integrare la corte del re nell'esilio di Vilcabamba, ed \u00e8 molto probabile che la miglior nobilt\u00e0 di Picchu abbia abbandonato la citt\u00e0 in quel momento. Documenti dell'epoca indicano che la regione era, all'epoca, piena di \"sfollati\".\nPicchu sarebbe rimasta abitata e la sua esistenza attestata, come dimostra l'annotazione della citt\u00e0 fra le colonie tributarie dell'encomienda spagnola di Ollantaytambo. Ci\u00f2 non vuol dire necessariamente che gli spagnoli la frequentassero: sappiamo infatti che i tributi di Picchu erano versati ai colonizzatori una volta all'anno nel villaggio di Ollantaytambo, e non \"riscossi\" sul posto. In ogni modo, \u00e8 chiaro che gli spagnoli conoscevano il luogo, sebbene non esistano indizi che ne apprezzassero l'importanza di un tempo. I documenti coloniali fanno anche menzione del \"curaca\" (forse l'ultimo) di Machu Picchu nel 1568: Juan M\u00e1cora. Il nome Juan indica che era stato almeno formalmente battezzato e perci\u00f2 sottomesso all'influenza spagnola.\nUn altro documento attesta che l'inca Titu Cusi Yupanqui, che regnava all'epoca su Vilcabamba, chiese che i frati agostiniani venissero a evangelizzare \"Piocho\" verso il 1570. Non \u00e8 noto alcun luogo della zona il cui nome suoni simile a \"Piocho\" e non sia \"Piccho\" o \"Picchu\"; ci\u00f2 che fa supporre a Lumbreras che i celebri \"estirpatori di idolatrie\" siano giunti sul posto e abbiano avuto a che fare con la distruzione e l'incendio della Torre del Tempio del Sole.\nIl soldato spagnolo Baltasar de Ocampo scrisse alla fine del XVI secolo di un villaggio di edifici suntuosissimi \"in cima al fianco di una montagna\", che conteneva anche una grande \"acllahuasi\" (\"Casa delle Elette\"), negli ultimi anni della resistenza inca. La descrizione breve che Ocampo fa dei luoghi riconduce a Picchu, ed \u00e8 significativo che si riferisca al villaggio con il nome di \"Pitcos\". L'unico toponimo affine sembra essere \"Vitcos\", ma individua un insediamento incaico completamente diverso a Vilcabamba. L'altro solo \"candidato\" possibile \u00e8 naturalmente Picchu. Tuttavia, non \u00e8 definitivamente accertato se si tratti dello stesso luogo. Secondo Ocampo, nel villaggio sarebbe cresciuto T\u00fapac Amaru, successore di Titu Cusi e ultimo sovrano inca di Vilcabamba.\nTra la colonia e la repubblica (XVII - XIX secolo).\nDopo la caduta del regno di Vilcabamba nel 1572 e la consolidazione del potere spagnolo nelle Ande Centrali, Machu Picchu venne abbandonata dai suoi abitanti ma si mantenne all'interno della giurisdizione di diverse \"haciendas\" che cambiarono spesso di mano fino all'avvento della repubblica (dal 1821). Ci\u00f2 nonostante, era gi\u00e0 diventato un luogo remoto, distante dalle nuove rotte e assi economici del Per\u00f9. La regione fu praticamente ignorata dal regime coloniale, che non edific\u00f2 templi cristiani n\u00e9 amministr\u00f2 nessuna popolazione della zona.\nIn effetti, il settore agricolo di Machu Picchu non sembra esser mai stato completamente disabitato n\u00e9 sconosciuto: documenti del 1657 e del 1782 alludono a Machu Picchu, come terre di interesse agricolo. Le sue principali costruzioni, tuttavia, quelle dell'area urbana, non sembrano esser state occupate e furono presto vinte dalla vegetazione del bosco nuboso.\nMachu Picchu nel secolo XIX.\nNel 1865, nel corso dei suoi viaggi esplorativi in Per\u00f9, il naturalista italiano Antonio Raimondi passa ai piedi delle rovine senza saperlo e allude a quanto scarsamente popolate fosse la regione in quel tempo. Tuttavia, questo indica che fu in quegli anni che la zona comincia a ricevere visite per interessi diversi da quelli puramente scientifici.\nIn effetti un'indagine divulgata rivela informazioni su un impresario tedesco chiamato Augusto Berns che nel 1867 non solo avrebbe \"scoperto\" le rovine ma avrebbe anche fondato un'impresa mineraria per sfruttare i presunti \"tesori\" che vi albergavano (la \"Compa\u00f1\u00eda An\u00f3nima Explotadora de las Huacas del Inca\"). Secondo questa fonte, tra il 1867 e il 1870 e con l'aiuto del diritto concessogli dal governo di Jos\u00e9 Balta, la compagnia avrebbe operato nella zona e successivamente venduto \"tutto quello che trov\u00f2\" a collezionisti europei e nordamericani.\nIn relazione o no con tale presunta impresa (la cui esistenza attende conferma da altre fonti e autori), sono certamente questi i tempi in cui le mappe di prospezione mineraria iniziano a menzionare Machu Picchu. Cos\u00ec, nel 1870, il nordamericano Harry Singer colloca per la prima volta in una carta geografica l'ubicazione del monte Machu Picchu, riferendosi allo Huayna Picchu con il nome di \"Punta Huaca del Inca\". Tale nome rivela un inedito collegamento fra gli inca e la montagna e suggerisce anche un carattere religioso (la huaca era un luogo sacro delle antiche Ande).\nUna seconda mappa del 1874, stilata dal tedesco Herman Gohring, menziona e colloca nella sua esatta ubicazione ambo le montagne.\nVerso la fine del 1880 l'esploratore francese Charles Wiener conferm\u00f2 l'esistenza di rovine archeologiche nel luogo (affermando testualmente \"ci sono rovine a Machu Picchu\"), ma non pot\u00e9 raggiungerlo. In ogni caso \u00e8 chiaro che l'esistenza della presunta \"citt\u00e0 perduta\" non era stata dimenticata, come si credeva fino ad alcuni anni or sono.\nRiscoperta di Machu Picchu (1894-1911).\nLe prime notizie dirette su visitatori delle rovine di Machu Picchu indicano che Agust\u00edn Liz\u00e1rraga, un proprietario terriero del Cusco, giunse sul posto il 14 luglio 1902 alla guida dei conterranei Gabino S\u00e1nchez, Enrique Palma e Justo Ochoa. I visitatori lasciarono un graffito con i propri nomi su uno dei muri del Tempio delle Tre Finestre, come verificarono in seguito vari osservatori. Alcune informazioni suggeriscono che Liz\u00e1rraga avesse gi\u00e0 visitato Machu Picchu insieme a Luis B\u00e9jar nel 1894. Liz\u00e1rraga mostrava gli edifici ai \"visitatori\", ma la vera natura delle sue attivit\u00e0 non \u00e8 stata indagata.\nFu cos\u00ec che lo storico statunitense Hiram Bingham, interessato alla ricerca degli ultimi ruderi incaici di Vilcabamba, apprese di Liz\u00e1rraga dai suoi contatti con i possidenti locali. Guidato da un altro proprietario terriero, Melchor Arteaga, e accompagnato da un sergente della guardia civile peruviana (il cui cognome era Carrasco), Bingham giunse a Machu Picchu il 24 luglio 1911. La spedizione trov\u00f2 due famiglie di contadini che si erano stabilite sul posto: i Recharte e gli \u00c1lvarez. Essi sfruttavano le terrazze a sud delle rovine per coltivare la terra, e utilizzavano un canale incaico ancora funzionante, che traeva acqua da una sorgente. Pablo Recharte, uno dei bambini di Machu Picchu, condusse Bingham fino alla \"zona urbana\" coperta di erbacce.\nBingham rest\u00f2 assai impressionato da quel che vide, e sollecit\u00f2 l'appoggio dell'Universit\u00e0 Yale, della National Geographic e del governo peruviano per attivare il prima possibile lo studio del sito. Cos\u00ec, con l'ingegnere Ellwood Erdis, l'osteologo George Eaton, la collaborazione di Toribio Recharte e Anacleto \u00c1lvarez, e un gruppo di lavoratori della zona, Bingham diresse gli scavi archeologici a Machu Picchu dal 1912 al 1915, pulendo le erbacce e portando alla luce tombe incaiche fuori citt\u00e0. La \"vita pubblica\" di Machu Picchu inizi\u00f2 nel 1913, con la pubblicazione del tutto in un articolo della rivista della \"National Geographic\".\nAnche se \u00e8 chiaro che Bingham non scopr\u00ec davvero Machu Picchu (in realt\u00e0 non la scopr\u00ec nessuno, non essendo mai stata realmente \"perduta\"), non c'\u00e8 dubbio che ebbe il merito di essere stato il primo a riconoscere l'importanza delle rovine, studiandole con l'aiuto di un'\"\u00e9quipe\" multidisciplinare e divulgando le sue scoperte. Ci\u00f2 a dispetto del fatto che i princip\u00ee archeologici impiegati non fossero i pi\u00f9 adeguati in prospettiva attuale, e inoltre a dispetto della polemica che circonda l'esportazione irregolare dal paese del materiale archeologico trovato. La collezione consta di almeno 46.332 reperti, e fino al 2008 non \u00e8 mai stata restituita al governo peruviano.\nMachu Picchu dopo il 1915.\nFra il 1924 e il 1928, Mart\u00edn Chambi e Juan Manuel Figueroa presero a Machu Picchu una serie di fotografie che furono pubblicate in diverse riviste peruviane, attirando un'attenzione di massa sui ruderi (fino ad allora di interesse soltanto locale) e trasformandoli cos\u00ec in un simbolo nazionale. Con il passare dei decenni - specialmente dopo l'apertura (1948) di una strada carrabile che dalla stazione ferroviaria fu condotta, lungo la costa della montagna, fino alle rovine - Machu Picchu divenne la principale m\u00e8ta turistica del Per\u00f9. Nei primi due terzi del XX secolo, per\u00f2, l'interesse allo sfruttamento turistico prevalse su quello alla conservazione e allo studio del sito. Ci\u00f2 non imped\u00ec ad alcuni importanti ricercatori di compiere passi avanti nello svelamento dei misteri di Machu Picchu: notevoli sono in particolare le ricerche della \"Viking Found\", diretta da Paul Fejos, sui siti incaici dei dintorni (esse \"scoprirono\" vari insediamenti della Strada Inca) e quelle di Luis E. Valc\u00e1rcel, che collegarono per la prima volta il sito alla figura di Pachac\u00fatec. Fu per\u00f2 a partire dagli anni settanta che le nuove generazioni di archeologi (Ch\u00e1vez Ball\u00f3n, Lorenzo, Ramos Condori, Zapata, S\u00e1nchez, Valencia, Gibaja), storici (Glave y Remy, Rowe, Angles), astronomi (Dearborn, White, Thomson) e antropologi (Reinhard, Urton) presero a indagare compiutamente le rovine e il loro passato.\nLa creazione di una Zona di Protezione Ecologica intorno alle rovine nel 1981, la proclamazione di Machu Picchu a patrimonio dell'umanit\u00e0 due anni dopo, e l'adozione di un piano generale di sviluppo sostenibile della regione nel 2005 sono stati le tappe pi\u00f9 importanti dello sforzo compiuto per conservare la citt\u00e0 e i suoi dintorni. Tuttavia, contro tale sforzo, hanno cospirato alcuni cattivi restauri parziali del passato, gli incendi forestali come quello del 1997, e alcuni conflitti politici sorti nelle popolazioni vicine in nome di una migliore distribuzione delle risorse ricavate dallo Stato nell'amministrazione delle rovine.\nAvvenimenti successivi.\nL'8 settembre 2000, durante la registrazione dello spot pubblicitario di una birra peruviana (la \"Backus &amp; Johnston\"), una gru cadde sul celebre Intihuatana (orologio solare), rompendo quasi 8\u00a0cm della punta. Il caso sfoci\u00f2 in un'azione giudiziaria dell'Istituto Nazionale di Cultura e nella conseguente richiesta di risarcimento nel 2005.\nNel luglio del 2003 la cantante Gloria Estefan visit\u00f2 la cittadella e registr\u00f2 nello scenario di Machu Picchu il video della canzone \"Hoy\" dell'album \"Unwrapped\".\nIl 10 novembre 2003 il Congresso del Per\u00f9 emise la legge 28100 stabilendo che il 10% delle entrate raccolte per l'ingresso nel Parco archeologico di Machu Picchu, amministrato dall'Istituto Nazionale di Cultura, sarebbe stato destinato alla municipalit\u00e0 di Machu Picchu.\nNel 2007 il governo peruviano proclam\u00f2 il 7 luglio \"Giorno del Santuario Storico di Machu Picchu, meraviglia del mondo moderno\", poich\u00e9 il giorno stesso Machu Picchu fu proclamata fra le sette vincitrici del relativo concorso.\nNel settembre del 2007, l'Universit\u00e0 Yale espresse l'intenzione di restituire 4.000 reperti archeologici rinvenuti da Hiram Bingham e di farsi promotrice della loro esposizione in un museo itinerante, quindi in un museo della regione di Cusco.\nSono stati restituiti al Per\u00f9 nel 2011 e nel 2012 nell'ambito di un accordo di cooperazione con il governo peruviano e l'Universit\u00e0 Nazionale di Sant'Antonio l'Abad a Cuzco, Per\u00f9. Queste collezioni sono ora curate a Casa Concha nel Museo Machu Picchu di Cuzco.\nNell'aprile 2012 l'ingegnere francese Thierry Jamin, archeologo ed esploratore, insieme a un team di scienziati e utilizzando moderne tecnologie, ha provato l'esistenza di camere sconosciute nell'edificio pi\u00f9 importante di Machu Picchu. \u00c8 stata inoltre rilevata la presenza di scale, nonch\u00e9 di metalli quali argento e oro. Una delle ipotesi pi\u00f9 accreditate \u00e8 che si tratti del luogo della sepoltura di Pachac\u00fatec.\nUbicazione geografica.\nCollocazione.\nMachu Picchu si trova a -13\u00b0 9' 47\" di latitudine sud e -72\u00b0 32' 44\" di longitudine ovest. Forma parte del distretto omonimo, nella provincia di Urubamba, regione di Cusco, in Per\u00f9. La pi\u00f9 vicina citt\u00e0 importante \u00e8 Cusco, capoluogo della regione e antica capitale Inca, a 112\u00a0km.\nI monti Machu Picchu e Huayna Picchu appartengono a una grande formazione orografica conosciuta come Batolito di Vilcabamba, nella Cordigliera Centrale delle Ande peruviane. Si trovano sulla riva sinistra del cosiddetto Canyon dell'Urubamba, conosciuto anticamente come gola di Picchu. Ai piedi delle alture, praticamente cingendole, scorre il fiume Vilcanota-Urubamba. Le rovine incaiche si trovano a met\u00e0 strada fra le cime delle due montagne, a 450 metri di altitudine sul livello del fondovalle e a 2.438 su quello del mare. La superficie edificata misura approssimativamente 530 metri di lunghezza e 200 di larghezza, contando 172 edifici nell'area urbana.\nLe rovine propriamente dette sono situate all'interno di un'area intangibile del Sistema Nazionale delle Aree Naturali Protette dallo Stato (SINANPE, \"Sistema Nacional de \u00c1reas Naturales Protegidas por el Estado\"), chiamata Santuario storico di Machu Picchu, che si estende su una superficie di 325,92\u00a0km\u00b2 del bacino del Vilcanota-Urubamba (il \"Willka mayu\" o \"fiume sacro\" Inca). Il Santuario storico custodisce e protegge una serie di specie biologiche in pericolo d'estinzione e vari siti incaici, fra i quali Machu Picchu \u00e8 considerato il principale.\nVie d'accesso.\nLa zona archeologica in s\u00e9 \u00e8 accessibile sia tramite i sentieri incaici che vi conducono, sia utilizzando la strada Hiram Bingham (che risale il pendio del Machu Picchu dalla stazione ferroviaria di Puente Ruinas, ubicata in fondo alla gola). Nessuno dei due modi esenta il visitatore dal pagamento dell'accesso alle rovine.\nLa strada in questione, tuttavia, non appartiene alla rete stradale nazionale del Per\u00f9. Inizia nel paese di Aguas Calientes, al quale, a sua volta, si accede solo per via ferroviaria (in circa 3 ore da Cusco) o in elicottero (in 30 minuti). L'assenza di una strada diretta al Santuario di Machu Picchu \u00e8 voluta e permette di controllare il flusso dei visitatori; flusso che, dato il carattere di parco nazionale della zona, \u00e8 particolarmente sensibile al sovraffollamento. Ci\u00f2, comunque, non ha impedito la crescita disordinata (e criticata dalle autorit\u00e0 culturali) di Aguas Calientes, che vive di e per il turismo, in quanto nel paese si sono sviluppate strutture alberghiere e di ristorazione di varie categorie.\nPer arrivare a Machu Picchu dalla principale Strada Inca il cammino \u00e8 di circa tre giorni. Per questo \u00e8 necessario prendere il treno fino al km 82 della linea ferroviaria Cusco-Aguas Calientes, da dove inizia il percorso a piedi.\nAlcuni visitatori prendono un autobus locale da Cusco a Ollantaytambo, che attraversa la valle sacra degli Incas, e di l\u00ec proseguono con un mezzo di trasporto fino al citato km 82. Sul posto prendono la strada ferrata coprendo i restanti 32\u00a0km fino ad Aguas Calientes.\nClima.\nNonostante la quota abbastanza elevata, il clima \u00e8 caldo umido durante il giorno e fresco la notte. La temperatura oscilla fra i 12 e i 24\u00a0\u00b0C grazie alla vicinanza all'equatore. La zona \u00e8 generalmente piovosa (circa 1.955\u00a0mm di precipitazioni all'anno), specialmente fra novembre e marzo. Le piogge abbondanti si alternano rapidamente a periodi di luce solare intensa.\nDescrizione del sito.\nL'area edificata di questo sito \u00e8 di 530 metri di lunghezza per 200 di larghezza ed include almeno 172 livelli: Il complesso \u00e8 chiaramente diviso in due grandi zone, la zona agricola, formata dall'insieme delle terrazze per la coltivazione, ubicata a sud, e la zona urbana, che \u00e8 quella dove vivevano gli occupanti e dove si svilupparono le principali attivit\u00e0 civili e religiose.Entrambe le parti son separate da un muro, un fosso e una scalinata, elementi che corrono paralleli alla costa est della montagna\nLa zona agricola.\nI terrazzamenti di Machu Picchu appaiono come grandi scale costruite sul lato della collina. Sono strutture formate da un muro di pietra con un riempimento di diversi strati di materiale (pietre grandi, pietre piccole, ghiaia, argilla e terra da coltivazione) che facilitano il drenaggio, evitando che l'acqua si fermi in esse (\u00e8 necessario considerare la grande piovosit\u00e0 della zona) e sgretoli la struttura. Questo tipo di struttura ha permesso la coltivazione sopra di esso fino al primo decennio del XX secolo. Altri terrazzamenti meno importanti si incontrano nella parte bassa di Machu Picchu intorno a tutta la citt\u00e0. La loro funzione non era agricola bens\u00ec servivano come muri di contenimento.\nSul lato est del camino inca, che arriva a Machu Picchu da sud, si possono vedere 5 grandi costruzioni. Esse furono utilizzate come granaio o magazzino. Ad ovest del camino si incontrano due grandi insiemi di terrazzamenti: uno concentrico a forma semicircolare e l'altro rettilineo.\nLa zona urbana.\nUn muro lungo 400 metri divide la citt\u00e0 dalla zona agricola. Parallelo al muro corre un fosso usato come drenaggio principale della citt\u00e0. Nella parte alta del muro si trova la porta di Machu Picchu che aveva un sistema di chiusura interna.\nLa zona urbana \u00e8 stata divisa dagli archeologi odierni in un gruppo di edifici che vanno dal n.1 al n.18. \u00c8 ancora valido lo schema di Ch\u00e1vez Ballon (1961) che ha diviso la citt\u00e0 in 2 settori: hanan (alta) e hurin (bassa), in accordo alla divisione tradizionale bipartizione della societ\u00e0 e della gerarchia andina. Il centro di questa divisione fisica \u00e8 la plaza alargada, costruita su terrazze a differenti livelli che si accordano al naturale declivio della montagna.\nIl secondo asse per importanza della citt\u00e0, forma una croce con il primo, attraversando praticamente tutta la larghezza delle rovine da est a ovest. Consiste di 2 elementi: una lunga e larga scalinata che fa le veci di strada principale ed un insieme di corsi d'acqua che corrono parallelo ad esso. \nNell'intersezione di entrambi \u00e8 ubicata la residenza dell'Inca, il tempio osservatorio del Sol o Torreon ove si trova la prima e la pi\u00f9 importante delle fonti d'acqua.\nSettore Hanan.\nComplesso 1.\nIl complesso 1 include strutture correlate alle necessit\u00e0 di chi arrivava alla citt\u00e0 dalla porta (area vestibolare), stabili per i camelidi (lama...), laboratori, cucine ed abitazioni. Tutto il lato est del camino \u00e8 una successione di strade parallele che scendono lungo la costa della montagna. La costruzione pi\u00f9 importante il vestibolo, aveva 2 piani e vari accessi. Nella parte sinistra della zona di accesso si trovano le abitazioni di rango inferiore che sono in relazione al lavoro nella cava, situata vicino a questo settore. Tutte le costruzioni erano di fattura comune ed, nel passato, intonacate e pitturate.\nTempio del Sole.\nSi accede per una porta a doppio battente, che era permanentemente chiusa (rimangono i resti del meccanismo di chiusura). La costruzione principale \u00e8 conosciuta come El Torreon, ovvero torrione dai blocchi lavorati finemente. Fu usato per cerimonie riguardanti il solstizio di giugno. Una delle sue finestre mostra ancora resti di incrostazioni ornamentali che furono rimosse in momento non specificato della storia di Machu Picchu. In pi\u00f9, vi sono i residui di un grande incendio. Il Torreon \u00e8 costruito sopra la grande roccia sotto la quale c'\u00e8 una piccola grotta che \u00e8 stata riempita completamente con pietre fini. Si crede fosse un mausoleo e che nelle sue grandi nicchie riposassero alcune mummie. Luis Lumbrera ritiene possa essere il mausoleo di Pachac\u00fatec e che la sua mummia riposasse fino a poco dopo l'irruzione degli spagnoli.\nResidenza reale.\nTra le costruzioni adibite ad abitazione, questa \u00e8 la pi\u00f9 fine, grande e meglio disposta. La sua porta di accesso \u00e8 il primo ingresso della citt\u00e0. Include 2 abitazioni con grandi architravi monolitici e muri di pietra ben tagliati. Una di queste abitazioni ha l'accesso ad un bagno di servizio con scolo igienico. Il complesso comprende un caravanserraglio per lama ed una terrazza privata con vista al lato est della citt\u00e0, dal quale si vede il tempio del sole.\nPiazza sacra.\nSi chiama cos\u00ec un complesso di costruzioni disposte intorno ad un patio quadrato. Tutte le evidenze indicano che il luogo era destinato a rituali differenti. Essa include due tra i maggiori edifici di Machu Picchu, formate da rocce tagliate con molta propriet\u00e0: il Templo de la tres ventanas i cui muri composti da grandi blocchi poligonali furono assemblati come un puzzle, ed il Templo Principal, con blocchi molto regolari, che si crede fosse il principale punto cerimoniale della citt\u00e0. \nAddossato ad esso troviamo la cosiddetta Casa del sacerdote o C\u00e1mara de los ornamentos. Alcuni indizi fanno pensare che la costruzione di questo complesso non fu mai terminata.\nIntihuatana.\nTrattasi di una collina, le cui coste sono state terrazzate, prendendo cos\u00ec la forma di una piccola piramide di base poligonale. Include 2 grandi scalinate di accesso sia dal lato nord che dal lato sud. Quest'ultima \u00e8 molto interessante essendo stata intagliata, per un lungo tratto, su un'unica pietra. Pi\u00f9 in alto, circondata da costruzioni, si incontra la pietra Intihuatana, uno degli oggetti pi\u00f9 studiati di Machu Picchu, che \u00e8 stato messo in relazione con una serie di luoghi considerati sacri, dal quale si stabilirono allineamenti con avvenimenti astronomici e con le montagne circostanti.\nSettore Urin.\nPietra intagliata perfettamente, col passare dei secoli si \u00e8 leggermente spezzettata.\nRoca Sagrada.\nSi chiama cos\u00ec una pietra di superficie chiara posta su un ampio piedistallo. Essa segna l'estremo nord della citt\u00e0 ed il punto di partenza del sentiero a Huayna Picchu.\nGruppo dei tre portali.\n\u00c8 un ampio complesso architettonico dominato dai 3 grandi portali disposti simmetricamente ed in contatto tra di loro. I portali, di identica fattura, sono orientati verso la piazza principale di Machu Picchu. Include silos e laboratori.\nGruppo de los morteros o acllahuasi.\n\u00c8 il pi\u00f9 grande complesso della citt\u00e0 nonostante abbia una sola porta di accesso, che pu\u00f2 suggerire che si tratti dell'Acllahuasi di Machu Picchu (o casa delle donne scelte) dedicate \nal servizio religioso ed all'artigianato fine. Include una famosa abitazione di pietra ben lavorata, nel cui interno si trovano due affioramenti di roccia tagliati a forma di mole circolari, probabilmente usata per macinare il grano. Alcuni autori pensano che venisse riempito con acqua ed in esso si riflettessero gli astri. Il complesso era verosimilmente usato per rituali, vi si trovano infatti altari, incluso un portale costruito attorno ad una roccia. Vi sono evidenze che si trattasse della residenza dell'\u00e9lite.\nGruppo del condor.\n\u00c8 un ampio gruppo di costruzioni, di aspetto non sempre regolare, che segue il contorno delle rocce. Include alcune grotte ad uso rituale ed una gran pietra tagliata al centro di un ampio patio nella quale molti credono vedere la rappresentazione di un condor: a sud del \"condor\" si incontrano abitazione delle \u00e9lite che avevano l'unico accesso privato ad una delle fonti di Machu Picchu. Tra le abitazioni ed il patio del condor si sono identificati dei chiari resti di una costruzione dedicata all'allevamento dei cuyes (Cavia porcellus).\nAspetti costruttivi.\nIngegneria idraulica e del suolo.\nUna citt\u00e0 di pietra costruita in cima ad un \"istmo\" tra due montagne e tra due faglie \u00e8 una regione costantemente sottoposta a terremoti ed, in particolare, ad abbondanti piogge durante tutto l'anno. Tutto ci\u00f2 costituisce una sfida per qualsiasi costruttore. Secondo Alfredo Valencia e Kenneth Wright il segreto della longevit\u00e0 di Machu Picchu \u00e8 il suo sistema di drenaggio. In effetti il suolo delle aree non terrazzate \u00e8 provvisto di un sistema di drenaggio costituito da una copertura di pietre triturate e rocce per evitare il ristagno delle acque della pioggia. 129 canali di drenaggio si estendono per tutta l'area urbana, progettati per evitare frane ed erosioni, e sboccano nel \"foso\" che separa la parte urbana alla parte agricola della citt\u00e0 (che \u00e8 quindi il principale drenaggio della citt\u00e0). Si calcola che il 60% dello sforzo costruttivo di machu Picchu fu nel gettare le fondamenta delle terrazze riempite con ghiaia per un buon drenaggio delle acque.\nOrientamento delle costruzioni.\nEsiste una solida evidenza (secondo gli studi di Dearborn, White, Thomson, Reinhard ed altri) che furono seguiti criteri astronomici e sacri per la costruzione di Machu Picchu. Infatti l'allineamento di alcuni edifici importanti coincide con l'azimuth solare durante il solstizio, in maniera costante e per niente casuale e con i punti di aurora e tramonto del sole in determinati periodi dell'anno con le vette dei monti circostanti.\nArchitettura.\nLa finitura dei muri di pietra \u00e8 fondamentalmente di due tipi:\nNon si \u00e8 conservata nessuna copertura originale; c'\u00e8 per\u00f2 consenso nell'affermare che la maggior parte delle costruzione avevano un tetto composto da due a quattro falde, con incluso un tetto conico sopra un \"torrione\", consistente in una cornice di tronchi di ontano (Alnus \"acuminata\") legati e coperti da strati di ichu. La fragilit\u00e0 di questo tipo di copertura e la quantit\u00e0 delle piogge nella regione resero necessario che queste falde avessero una pendenza fino a 63\u00ba. Cos\u00ec l'altezza dei tetti duplicava molte volte l'altezza del resto dell'edificio.\nGli architravi potevano essere di legno o pietra (spesso di un solo grande blocco). Le facciate dei recinti pi\u00f9 importanti erano a doppio stipite, ed in alcuni casi includevano un meccanismo di chiusura interna.\nInfluenza culturale.\nNel 1913 la rivista \"National Geographic\" dedic\u00f2 l'intero numero di aprile a Machu Picchu.\nUna delle opere pi\u00f9 conosciute del poeta cileno Pablo Neruda, \"Le altezze di Macchu Picchu\", \u00e8 ispirata alla citt\u00e0.\nIl 7 luglio 2007 la citt\u00e0 \u00e8 stata proclamata \"una delle Sette meraviglie del mondo moderno\" nel corso di un molto discusso concorso tenutosi a Lisbona, in Portogallo, per iniziativa del cineasta svizzero-canadese Bernard Weber. Con il concorso ha polemizzato, tra gli altri, la stessa UNESCO, che ha definito l'iniziativa una \"trovata pubblicitaria\" e le ha negato ogni validit\u00e0 culturale. Inoltre nel 2009 raggiunge il record di 2 milioni di visitatori\nMachu Picchu \u00e8 stata una delle tappe dove si \u00e8 svolta la serie televisiva canadese \"A tutto reality - Il tour\"."}
{"id": "1267216", "revid": "146644", "url": "https://it.wikipedia.org/wiki?curid=1267216", "title": "Richard E. Byrd", "text": ""}
{"id": "1267224", "revid": "729019", "url": "https://it.wikipedia.org/wiki?curid=1267224", "title": "Battaglia di Malojaroslavec", "text": "La battaglia di Malojaroslavec ebbe luogo il 24 ottobre 1812 e fu combattuta tra l'esercito imperiale russo, comandato dal generale Michail Illarionovi\u010d Kutuzov e parte del corpo di Eugenio di Beauharnais, figliastro di Napoleone che contava approssimativamente 15.000 uomini.\nDopo aver deciso la ritirata il 17 ottobre, il 19 ottobre il IV Corpo d'Armata (composto prevalentemente da truppe italiane) lasci\u00f2 Mosca, a seguito di una permanenza di 35 giorni, dirigendosi verso Smolensk per la strada meridionale di Kaluga.\nIl convoglio era tuttavia appesantito dalla presenza di oltre 40.000 carri ricolmi non solo di provviste e munizioni, ma anche del bottino della capitale, di feriti, e di ostaggi. Occorsero 5 giorni per coprire i primi 100 chilometri. Intanto Kutuzov si muoveva per bloccare la strada 40 chilometri a nord di Kaluga.\nIl 24 ottobre le avanguardie dei due eserciti si scontrarono a Malojaroslavec, a sud-ovest di Mosca. Le perdite tra i russi ammontarono a 6.000, mentre i franco-italiani persero 4.000 soldati."}
{"id": "1267228", "revid": "1776051", "url": "https://it.wikipedia.org/wiki?curid=1267228", "title": "Kirchbach in Steiermark", "text": "Kirchbach in Steiermark \u00e8 una frazione di 1 547 abitanti del comune austriaco di Kirchbach-Zerlach, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Zerlach per costituire il nuovo comune, del quale Kirchbach in Steiermark \u00e8 il capoluogo."}
{"id": "1267230", "revid": "110157", "url": "https://it.wikipedia.org/wiki?curid=1267230", "title": "Kirchberg an der Raab", "text": "Kirchberg an der Raab \u00e8 un comune austriaco di 4 409 abitanti nel distretto di S\u00fcdoststeiermark, in Stiria. Il 1\u00ba gennaio 2015 ha inglobato i comuni soppressi di Fladnitz im Raabtal, Oberdorf am Hochegg e Studenzen e la localit\u00e0 di Oberstorcha, gi\u00e0 frazione del comune soppresso di Oberstorcha."}
{"id": "1267232", "revid": "767487", "url": "https://it.wikipedia.org/wiki?curid=1267232", "title": "Kohlberg (Austria)", "text": "Kohlberg \u00e8 stato un comune austriaco nel distretto di S\u00fcdoststeiermark (fino al 31 dicembre 2012 distretto di Feldbach), in Stiria. \u00c8 stato soppresso il 31 dicembre 2014 e dal 1\u00ba gennaio 2015 il suo territorio \u00e8 stato ripartito tra i comuni di Paldau (frazione di Kohlberg) e di Gnas (frazione di Kohlberg II)."}
{"id": "1267234", "revid": "1776051", "url": "https://it.wikipedia.org/wiki?curid=1267234", "title": "Kornberg bei Riegersburg", "text": "Kornberg bei Riegersburg \u00e8 una frazione di 1 132 abitanti del comune austriaco di Riegersburg, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Riegersburg assieme agli altri comuni soppresso di Breitenfeld an der Rittschein e L\u00f6dersdorf."}
{"id": "1267239", "revid": "767487", "url": "https://it.wikipedia.org/wiki?curid=1267239", "title": "Krusdorf", "text": "Krusdorf \u00e8 una frazione di 391 abitanti del comune austriaco di Straden, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Straden assieme agli altri comuni soppressi di Hof bei Straden e Stainz bei Straden."}
{"id": "1267242", "revid": "110157", "url": "https://it.wikipedia.org/wiki?curid=1267242", "title": "Leitersdorf im Raabtal", "text": "Leitersdorf im Raabtal \u00e8 una frazione di 675 abitanti del comune austriaco di Feldbach, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Feldbach assieme agli altri comuni soppressi di Auersbach, Gniebing-Wei\u00dfenbach, Gossendorf, M\u00fchldorf bei Feldbach e Raabau."}
{"id": "1267244", "revid": "729019", "url": "https://it.wikipedia.org/wiki?curid=1267244", "title": "C\u00e9dric Heymans", "text": "Biografia.\nCresciuto nel Brive, squadra della sua citt\u00e0 natale, con essa esord\u00ec nel 1996 e si aggiudic\u00f2 la Heineken Cup nel 1997; fu ingaggiato a 19 anni dall'Agen (1997), club con il quale raggiunse la finale dell'European Challenge Cup 1997-98.\nAl Tolosa dal 2002, si \u00e8 laureato ulteriori tre volte campione d\u2019Europa e due volte campione di Francia (2008 e (2011).\nIn Nazionale esord\u00ec nel corso del Sei Nazioni 2000 contro l'; dopo quello del 2000, il successivo torneo cui prese parte fu quello del , il primo di 5 consecutivi a tutto il 2009, con due vittorie finali ( e ).\nPrese anche parte alla in Francia, classificandosi al quarto posto finale (con 5 incontri disputati nella manifestazione), e a quella del 2011 in Nuova Zelanda, finalista.\nDal 2011, dopo 10 stagioni al Tolosa, Heymans gioca nel Bayonne con cui ha firmato un contratto biennale."}
{"id": "1267246", "revid": "110157", "url": "https://it.wikipedia.org/wiki?curid=1267246", "title": "L\u00f6dersdorf", "text": "L\u00f6dersdorf \u00e8 una frazione di 710 abitanti del comune austriaco di Riegersburg, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Riegersburg assieme agli altri comuni soppresso di Breitenfeld an der Rittschein e Kornberg bei Riegersburg."}
{"id": "1267247", "revid": "99064", "url": "https://it.wikipedia.org/wiki?curid=1267247", "title": "Melissa Auf Der Maur", "text": ""}
{"id": "1267248", "revid": "110157", "url": "https://it.wikipedia.org/wiki?curid=1267248", "title": "Maierdorf", "text": "Maierdorf \u00e8 una frazione di 513 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Aug-Radisch, Baumgarten bei Gnas, Grabersdorf, Poppendorf, Raning, Tr\u00f6ssing e Unterauersbach e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1267249", "revid": "287204", "url": "https://it.wikipedia.org/wiki?curid=1267249", "title": "Merkendorf (Bad Gleichenberg)", "text": "Merkendorf \u00e8 una frazione di 1 145 abitanti del comune austriaco di Bad Gleichenberg, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Bad Gleichenberg assieme agli altri comuni soppressi di Bairisch K\u00f6lldorf e Trautmannsdorf in Oststeiermark."}
{"id": "1267252", "revid": "486946", "url": "https://it.wikipedia.org/wiki?curid=1267252", "title": "C.T.C.", "text": ""}
{"id": "1267276", "revid": "309289", "url": "https://it.wikipedia.org/wiki?curid=1267276", "title": "Protva", "text": "La Protva () \u00e8 un fiume della Russia europea centrale, affluente di sinistra dell'Oka.\nNasce dalle Alture di Mosca, all'estremit\u00e0 sudoccidentale dell'omonimo Oblast', e scorre con prevalente direzione sudest a cavallo degli oblast' di Mosca e di Kaluga, fino a sfociare nell'Oka nei pressi della cittadina di Protvino, vicino a Serpuchov. I centri pi\u00f9 importanti toccati nel suo corso sono Vereja, Obninsk e Borovsk. Il suo principale affluente \u00e8 la Lu\u017ea.\nIl fiume gela da inizio dicembre a inizio aprile, periodo nel quale si raggiungono i minimi valori di portata, pari a 5/6\u00a0m\u00b3/s; l'estate \u00e8 la stagione delle piene, quando questi valori possono salire fino a 800."}
{"id": "1267295", "revid": "729019", "url": "https://it.wikipedia.org/wiki?curid=1267295", "title": "Cheratite", "text": "La cheratite \u00e8 un'infiammazione della cornea, la parte anteriore trasparente del bulbo oculare, la prima lente del percorso ottico, costantemente ricoperta dal film lacrimale.\nI segni della cheratite sono soggettivi (epifora, fotofobia, blefarospasmo, sensazione di corpo estraneo, cefalea frontale, conati di vomito) e/o oggettivi (iniezione pericheratica, congiuntivite peribulbare, infiltrati stromali, lesioni epiteliali).\nTipologie.\nSi distinguono le cheratiti superficiali che, dopo la guarigione, generalmente non lasciano cicatrici, da quelle profonde, che possono lasciare porzioni di cornea non perfettamente trasparenti (leucoma corneale); se il leucoma \u00e8 posizionato in prossimit\u00e0 dell'asse visivo principale pu\u00f2 ridurre la capacit\u00e0 visiva.\nAnche un'ulcera corneale pu\u00f2 essere definita una forma di cheratite, con lesione che interessa l'epitelio e lo stroma sottostante.\nQuei tipi di cheratiti dovuti ad esposizione eccessiva a raggi ultravioletti sono dette cheratite attinica. Tra queste c'\u00e8 la \"cecit\u00e0 da neve\", malattia tipica delle regioni artiche, che deve il nome alla sua causa (esposizione non protetta e per periodi prolungati al riverbero della neve). Anche l'esposizione prolungata non protetta a fonti elevate di raggi ultravioletti, quale ad esempio l'arco voltaico delle saldatrici elettriche o le lampade abbronzanti, pu\u00f2 essere causa di cheratite attinica.\nSi distinguono inoltre infiammazioni:\nCause.\nSi riconoscono cheratiti dovute a:\nTra le cheratiti da agenti fisici le pi\u00f9 comuni sono quelle da esposizione ai raggi ultravioletti; per quelle da agenti chimici bisogna considerare le forme da acidi e da sostanze alcaline, generalmente pi\u00f9 gravi; storicamente le pi\u00f9 frequenti sono quelle da calce. Le cheratiti da agenti biologici possono essere dovute a batteri, miceti, Chlamydie, virus o protozoi. La diagnosi eziologica pu\u00f2 essere difficoltosa sulla base dei soli segni clinici, per cui nelle forme pi\u00f9 gravi \u00e8 necessario effettuare localmente prelievi per esami microbiologici e citologici. Ad oggi, nei paesi con maggiore diffusione di pratiche igieniche quotidiane, legate alla diffusa disponibilit\u00e0 di acqua potabilizzata, con assenza di inquinanti biologici, \u00e8 scarsamente rappresentata la presenza di infezioni comuni di origine batterica. Con la diffusione dell'uso delle lenti a contatto morbide, tra coloro che hanno un difetto visivo da correggere, \u00e8 cresciuta la frequenza con la quale si ritrovano cheratiti infettive legate a batteri e funghi inquinanti i contenitori ed i liquidi usati per la conservazione. Tra quelle pi\u00f9 insidiose \u00e8 un'infezione da protozoo Acanthamoeba Hystolitica (amebe) che pu\u00f2 provocare una disgregazione del tessuto corneale. La diagnosi di Cheratite da Acanthamoeba non \u00e8 agevole, in quanto il protozoo non viene rilevato dagli esami colturali, eseguiti di norma per batteri e per miceti. \u00c8 possibile evidenziarne la presenza in strisci ottenuti per scraping delle lesioni, sottoposti ad opportune colorazioni; altre possibilit\u00e0 diagnostiche sono la valutazione mediante microscopia confocale in vivo e l'identificazione del germe mediante metodica PCR su prelievo lacrimale. Recentemente \u00e8 stata descritta una tecnica innovativa, basata sull'osservazione di un prelievo corneo-congiuntivale per scraping in microscopia elettronica a scansione (SEM); si tratta di una metodica sofisticata, ma molto sensibile, se l'osservazione segue criteri standardizzati. Altre cause frequenti di cheratiti infettive sono le diffusioni di sindromi virali da Adenovirus, o legate agli Herpesvirus.\nDiagnosi e cura.\nLa cheratite Herpetica stromale \u00e8 un evento patologico grave non sempre facilmente controllabile mediante le terapie disponibili, soprattutto se la diagnosi non viene fatta tempestivamente e la terapia non viene attuata immediatamente. La valutazione delle aree epiteliali danneggiate \u00e8 facilitata dall'uso di coloranti vitali, in particolare la fluoresceina, e, pi\u00f9 recentemente, mediante utilizzo di una soluzione a base di riboflavina, che appare anche meglio tollerata (Droptest). Nelle forme herpetiche stromali tipiche l'infiammazione \u00e8 distribuita irregolarmente nello stroma corneale ed \u00e8 spesso accompagnata da un'uveite. Una sovrastante cheratite epiteliale pu\u00f2 essere presente o meno. Invece si manifesta spesso un edema dell'epitelio (con micro e macro bolle).\nLe cellule infiammatorie infiltrano lo stroma a tutti i livelli e possono essere presenti aree di necrosi. Il processo si pu\u00f2 estendere dalla membrana di Bowmann a quella di Descemet (strati della cornea). L'endotelio pu\u00f2 essere interessato da edema, infiltrazione di cellule infiammatorie e, talvolta, al di sotto della lesione stromale \u00e8 visibile un'essudazione fibrinosa. Precipitati sono spesso visibili. A livello dell'umor acqueo si apprezza un Tyndall plasmatico e cellulare (materie circolanti all'interno del bulbo oculare). A livello dell'angolo si ha spesso un edema delle bande trabeculari, con un fenomeno di trabeculite che spiega l'associazione non infrequente di ipertono nei pazienti malati. Fenomeni di interessamento dell'iride e del corpo ciliare sono spesso frequenti, anche se \u00e8 abbastanza raro che lascino segni riconoscibili clinicamente (aree di atrofia iridea). Sinechie posteriori possono essere individuate a causa del processo infiammatorio. \nLa cheratite stromale \u00e8 frequentemente associata alla presenza di un'ulcera epiteliale che coinvolge lo stroma. Queste ulcere possono presentare bordi necrotici ed approfondirsi fino alla perforazione.\nIl virus dell'herpes simplex \u00e8 associato a diverse classi di antigeni: \nOgnuno di questi antigeni pu\u00f2 reagire con anticorpi, complemento o cellule sensibilizzate, dando luogo alla risposta immune.\nSebbene siano state individuate saltuariamente delle particelle virali nello stroma degli occhi affetti da cheratite Herpetica, nella maggior parte dei casi la malattia stromale ha le caratteristiche tipiche di un processo immune piuttosto che quelle di un'infezione. Gli infiltrati, infatti, appaiono composti principalmente da macrofagi e linfociti. \nNei casi di cheratite herpetica stromale necrotizzante si suppone invece che i due fenomeni infettivo ed immune siano presenti allo stesso tempo. \nStudi recenti hanno rilevato sequenze di DNA herpetico in cornee umane che non avevano mai avuto fenomeni clinici riferibili a malattie herpetiche, suggerendo che un'infezione herpetica latente pu\u00f2 essere presente a livello dell'endotelio e dei cheratociti, senza segni clinici. I LATs Durante lo stato di infezione latente il virus dell'Herpes non \u00e8 inattivo, ma produce costantemente RNA virale chiamato Latency Associated Transcripts (LATs).\nQuando \u00e8 in questo stato latente non si possono isolare particelle virali se non si praticano colture di cellule prelevate dal paziente.\nI LATs possono invece essere utili marcatori della presenza di un'infezione herpetica in corso di infezione latente. \nSi sospetta inoltre che i LATs possano giocare un ruolo nella riattivazione della replicazione virale.\nLa presenza di uno stato di infezione latente a livello corneale potrebbe consentire una riattivazione e una replicazione locale del virus, senza necessit\u00e0 di una riattivazione a livello del ganglio. Dati recenti mostrano inoltre che l'infezione latente si pu\u00f2 localizzare a livello delle cellule endoteliali e dei cheratociti ed essere il punto di partenza di una infezione herpetica stromale. \nAlcuni ceppi di Herpes inoltre sembrano mostrare una certa tendenza a dare luogo alla localizzazione stromale della malattia.\nPresentazioni cliniche della cheratite.\nLa maggior parte dei pazienti affetti da una cheratite herpetica stromale presenta un'anamnesi positiva per cheratite herpetica dendritica epiteliale. Qualche volta con un congruo intervallo di tempo tra un fenomeno e l'altro, talvolta in successione senza momenti di reale guarigione. \nIn alcuni soggetti tuttavia, il quadro parte primitivamente come stromale. \nAltre volte ancora una cheratite epiteliale segue a un'infezione ad esordio primitivo stromale. \nLa comparsa di un coinvolgimento stromale rappresenta comunque il passaggio ad uno stadio molto pi\u00f9 grave della malattia, capace di compromettere permanentemente la visione. \nI sintomi, a parte l'offuscamento visivo, sono del tutto aspecifici. Indolenzimento e lacrimazione sono i pi\u00f9 frequenti, spesso difficili da interpretare se visti in uno sfondo di alterazioni strutturali della cornea, sofferenza endoteliale, uveite e pressione oculare elevata. In alcuni casi vi \u00e8 predominanza di fenomeni di infiltrazione infiammatoria ed edema stromale, mentre in altri il quadro \u00e8 prevalentemente quello della neovascolarizzazione e dei fenomeni cicatriziali. \nUna cicatrice biancastra \u00e8 di solito il risultato di questa cheratite e dal momento che il suo trattamento spesso richiede una terapia steroidea \u00e8 bene che sia clinicamente differenziata da un infiltrato infiammatorio. \nTalvolta la formazione della cicatrice \u00e8 preceduta da un assottigliamento o da un ispessimento dello stroma. All'interno della cicatrice si osservano spesso depositi lipidici giallastri o cristallini che possono estendersi quale conseguenza dello stato di \"leakage\" dei neovasi.\nSe vi \u00e8 il rischio che l'estensione degli essudati possa peggiorare la trasparenza della zona centrale della cornea, producendo un peggioramento della visione, pu\u00f2 essere utile tentare la chiusura dei vasi afferenti con il laser ad argon (eseguita sotto copertura antivirale ed antinfiammatoria). I risultati sono spesso discutibili e la procedura \u00e8 in disuso.\nLa cheratite interstiziale.\nIn questa forma \u00e8 presente un'infiltrazione stromale in presenza di un epitelio intatto. L'infiltrazione pu\u00f2 svilupparsi in chiazze singole o multiple e coinvolgere alcuni strati o tutto lo spessore dello stroma. L'evoluzione \u00e8 cronica, di solito indolente e persiste per molti mesi. La caratteristica della mancanza del dolore la fa distinguere tipicamente dalle infiltrazioni presenti nelle infezioni fungine talvolta di aspetto e decorso simile che sono invece caratterizzate da dolore intenso. \nUna neovascolarizzazione corneale che si spinge verso questi infiltrati \u00e8 un reperto classico, che pu\u00f2 comparire in ogni momento, sia precoce che tardivo, ed a qualsiasi livello di profondit\u00e0 dello stroma. I vasi sono circondati da un tessuto granulare di infiltrazione. \nQuando l'infiammazione cessa, questo tessuto granulare scompare ed i vasi possono apparire privi di sangue. La ricanalizzazione di questi vasi \u00e8 il primo segno della riattivazione del processo infiammatorio. \nQuesto tipo di infiammazione \u00e8 ritenuta tipica di una risposta immune tipo antigene/anticorpo mediata dal complemento. Un edema dello stroma pu\u00f2 essere presente, soprattutto in caso di coinvolgimento endoteliale e di solito supera i limiti dell'infiltrazione. Talvolta l'epitelio presenta una sofferenza diffusa che \u00e8 possibile sia legata all'infiammazione, all'ipoestesia, alle anomalie lacrimali o alla tossicit\u00e0 dei farmaci utilizzati. Un coinvolgimento dell'endotelio con tutte le conseguenze del caso, \u00e8 di solito la regola. Le presentazioni cliniche delle cheratiti herpetiche stromali possono assumere caratteristiche particolari quali, l'anello immune, la vasculite limbare e l'uveite.\nL'anello immune.\n\u00c8 un anello biancastro completo o pi\u00f9 spesso incompleto di infiltrazione che compare alla periferia della cornea, separato dal limbus da uno spazio libero apparentemente indenne, che circonda le lesioni stromali. \u00c8 presumibilmente il risultato della deposizione di precipitati della reazione antigene anticorpo ed \u00e8 un chiaro indicatore dello stato di attivit\u00e0 della reazione immune.\nLa vasculite limbare.\nLa vasculite limbare \u00e8 una reazione iperemica edematosa della cornea, associata alla presenza di un albero di neovascolarizzazione focale che si spinge verso gli infiltrati stromali e che pu\u00f2 anche giungere ad interessare due quadranti. Anch'essa rappresenta un segno di attivit\u00e0 immune.\nL'uveite.\nUn'uveite \u00e8 invariabilmente presente nelle fasi attive anche se difficilmente monitorabile per la presenza delle opacit\u00e0 corneali. Se si associa una trabeculite si ha un innalzamento della pressione oculare.\nCheratite disciforme.\n\u00c8 caratterizzata dalla presenza di un'area di edema stromale circoscritta, per lo pi\u00f9 localizzata nelle porzioni centrali o paracentrali della cornea, associata ad un risentimento endoteliale, con precipitati cheratici il quadro \u00e8 indicativo di una reazione immunologica verso le componenti virali o verso cellule endoteliali alterate dall'infezione virale.\nNormalmente l'epitelio non \u00e8 interessato, tuttavia quando il deficit endoteliale \u00e8 marcato o \u00e8 in atto da molto tempo, si possono formare micro e macrobolle epiteliali con fenomeni ulcerativi dell'epitelio. \nSebbene non chiarita con certezza si ritiene che la presenza attiva del virus possa essere una delle caratteristiche dei quadri di cheratite disciforme in particolare quelli che partono come cherato endotelite e sono caratterizzati da una reazione dell'acqueo, mentre pi\u00f9 controversa sarebbe la dimostrazione di virus vitale nei casi a partenza stromale che degenerano in cherato endotelite, nei quali il processo sarebbe prevalentemente immunitario. \nTipicamente si ritiene comunque che il processo infiammatorio nella cheratite disciforme sia cellulo mediato e caratterizzato dalla presenza di linfociti, plasmacellule e leucociti. Essa pu\u00f2 rappresentare quindi il risultato di una reazione immune verso: un'infezione virale dell'epitelio, la presenza di DNA virale nello stroma, un'infezione virale stromale attiva, la presenza di residui virali antigenici nello stroma. Sono stati, inoltre, dimostrati elementi antigenici virali nell'endotelio di cornee con cheratite disciforme.\nCheratite nummulare.\nLa cheratite nummulare \u00e8 un'infiammazione virale che provoca la formazione, al centro della cornea, di opacit\u00e0 discoidi. Si caratterizza per la presenza di infiltrato infiammatorio sopra e sotto la membrana di Bowman corneale che determina la comparsa di lesioni multiple biancastre e granulari circoscritte da opacit\u00e0 corneali diffuse. \u00c8 una complicanza frequente delle cheratiti da virus come influenza, morbillo, scarlattina, varicella/herpes zoster.\nCheratite stromale necrotizzante.\nLa cheratite stromale necrotizzante si manifesta come un'infiltrazione bianco-giallastra nello stroma corneale. L'infiltrazione e la necrosi sono le caratteristiche cliniche predominanti. Di solito questo tipo di presentazione avviene in cornee precedentemente affette da una cheratite herpetica. Pu\u00f2 essere, quindi, l'evoluzione di una cheratite epiteliale, di una forma stromale disciforme, di una stromale superficiale o di qualsiasi combinazione di forme. \nSecondo alcuni i segni clinici che \nindicherebbero la presenza di virus vitale in Camera Anteriore sarebbero:\nNei casi pi\u00f9 lievi gli infiltrati appaiono localizzati, ma nei casi pi\u00f9 gravi si presenta un aspetto simile ad un ascesso con un infiltrato bianco giallastro che occupa quasi l'intero spessore stromale. \nSpesso si forma un'ulcerazione dell'epitelio soprastante con edema e neovascolarizzazione. Un'uveite pi\u00f9 o meno grave \u00e8 la regola, talvolta con ipopion e ipertensione oculare. \nUna superinfezione batterica o da fungo, cos\u00ec come una perforazione corneale rappresentano possibili complicazioni. Si ritiene che la cheratite stromale necrotizzante rappresenti un'infezione virale diretta dello stroma associata o seguita da una risposta immune. \n\u00c8 quindi evidente che esiste una variabilit\u00e0 nell'aspetto della cornea durante la cheratite herpetica stromale ed \u00e8 indispensabile saper riconoscere dall'aspetto della presentazione il livello di attivit\u00e0 del processo e quindi il rischio per il paziente. Cos\u00ec una cheratite stromale superficiale e in assenza di neovascolarizzazione rappresenta un fenomeno relativamente leggero mentre un'infiltrazione a tutto spessore associata a un'uveite \u00e8 un fenomeno che rappresenta un considerevole rischio per la salute dell'occhio.\nTerapia delle cheratiti herpetiche stromali.\nIl trattamento della malattia stromale e della cheratite disciforme \u00e8 molto complesso e talvolta richiede procedimenti chirurgici quale la cheratoplastica perforante che tuttavia ha in questa patologia una percentuale di successi a lungo termine assai pi\u00f9 bassa della media. \nLa somministrazione di corticosteroidi \u00e8 un punto molto delicato nella terapia dell'herpes stromale, mentre il loro uso \u00e8 assolutamente controindicato nella cheratite epiteliale, la terapia con steroidi topici in associazione con gli antivirali \u00e8 un punto cardine della terapia dell'herpes stromale. \nIl presupposto \u00e8 che \u00e8 estremamente importante ridurre il pi\u00f9 possibile l'infiammazione a livello della cornea, dal momento che l'infiammazione, alterando i rapporti tra le fibre collagene e la matrice pu\u00f2 ridurre la trasparenza della struttura. \nL'infiammazione nell'herpes stromale ha origini immunologiche ed \u00e8 quindi logico combatterla con sistemi immunodepressivi. \nGli steroidi possono modificare la risposta immune in modi differenti:\nGli steroidi sono in realt\u00e0 associati a una quantit\u00e0 di complicazioni che devono essere tenute presenti ogni qualvolta si prospetta la loro utilizzazione in una cheratite herpetica.\nUn aumento della pressione oculare non riconosciuto non \u00e8 un'evenienza difficile, perch\u00e9 si pu\u00f2 avere qualche riserva a misurare il tono oculare in un paziente con cheratite; questo pu\u00f2 avere effetti devastanti per il nervo ottico ed il recupero funzionale del paziente. \nLa formazione di cataratte sottocapsulari posteriori \u00e8 una complicazione di ogni terapia steroidea topica prolungata. \nL'effetto rimbalzo con una ripresa dell'infiammazione \u00e8 quasi costantemente osservabile nel caso gli steroidi vengano ridotti o sospesi.\nTalvolta pu\u00f2 essere un fatto molto grave responsabile di fenomeni di perforazione corneale, sembrerebbe che si abbia un'iperproduzione di anticorpi verso gli antigeni dell'herpes. \nCi\u00f2 nondimeno, anche se pericolosa potenzialmente, la terapia steroidea \u00e8 un tempo fondamentale dell'approccio alla cheratite stromale herpetica.\nNelle infezioni epiteliali vi \u00e8 molto spesso un coinvolgimento dello stroma anteriore, in cui si apprezza un edema del tessuto nella regione sottostante la membrana di Bowman, qualche zona di necrosi e un'infiltrazione di cellule infiammatorie, per lo pi\u00f9 leucociti. Normalmente questo tipo di coinvolgimento stromale lascia opacit\u00e0 minime, ma pu\u00f2 residuare un'irregolarit\u00e0 della superficie corneale che pu\u00f2 permanere anche mesi. Se \u00e8 possibile, tuttavia, \u00e8 opportuno astenersi dall'utilizzare cortisone in queste forme, dal momento che nei soggetti che hanno usato cortisone nel trattamento della forma epiteliale si osserva una pi\u00f9 facile conversione a malattia herpetica stromale.\nIl vaccino per la cheratite.\nUna proposta interessante \u00e8 la possibilit\u00e0 di utilizzare vaccini nel tentativo di ridurre la frequenza e l'aggressivit\u00e0 delle recidive, sebbene questi vaccini siano sul mercato da diverso tempo, con report di impressioni cliniche anche molto favorevoli, mancano ancora i risultati di un trial clinico affidabile che ne confermino la reale attivit\u00e0."}
{"id": "1267300", "revid": "525063", "url": "https://it.wikipedia.org/wiki?curid=1267300", "title": "Wampp", "text": ""}
{"id": "1267307", "revid": "226458", "url": "https://it.wikipedia.org/wiki?curid=1267307", "title": "Mitterlabill", "text": "Mitterlabill \u00e8 una frazione di 197 abitanti del comune austriaco di Schwarzautal, nel distretto di Leibnitz (Stiria). Gi\u00e0 comune autonomo del distretto di S\u00fcdoststeiermark, il 1\u00ba gennaio 2015 \u00e8 stato fuso con gli altri comuni soppressi di Breitenfeld am Tannenriegel, Hainsdorf im Schwarzautal, Schwarzau im Schwarzautal e Wolfsberg im Schwarzautal per costituire il nuovo comune mercato (\"Marktgemeinde\")."}
{"id": "1267312", "revid": "1632387", "url": "https://it.wikipedia.org/wiki?curid=1267312", "title": "The Sky's Gone Out", "text": "The Sky's Gone Out \u00e8 il terzo album in studio del gruppo gothic rock britannico Bauhaus, pubblicato nel 1982 dalla Beggars Banquet Music.\nIl disco.\nLa traccia che apre l'album, \"Third Uncle\", \u00e8 una cover dell'omonimo brano di Brian Eno pubblicato nel 1974 nell'album \"Taking Tiger Mountain (By Strategy)\".\nTracce.\nTesti e musiche dei Bauhaus, eccetto ove indicato."}
{"id": "1267313", "revid": "1776051", "url": "https://it.wikipedia.org/wiki?curid=1267313", "title": "M\u00fchldorf bei Feldbach", "text": "M\u00fchldorf bei Feldbach \u00e8 una frazione di 3 125 abitanti del comune austriaco di Feldbach, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Feldbach assieme agli altri comuni soppressi di Auersbach, Gniebing-Wei\u00dfenbach, Gossendorf, Leitersdorf im Raabtal e Raabau.\nStoria.\nDurante la Prima Guerra Mondiale, nel territorio di M\u00fchldorf era stato edificato un distaccamento del Campo di concentramento di Feldbach. Tuttora sono visibili alcuni resti del campo nel monte Steinberg."}
{"id": "1267317", "revid": "110157", "url": "https://it.wikipedia.org/wiki?curid=1267317", "title": "Oberdorf am Hochegg", "text": "Oberdorf am Hochegg \u00e8 una frazione di 727 abitanti del comune austriaco di Kirchberg an der Raab, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Kirchberg an der Raab assieme agli altri comuni soppressi di Fladnitz im Raabtal e Studenzen e alla localit\u00e0 di Oberstorcha, gi\u00e0 frazione del comune di Oberstorcha (a sua volta soppresso)."}
{"id": "1267318", "revid": "543975", "url": "https://it.wikipedia.org/wiki?curid=1267318", "title": "Episodi di A cuore aperto (quarta stagione)", "text": ""}
{"id": "1267322", "revid": "110157", "url": "https://it.wikipedia.org/wiki?curid=1267322", "title": "Oberstorcha", "text": "Oberstorcha \u00e8 stato un comune austriaco nel distretto di S\u00fcdoststeiermark (fino al 31 dicembre 2012 distretto di Feldbach), in Stiria. \u00c8 stato soppresso il 31 dicembre 2014 e dal 1\u00ba gennaio 2015 il suo territorio \u00e8 stato ripartito tra i comuni di Paldau (frazioni di Reith e Unterstorcha) e di Kirchberg an der Raab (frazione di Oberstorcha)."}
{"id": "1267325", "revid": "436907", "url": "https://it.wikipedia.org/wiki?curid=1267325", "title": "Another Brick in the Wall", "text": "Another Brick in the Wall \u00e8 un brano musicale del gruppo musicale britannico Pink Floyd, suddiviso in tre parti e contenuto nell'undicesimo album in studio \"The Wall\", pubblicato il 30 novembre 1979.\nParte 1.\nComposizione.\nLa canzone ha un tono tranquillo e pacato, eccetto un breve, ma chiaro, aumento del tono della voce verso la fine della parte cantata del brano, al termine della quale inizia un lungo e sommesso assolo di chitarra elettrica.\nTrama.\nSeguendo ci\u00f2 che viene raccontato nella canzone \"The Thin Ice\", Pink, il protagonista, cresce e capisce che il padre \u00e8 morto in guerra. Questo lo distrugge moralmente e fa s\u00ec che cominci a costruire \"The Wall\", vale a dire \"Il Muro\".\nVersione video.\nNella scena che apre il filmato si vede la madre di Pink che prega in una chiesa piangendo la morte del marito in guerra, mentre Pink gioca con il modellino di un aereo. Poi, usciti, Pink sale su una giostra, ma quando l'uomo che lo ha aiutato a salire si allontana con il figlio, Pink lo segue e tenta di prenderlo per mano. Viene respinto pi\u00f9 volte e, alla fine, si siede da solo su un'altalena. Ci\u00f2 sta a simboleggiare la dolorosa mancanza di una figura paterna, che contribuir\u00e0 all'inizio della costruzione del muro.\nParte 2.\nLa seconda parte di \"Another Brick in the Wall\" \u00e8 un brano di protesta contro la rigida istruzione in generale, e in particolare contro i collegi scolastici.\nEssa fu pubblicata come singolo nel 1979 e conquist\u00f2 la cima delle classifiche nel Regno Unito per cinque settimane, negli Stati Uniti per quattro settimane, nella Germania Ovest, in Austria, Australia, Canada, Danimarca, Finlandia, Francia, Irlanda, Israele, Nuova Zelanda, Norvegia, Portogallo, Sudafrica, Svezia e Svizzera, il secondo posto in Italia e Spagna ed il quarto nei Paesi Bassi. Per questo brano, inoltre, i Pink Floyd ricevettero una candidatura al Grammy Award per la migliore esecuzione di un duo o un gruppo rock, ma persero contro \"Against the Wind\" di Bob Seger. Inoltre il brano \u00e8 classificato al 375 posto nella lista dei 500 migliori brani musicali secondo Rolling Stone.\nNel 1980 la canzone fu adottata come inno dagli studenti neri durante la rivolta di Elsie's River, in Sudafrica, per protestare contro la propaganda razziale. Il 2 maggio dello stesso anno la canzone fu censurata in quello stato.\nComposizione.\nAll'interno dell'album, \"Another Brick in the Wall Part 2\" forma un tutt'uno con il brano precedente \"The Happiest Days of Our Lives\", collegato ad esso con un urlo di Roger Waters (molto simile a quello presente nel brano \"Careful with That Axe, Eugene\").\nNel brano la batteria ed il basso sono in primo piano e, in sottofondo, \u00e8 possibile sentire la chitarra elettrica di David Gilmour, il quale esegue un lungo assolo nel finale del brano. Per incidere quest'ultimo, il chitarrista impieg\u00f2 una Gibson Les Paul \"Gold Top\" del 1956 dotata di pickup P-90. Al termine del brano \u00e8 possibile ascoltare i tipici suoni di un cortile di una scuola e degli insegnanti che riprendono alcuni ragazzi; il brano termina con lo squillo di un telefono e un profondo sospiro, i quali fanno da preludio a \"Mother\".\nCoro degli studenti.\nPer \"Another Brick in the Wall Part 2\" i Pink Floyd ingaggiarono un coro di ragazzi composto dagli studenti di musica del professor Alun Renshaw dell'Islington Green School. Bench\u00e9 la scuola avesse ricevuto una somma forfettaria di 1000 sterline, non ci fu nessun accordo con i componenti del coro riguardo ai diritti d'autore sulle copie del brano vendute e, con la legge inglese sul copyright del 1996, essi acquisirono il diritto di guadagnare la quota che spettava loro e la rivendicarono. .\nTrama.\nDopo essere stato ingiustamente vessato e sgridato dal suo maestro, Pink sogna il giorno in cui i ragazzi avrebbero cominciato a protestare insorgendo contro gli insegnanti troppo severi. Nel contesto metaforico dell'album, gli insegnanti sono visti da Pink come l'ennesimo mattone del suo muro psicologico.\nVersione video.\nDopo essere stato rimproverato e preso in giro dal suo insegnante (\"The Happiest Days of Our Lives\") Pink inizia a fantasticare durante la lezione. Immagina un'immensa fila di studenti, privi di volto, che marciano al ritmo della canzone lungo un sentiero che li porta verso un enorme tritacarne. Quando inizia l'assolo di chitarra di Gilmour gli studenti in marcia si ribellano e distruggono l'edificio scolastico usando dei martelli e, infine, lo incendiano. Il filmato si conclude con Pink che si accarezza la mano che il professore ha colpito con un righello.\nParte 3.\nComposizione.\nLa terza parte \u00e8 la parte pi\u00f9 corta di \"Another Brick in the Wall\". \u00c8 quasi del tutto simile alla prima parte, ma ha toni pi\u00f9 forti. Lo strumento che prevale \u00e8 il basso e nel brano non viene eseguito alcun assolo di chitarra.\nTrama.\nPink decide di finire il muro a causa della rabbia scaturita in lui dopo il tradimento della moglie, giudicando di non aver bisogno di nulla e riducendo tutti i suoi conoscenti a semplici mattoni nel muro.\nVersione video.\nIl filmato inizia con Pink che distrugge il suo televisore con una chitarra elettrica. Il brano, poi, \u00e8 accompagnato da una serie di sequenze che mostrano gli eventi che hanno contribuito alla costruzione del muro. Molte delle immagini sono state tratte dal filmato, non incluso nel film, del brano \"Hey You\"."}
{"id": "1267327", "revid": "729019", "url": "https://it.wikipedia.org/wiki?curid=1267327", "title": "Battaglia di Krasnoi", "text": "La battaglia di Krasnoi fu combattuta tra il 15 e il 18 novembre 1812, nell'ultima fase della ritirata della Grande Armata di Napoleone dalla Russia; fu caratterizzata da una serie successiva di confusi e drammatici scontri combattuti dai resti dei vari corpi d'armata francesi che tentavano di superare gli sbarramenti organizzati dai russi lungo la strada maestra di Smolensk e continuare la ritirata.\nIl generale russo Mikhail Illarionovich Kutuzov non mostr\u00f2 la necessaria energia e le truppe russe, guidate sul campo dal generale Miloradovi\u010d, non riuscirono a distruggere le colonne francesi in ritirata; Napoleone e i suoi marescialli riuscirono ad evitare la distruzione e a riprendere la ritirata, anche se subirono pesanti perdite. Il numero di sbandati della Grande Armata crebbe e molti reparti si disgregarono; solo grazie alla resistenza di alcune formazioni ancora combattive e soprattutto all'intervento della Guardia imperiale, i francesi sfuggirono dalla trappola."}
{"id": "1267331", "revid": "110157", "url": "https://it.wikipedia.org/wiki?curid=1267331", "title": "Paldau", "text": "Paldau \u00e8 un comune austriaco di 3 073 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Perlsdorf e le localit\u00e0 di Kohlberg, gi\u00e0 frazione del comune soppresso di Kohlberg, e di Reith e Unterstorcha, gi\u00e0 frazioni del comune soppresso di Oberstorcha."}
{"id": "1267332", "revid": "110157", "url": "https://it.wikipedia.org/wiki?curid=1267332", "title": "Perlsdorf", "text": "Perlsdorf \u00e8 una frazione di 280 abitanti del comune austriaco di Paldau, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Paldau assieme alle localit\u00e0 di Kohlberg, gi\u00e0 frazione del comune soppresso di Kohlberg, e di Reith e Unterstorcha, gi\u00e0 frazioni del comune soppresso di Oberstorcha."}
{"id": "1267333", "revid": "110157", "url": "https://it.wikipedia.org/wiki?curid=1267333", "title": "Pertlstein", "text": "Pertlstein \u00e8 una frazione di 811 abitanti del comune austriaco di Fehring, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Fehring assieme agli altri comuni soppressi di Hatzendorf, Hohenbrugg-Weinberg e Johnsdorf-Brunn."}
{"id": "1267334", "revid": "114520462", "url": "https://it.wikipedia.org/wiki?curid=1267334", "title": "Faggen", "text": "Faggen \u00e8 un comune austriaco di 378 abitanti (1 gennaio 2019) nel distretto di Landeck, in Tirolo."}
{"id": "1267335", "revid": "648655", "url": "https://it.wikipedia.org/wiki?curid=1267335", "title": "Motore toroidale", "text": "Il motore toroidale o anche motore toroidale Taurozzi \u00e8 un motore a combustione interna, dove i pistoni ruotano in una camera toroidale. \nAd oggi nessun progetto di motore toroidale \u00e8 mai entrato in produzione effettiva.\nI progetti sono in genere semplici e con poche parti mobili. \nIl motore toroidale ha un'efficienza teorica molto alta, il che, secondo gli inventori, lo rende interessante.\nUn esemplare di motore definito come \"trochilico\" (circolare) \u00e8 il \"Massive Yet Tiny\" di Angel Labs.\n venne inventato il motore a pistoni opposti rotativi (R.O.P.E.); vennero costruiti un modello e un prototipo che ne dimostravano i principi dinamici. \nUn R.O.P.E. \u00e8 pi\u00f9 piccolo, leggero e semplice di un normale motore a pistoni. Inoltre, poich\u00e9 resiste bene al calore, pu\u00f2 bruciare combustibili alternativi come etanolo e metanolo."}
{"id": "1267336", "revid": "110157", "url": "https://it.wikipedia.org/wiki?curid=1267336", "title": "Petersdorf II", "text": "Petersdorf II \u00e8 una frazione di 877 abitanti del comune austriaco di Sankt Marein bei Graz, nel distretto di Graz-Umgebung (Stiria). Gi\u00e0 comune autonomo appartenente al distretto di S\u00fcdoststeiermark (e in precedenza a quello di Feldbach), il 1\u00ba gennaio 2015 \u00e8 stato aggregato a Sankt Marein bei Graz assieme all'altro ex comune di Krumegg."}
{"id": "1267337", "revid": "287204", "url": "https://it.wikipedia.org/wiki?curid=1267337", "title": "Fendels", "text": "Fendels \u00e8 un comune austriaco di 253 abitanti (1\u00ba gennaio 2019) nel distretto di Landeck, in Tirolo."}
{"id": "1267338", "revid": "14480", "url": "https://it.wikipedia.org/wiki?curid=1267338", "title": "Piccola orchestra Avion Travel", "text": ""}
{"id": "1267339", "revid": "1494169", "url": "https://it.wikipedia.org/wiki?curid=1267339", "title": "Oggetti non stellari nella costellazione della Bussola", "text": "Principali oggetti non stellari presenti nella costellazione della Bussola."}
{"id": "1267342", "revid": "110157", "url": "https://it.wikipedia.org/wiki?curid=1267342", "title": "Pirching am Traubenberg", "text": "Pirching am Traubenberg \u00e8 un comune austriaco di 2 580 abitanti nel distretto di S\u00fcdoststeiermark, in Stiria. Il 1\u00ba gennaio 2015 ha inglobato i comuni soppressi di Edelstauden e Frannach."}
{"id": "1267343", "revid": "1793900", "url": "https://it.wikipedia.org/wiki?curid=1267343", "title": "Fiss", "text": "Fiss \u00e8 un comune austriaco di 1 007 abitanti nel distretto di Landeck, in Tirolo. Stazione sciistica, fa parte del comprensorio Serfaus\u2013Fiss\u2013Ladis."}
{"id": "1267345", "revid": "146644", "url": "https://it.wikipedia.org/wiki?curid=1267345", "title": "RARE", "text": ""}
{"id": "1267348", "revid": "298055", "url": "https://it.wikipedia.org/wiki?curid=1267348", "title": "Popoli delle Cronache di Narnia", "text": ""}
{"id": "1267349", "revid": "2215223", "url": "https://it.wikipedia.org/wiki?curid=1267349", "title": "Baba Jaga", "text": "Baba Jaga (, pronuncia ) \u00e8 una creatura leggendaria della mitologia slava, in particolare di quella russa, divenuta in epoca contemporanea un personaggio fiabesco. Oltre che nelle fiabe russe, si trova anche in quelle polacche, slovacche e ceche. Inoltre, si tratta di un personaggio dei rituali magici nelle vecchie terre slave della Carinzia in Austria, di un personaggio carnevalesco in Montenegro e di uno spirito della notte in Serbia, Croazia e Bulgaria.\nMostruosa vecchietta dotata di poteri magici e vari oggetti incantati, spesso paragonata a una strega o a un'incantatrice, \u00e8 un personaggio per lo pi\u00f9 negativo che a volte agisce in qualit\u00e0 di aiutante del protagonista del mito, spesso con funzioni iniziatiche. Si tratta di una delle figure pi\u00f9 enigmatiche e controverse del panorama mitologico europeo, la cui origine risale probabilmente all'Et\u00e0 proto-storica.\nEtimologia.\nIl glottologo e slavista tedesco Max Vasmer fa risalire il nome \u00c2g\u00e0 al protoslavo* (j)ega, riflessi appartenenti\u00a0dal serbocroato. Jeza \"rabbia\", jeziti \"far arrabbiare\" in sloveno. Jeze \"lamia\" in ceco. Jezinka \"strega della foresta, malvagia baba\", in polacco. Jedza \"strega baba \u00c2g\u00e0, perfida baba\", Jedzic sie \"arrabbiarsi\" ecc. Tuttavia nella lingua russa c'\u00e8 un'affinit\u00e0 con tutti gli esempi riportati dalle lingue slave: \u00e2sva [piaga], il che mette in discussione l'esistenza di un rapporto tra il nome \u00c2g\u00e0 e gli esempi riportati dalle lingue slave. \u00c8 anche possibile l'eventuale etimologia per cui l'antica denominazione \u00e8 stata assimilata e rivalutata dagli slavi e accostata ai derivati del protoslavo (j)eg\u0430 (etimologia popolare), il che spiega lo spostamento, espresso dalla variante con a-z-l-\u017e nelle lingue slave occidentali (il nome \u00e8 reinterpretato), e la presenza della variante -g- nella lingua russa (il nome non \u00e8 reinterpretato). Vasmer accosta la parola, oltre che alle lingue slave, anche a quelle baltiche, all'inglese e all'islandese, rifiutando il collegamento con le lingue turche, l'indiano, l'albanese e il latino.\nGli etimologi accostano il protoslavo \u00c2g\u00e0 con l'immagine di serpenti e rettili, il che indica l'origine ctonia del personaggio.\nIl viaggiatore scozzese Giles Fletcher il Vecchio nel 1588 fece menzione scritta della Baba \u00c2g\u00e0 nel suo libro \"Of the Russe Common Wealth\". Egli aveva letto circa il culto degli idoli \"d'oro o \u00c2g\u00e0 Baba\" arrivato nel territorio di Perm' dai Samoiedi, scopr\u00ec che era una \"favola senza senso\". Nella fiaba \"Il principe Iv\u00e0n e M\u00e0r'a Morevna\" vive \u00c2g\u00e0 \u00c2gi\u0161na (Baba \u00c2g\u00e0, \"gamba d'osso\") in una terra lontana, in un regno lontano, non distante dal mare oltre il fiume ardente, dove possiede una mandria di cavalli possenti. La \u00c2g\u00e0 \u00e8 madre di tre figlie demoniache (a volte di una principessa, la meravigliosa promessa sposa del protagonista) e di un serpente che viene ucciso del protagonista della fiaba. Vladimir Ivanovi\u010d Dal' aggiunge: \u00abHa il capo scoperto ed \u00e8 in maniche di camicia, senza cintura: due segni di grande sciattezza.\u00bb.\nIl linguista ed antropologo russo Vladimir Jakovlevi\u010d Propp identifica tre tipi di Baba Jaga: la donatrice che d\u00e0 all'eroe un cavallo incantato o un oggetto magico, la rapitrice di bambini e la guerriera combattendo contro cui \u00abnon per la vita ma per la morte\u00bb l'eroe delle fiabe passa a un altro livello di maturit\u00e0. Invece la malignit\u00e0 e l'aggressivit\u00e0 della Baba Jaga non sono i suoi tratti dominanti bens\u00ec manifestazioni della sua natura irrazionale e indeterminata. La duplice natura della Baba Jaga nel folklore \u00e8 legata, in primo luogo, con il personaggio della padrona della foresta che bisogna blandire e, in secondo luogo, con il personaggio della creatura malvagia che fa sedere i bambini sulla pala per arrostirli. Questa immagine di Baba Jaga \u00e8 riconducibile alla funzione delle sacerdotesse che conducono gli adolescenti attraverso un rito di iniziazione. Cos\u00ec, in molte fiabe, Baba Jaga vuole mangiare l'eroe o, dopo aver mangiato e bevuto, lo lascia andare dandogli un gomitolo o alcuni segreti della sua conoscenza. Altre volte l'eroe riesce a fuggire.\nFolklore russo.\nNei racconti russi impersona una vecchia strega che si sposta volando su un mortaio, utilizzando il pestello come timone, e che cancella i sentieri nei boschi con una scopa di betulla d'argento. Vive in una capanna sopraelevata che poggia su due zampe di gallina, servita dai suoi servi invisibili. Il buco della serratura del portello anteriore \u00e8 costituito da una bocca riempita di denti taglienti; le mura esterne sono fatte di ossa umane. In una variante della leggenda la casa non rivela la posizione della porta finch\u00e9 non viene pronunciata una frase magica.\nBaba Jaga a volte \u00e8 indicata come cattiva e a volte come fonte di consiglio. Ci sono storie in cui la si vede aiutare le persone nelle loro ricerche e storie in cui rapisce i bambini per mangiarli. Cercare il suo aiuto \u00e8 solitamente un'azione pericolosa e sono assolutamente necessarie preparazione e purezza dello spirito.\n\"La leggenda dei tre cavalieri\": A questa figura si collega la leggenda dei tre cavalieri: il Cavaliere bianco, su un cavallo bianco con la bardatura bianca, che rappresenta il giorno; il Cavaliere rosso che rappresenta il sole; il Cavaliere nero che rappresenta la notte. Baba Jaga parla di loro a chi la interroga e pu\u00f2 uccidere l'ospite che vuole sapere dei suoi servi invisibili.\n\"Vasilisa la Bella\": nella storia popolare di \"Vasilisa la Bella\" la fanciulla viene mandata a chiedere consiglio a Baba Jaga e viene schiavizzata dalla strega. Tuttavia i servi invisibili (un gatto, un cane, un cancello e un albero) aiutano Vasilisa a fuggire perch\u00e9 \u00e8 stata gentile con loro. Alla fine della fiaba Baba Jaga \u00e8 trasformata in un pellicano. In un'altra versione della storia, registrata da Aleksander Afanas'ev (1862), a Vasilisa sono comandate tre missioni impossibili che tuttavia riesce a completare per mezzo di una bambola magica donatale da sua madre. Similmente, in un'altra fiaba, il principe Ivan \u00e8 aiutato contro Baba Jaga dagli animali che ha risparmiato.\nFolklore polacco.\nLa Baba Jaga del folklore polacco differisce leggermente; una delle differenze \u00e8 che la casa ha soltanto una zampa di gallina. Inoltre le streghe dispettose che vivono nelle case di pan di zenzero sono comunemente chiamate Baba Jaga. Nella fiaba \"La piuma di Finist\" il \"Falco\", l'eroe, viene a contatto con tre Baba Jaga. Tali figure sono solitamente benevole e danno all'eroe consigli o strumenti magici.\nNella cultura di massa.\nIl personaggio \u00e8 ripreso frequentemente nella cultura di massa, in particolare in ambientazioni fantasy, non solo da autori dell'area slava."}
{"id": "1267350", "revid": "287204", "url": "https://it.wikipedia.org/wiki?curid=1267350", "title": "Flie\u00df", "text": "Flie\u00df \u00e8 un comune austriaco di 3.051 abitanti (1\u00ba gennaio 2019) nel distretto di Landeck, in Tirolo."}
{"id": "1267358", "revid": "110157", "url": "https://it.wikipedia.org/wiki?curid=1267358", "title": "Flirsch", "text": "Flirsch \u00e8 un comune austriaco di 961 abitanti nel distretto di Landeck, in Tirolo."}
{"id": "1267359", "revid": "767487", "url": "https://it.wikipedia.org/wiki?curid=1267359", "title": "Poppendorf (Gnas)", "text": "Poppendorf \u00e8 una frazione di 689 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Aug-Radisch, Baumgarten bei Gnas, Grabersdorf, Maierdorf, Raning, Tr\u00f6ssing e Unterauersbach e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1267360", "revid": "1793900", "url": "https://it.wikipedia.org/wiki?curid=1267360", "title": "Galt\u00fcr", "text": "Galt\u00fcr \u00e8 un comune austriaco di 772 abitanti nel distretto di Landeck, in Tirolo. Stazione sciistica specializzata nello sci alpino, ha ospitato tra l'altro tappe della Coppa Europa.\nIl 23 febbraio 1999 una valanga di vaste proporzioni si abbatt\u00e9 su parte dell'abitato, distruggendo e ricoprendo diverse abitazioni, e causando 31 vittime"}
{"id": "1267361", "revid": "110157", "url": "https://it.wikipedia.org/wiki?curid=1267361", "title": "Raabau", "text": "Raabau \u00e8 una frazione di 572 abitanti del comune austriaco di Feldbach, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Feldbach assieme agli altri comuni soppressi di Auersbach, Gniebing-Wei\u00dfenbach, Gossendorf, Leitersdorf im Raabtal e M\u00fchldorf bei Feldbach."}
{"id": "1267362", "revid": "760369", "url": "https://it.wikipedia.org/wiki?curid=1267362", "title": "Passo di Santa Caterina", "text": ""}
{"id": "1267363", "revid": "110157", "url": "https://it.wikipedia.org/wiki?curid=1267363", "title": "Grins", "text": "Grins \u00e8 un comune austriaco di 1 407 abitanti nel distretto di Landeck, in Tirolo."}
{"id": "1267364", "revid": "1318658", "url": "https://it.wikipedia.org/wiki?curid=1267364", "title": "Campionato CONCACAF 1963", "text": "Il Campionato CONCACAF 1963 \u00e8 stata la 1\u00aa edizione di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato in El Salvador dal 23 marzo al 7 aprile 1963 nelle citt\u00e0 di San Salvador e Santa Ana. Le otto squadre partecipanti furono divise in due gironi da quattro; le prime due di ogni girone passavano in un girone finale che decretava poi la vincitrice del torneo. Il trofeo fu vinto dalla Costa Rica, che sconfisse per 4-1 i padroni di casa di El Salvador nello scontro decisivo.\nStatistiche.\nClassifica marcatori.\n8 reti\n4 reti\n3 reti\n2 reti\n1 rete\nAutoreti"}
{"id": "1267365", "revid": "110157", "url": "https://it.wikipedia.org/wiki?curid=1267365", "title": "Raning", "text": "Raning \u00e8 una frazione di 797 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Aug-Radisch, Baumgarten bei Gnas, Grabersdorf, Maierdorf, Poppendorf, Tr\u00f6ssing e Unterauersbach e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1267367", "revid": "104458", "url": "https://it.wikipedia.org/wiki?curid=1267367", "title": "Ischgl", "text": "Ischgl \u00e8 un comune austriaco di 1 580 abitanti nel distretto di Landeck, in Tirolo. \nSituato nella Paznaunertal, \u00e8 attrezzata con la stazione sciistica Silvretta Arena, collegata con la stazione sciistica svizzera di Samnaun; ha ospitato tra l'altro tappe della Coppa del Mondo di snowboard, della Coppa Europa di sci alpino e i Campionati austriaci di sci alpino 1997. \u00c8 stato anche sede del torneo di tennis Ischgl Challenger."}
{"id": "1267369", "revid": "729019", "url": "https://it.wikipedia.org/wiki?curid=1267369", "title": "Battaglia di Tarutino", "text": "La battaglia di Tar\u00f9tino () fu combattuta nel corso della campagna di Russia di Napoleone. La battaglia \u00e8 spesso definita anche \"battaglia di Vinkovo\" o \"battaglia di \u010cerni\u0161nja\" dal locale fiume. Alcuni storici ritengono che la seconda denominazione sia pi\u00f9 appropriata in quanto il villaggio di Tar\u00f9tino si trovava ad 8 km dallo svolgersi degli eventi. Nello scontro truppe russe sotto il comando di Levin August von Bennigsen sconfissero le forze francesi guidate dal re di Napoli Gioacchino Murat, che riusc\u00ec a fuggire rischiando di essere preso prigioniero."}
{"id": "1267370", "revid": "375872", "url": "https://it.wikipedia.org/wiki?curid=1267370", "title": "Riegersburg", "text": "Riegersburg \u00e8 un comune austriaco di 4 952 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Breitenfeld an der Rittschein, Kornberg bei Riegersburg e L\u00f6dersdorf."}
{"id": "1267371", "revid": "2084998", "url": "https://it.wikipedia.org/wiki?curid=1267371", "title": "Kappl", "text": "Kappl \u00e8 un comune austriaco di 2 634 abitanti nel distretto di Landeck, in Tirolo. Stazione sciistica, ha ospitato tra l'altro tappe della Coppa Europa di sci alpino."}
{"id": "1267372", "revid": "110157", "url": "https://it.wikipedia.org/wiki?curid=1267372", "title": "Sankt Anna am Aigen", "text": "Sankt Anna am Aigen \u00e8 un comune austriaco di 2 357 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Frutten-Gie\u00dfelsdorf."}
{"id": "1267374", "revid": "110157", "url": "https://it.wikipedia.org/wiki?curid=1267374", "title": "Sankt Stefan im Rosental", "text": "Sankt Stefan im Rosental \u00e8 un comune austriaco di 4\u00a0004 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Glojach."}
{"id": "1267376", "revid": "110157", "url": "https://it.wikipedia.org/wiki?curid=1267376", "title": "Kaunerberg", "text": "Kaunerberg \u00e8 un comune austriaco di 425 abitanti nel distretto di Landeck, in Tirolo."}
{"id": "1267379", "revid": "226458", "url": "https://it.wikipedia.org/wiki?curid=1267379", "title": "Schwarzau im Schwarzautal", "text": "Schwarzau im Schwarzautal \u00e8 una frazione di 622 abitanti del comune austriaco di Schwarzautal, nel distretto di Leibnitz (Stiria). Gi\u00e0 comune autonomo del distretto di S\u00fcdoststeiermark, il 1\u00ba gennaio 2015 \u00e8 stato fuso con gli altri comuni soppressi di Breitenfeld am Tannenriegel, Hainsdorf im Schwarzautal, Mitterlabill e Wolfsberg im Schwarzautal per costituire il nuovo comune mercato (\"Marktgemeinde\")."}
{"id": "1267380", "revid": "301156", "url": "https://it.wikipedia.org/wiki?curid=1267380", "title": "Kaunertal", "text": "Kaunertal \u00e8 un comune austriaco di 593 abitanti nel distretto di Landeck, in Tirolo. Stazione sciistica, ha ospitato tra l'altro tappe della Coppa Europa di sci alpino.\nIl territorio comunale \u00e8 sede della Kaunertaler Gletscherstra\u00dfe, una delle strade pi\u00f9 alte d'Europa."}
{"id": "1267382", "revid": "226458", "url": "https://it.wikipedia.org/wiki?curid=1267382", "title": "Stainz bei Straden", "text": "Stainz bei Straden \u00e8 una frazione di 943 abitanti del comune austriaco di Straden, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Straden assieme agli altri comuni soppressi di Hof bei Straden e Krusdorf."}
{"id": "1267383", "revid": "110157", "url": "https://it.wikipedia.org/wiki?curid=1267383", "title": "Kauns", "text": "Kauns \u00e8 un comune austriaco di 496 abitanti nel distretto di Landeck, in Tirolo."}
{"id": "1267384", "revid": "1318658", "url": "https://it.wikipedia.org/wiki?curid=1267384", "title": "Yunnan", "text": "Lo Yunnan () \u00e8 una provincia della Cina, situata nell'estremo sud-ovest della nazione. La capitale della provincia \u00e8 Kunming (). Lo Yunnan \u00e8 molto famoso per la sua diversit\u00e0 culturale e biologica.\nConfina a sud-est con Vietnam e Laos, a ovest con la Birmania, a nord-ovest col Tibet, a nord col Sichuan e ad est con Guizhou e Guangxi.\nEmblema.\nLa \"Camellia reticulata\", pianta originaria di questa provincia, \u00e8 l'emblema dello Yunnan.\nAmministrazione.\nMappa della suddivisione amministrativa della provincia dello Yunnan\nStoria.\nIn questa provincia cinese vennero rinvenuti nel 1960 da ingegneri ferroviari i resti fossilizzati dell'Uomo di Yuanmou, un \"Homo erectus\" ritenuto il pi\u00f9 antico ominide fossile conosciuto in Cina. Durante il Neolitico, nell'area del lago Dianchi (\u6ec7\u6c60) si sono stanziate comunit\u00e0 che utilizzavano utensili in pietra e costruivano semplici strutture in legno. Attorno al III secolo a.C., l'area centrale dello Yunnan adiacente a Kunming era conosciuta come Dianguo (\u6ec7\u56fd). Il generale Zhuang Jiao (\u5e84\u5ce4) di Chuguo (\u695a\u56fd) penetr\u00f2 nella regione e si autoproclam\u00f2 \"Dianwang\" (re di Dian).\nNel 221 a.C., Qin Shi Huang (\u79e6\u59cb\u7687) unific\u00f2 la Cina ed estese verso sud la sua autorit\u00e0 istituendo guarnigioni e contee anche nello Yunnan. La \"Wu chi dao\" (\u4e94\u5c3a\u9053, via dei 5 chi) venne estesa fino a raggiungere Qujing (\u66f2\u9756), nello Yunnan dell'est. Nel 109 a.C., l'imperatore Wudi della dinastia Han invi\u00f2 nel sud dello Yunnan il generale Guo Chang (\u90ed\u660c), che istitu\u00ec la guarnigione Yizhou (\u76ca\u5dde), suddivisa in ventiquattro contee. La sede della guarnigione era situata presso Dianchixian (\u6ec7\u6c60\u53bf), l'odierna Jinning (\u664b\u5b81).\nUn'altra contea venne chiamata Yunnan, nome che probabilmente venne usato per la prima volta in questa occasione. Per estendere gli scambi commerciali con l'odierno Myanmar e l'India, Wudi invi\u00f2 Tang Meng (\u5510\u8499) e questi prolung\u00f2 la via Wu chi dao, che prese il nome di Xinanyi dao (\u897f\u5357\u5937\u9053).\nA partire dal I secolo a.C. l'agricoltura dello Yunnan fu soggetta a diversi miglioramenti tecnologici. Le popolazioni locali usavano attrezzi in bronzo, aratri e allevavano vari tipi di bestiame, tra cui cavalli, pecore, capre, maiali e cani. Gli antropologi hanno determinato che queste popolazioni erano collegate all'etnia tai kadai e vivevano in trib\u00f9 o clan.\nGli antichi annali \"Shiji\", Zhang Qian e Sima Qian riportano che, quando lo Yunnan fu annesso dalla dinastia Han, era presente nel territorio una comunit\u00e0 indiana Sindhu.\nDurante il periodo dei Tre Regni (\u4e09\u56fd), il territorio dell'attuale Yunnan e il sud del Sichuan erano chiamati Nanzhong (\u5357\u4e2d). Nel 225, Zhuge Liang (\u8bf8\u845b\u4eae) invi\u00f2 un esercito che dom\u00f2 una rivolta delle trib\u00f9 locali e ne cattur\u00f2 il capo Meng Huo (\u5b5f\u83b7).\nNel 320 il clan Cuan (\u7228\u6c0f, Cuanshi) emigr\u00f2 nello Yunnan e Cuan Chen (\u7228\u741b) si dichiar\u00f2 re di Kunchuan (\u6606\u5ddd, \u664b\u5b81), l'attuale Jinning, instaurando un dominio che dur\u00f2 400 anni.\nDurante la dinastia Tang, nel 738 nello Yunnan venne fondato il regno di Nanzhao da Pi Luoge (\u76ae\u7f57\u9601), che ottenne il riconoscimento del titolo dalla corte imperiale Tang. L'anno successivo la capitale venne insediata a Taihecheng (\u592a\u548c\u57ce), l'odierna Dali, \u5927\u7406).\nNel 902 la dinastia di Pi Luoge venne rovesciata da un usurpatore al trono, che cambi\u00f2 il nome del regno in Dachanghe (\u5927\u957f\u548c). Nel 929 Zhao Shanzheng (\u8d75\u5584\u653f) prese il potere e cre\u00f2, al posto del Dachanghe il Datianxing (\u5927\u5929\u5174), che nell'anno successivo verr\u00e0 sostituito dal Dayijing (\u5927\u4e49\u5b81) ad opera di Yang Ganzhen (\u6768\u5e72\u8d1e).\nNel 937, il capo del clan Duan di etnia Bai (\u767d\u65cf, Baizu) Duan Siping (\u6bb5\u601d\u5e73) cambi\u00f2 ancora il nome del regno, che fu chiamato Daliguo (\u5927\u7406\u56fd) con capitale nella stessa Dali. Questo stato arriv\u00f2 a estendere i suoi territori fino all'odierno Guizhou (\u8d35\u5dde\u7701), al sud ovest del Sichuan (\u56db\u5ddd\u7701), al nord della Birmania, al Laos e al Vietnam.\nNel 1253, le forze di Kublai Khan (\u5ffd\u5fc5\u70c8, Hubilie in Pinyin) conquistarono il regno e nel 1276 venne istituita l'amministrazione provinciale dello Yunnan. In questo periodo si trasferirono nella regione popolazioni mongole (\u8499\u53e4\u65cf, Mengguzu) e della minoranza musulmana Hui (\u56de\u65cf, Huizu). Il capoluogo della provincia fu portato nell'odierna Kunming e Dali entr\u00f2 in una fase di declino.\nMarco Polo visit\u00f2 la regione e ne descrisse le caratteristiche ne \"Il milione\":\nNel 1381 gli eserciti della dinastia Ming capeggiati dal generale Fu Youde (\u5085\u53cb\u5fb7) occuparono lo Yunnan e popolazioni di etnia Han iniziarono a migrare in questa provincia.\nNel 1662 il generale Wu Sangui (\u5434\u4e09\u6842) venne esiliato a Kunming, dove in seguito sarebbe stato protagonista di una sanguinosa ribellione nei confronti della dinastia Qing.\nDal 1856 al 1873 lo Yunnan, e in particolare Dali, che era stata sontuosamente ricostruita agli inizi del dominio della dinastia Ming, divennero il centro di una rivolta delle popolazioni Hui.\nNel 1910 la Francia inizi\u00f2 la costruzione della ferrovia che tuttora collega lo Yunnan al Vietnam, nota con il nome di Dian-Yue tielu (\u6ec7\u8d8a\u94c1\u8def).\nIl 30 ottobre del 1911, Cai E (\u8521\u9537) e Tang Jiyao (\u5510\u7ee7\u5c27) costituirono un esercito di tipo occidentale e diedero vita a una rivolta per ottenere l'indipendenza dello Yunnan dall'impero della dinastia Qing. Il 25 dicembre del 1915, dopo lo scontro tra Cai E e Tang Jiyao, opposti a Yuan Shikai (\u8881\u4e16\u51ef), lo Yunnan rimase sotto il controllo di vari signori della guerra tra i quali lo stesso Tang Jiyao e Long Yun (\u9f99\u4e91) e nacque quindi la Cricca dello Yunnan. \nNegli anni dell'invasione giapponese, i collegamenti con il Myanmar divennero di vitale importanza e lo Yunnan fu al centro dell'interesse nazionale. Dal 1938 al 1946 le universit\u00e0 di Qinghua (\u6e05\u534e\u5927\u5b66), Pechino (\u5317\u4eac\u5927\u5b66) e Nankai (\u5357\u5f00\u5927\u5b66), vennero trasferite a Kunming e riunite sotto il nome di \"Xinan Lianhe daxue\" (\u897f\u5357\u8054\u5408\u5927\u5b66).\nIl 4 gennaio 1970 la provincia viene colpita da un terremoto di 7.7 gradi della scala Richter, che causa oltre quindicimila morti. L'evento naturale si ripete nel 2011, con magnitudo 5.4, provocando la morte di 25 persone e nel 2014, provocando 381 vittime\nVerso la fine del XX secolo, con l'apertura del paese al turismo internazionale, lo Yunnan \u00e8 diventato una meta per gli amanti della montagna, delle culture etniche e delle bellezze artistiche conservate in antiche citt\u00e0 come Dali e Lijiang. Con il miglioramento dello standard di vita dei cinesi, sono oggi moltissimi i turisti in Yunnan provenienti dalle altre province. La Cina \u00e8 uno dei principali interlocutori dell'organizzazione che riunisce i paesi del sudest asiatico, l'ASEAN, e lo Yunnan \u00e8 considerato il trampolino di lancio per un'ulteriore espansione economica a sudovest del paese. A tale scopo, sono in corso i potenziamenti di strade, ferrovie e aeroporti.\nGeografia fisica.\nLo Yunnan \u00e8 situato nell'estremo sud-ovest della Cina, e la parte meridionale della provincia \u00e8 toccata dal Tropico del Cancro. Ha una superficie di 394.000\u00a0km2, il 4,1% del totale nazionale. Confina ad est con la Regione autonoma Zhuang del Guangxi (\u5e7f\u897f\u58ee\u65cf\u81ea\u6cbb\u533a, Gu\u01cengx\u012b Zhu\u00e0ngz\u00fa Z\u00eczh\u00ecq\u016b), a nord con la provincia del Sichuan e a nord-ovest con il Tibet; ha 4.000\u00a0km di confini con Stati esteri: ad ovest con il Myanmar, a sud con il Laos e a sud est con il Vietnam.\nLe catene montuose.\nLa provincia dello Yunnan si sviluppa su un altopiano attraversato e circondato da diverse catene montuose. Il punto pi\u00f9 alto con i suoi 6740 metri \u00e8 il picco Kawagebo, della catena Meili xueshan (\u6885\u91cc\u96ea\u5c71), che si trova nella contea del Deqen (\u5fb7\u94a6\u53bf) e nell'altipiano Diqing. Il punto pi\u00f9 basso \u00e8 situato a 76,4 m s.l.m. nella valle del Fiume Rosso (\u7ea2\u6cb3), nella contea autonoma Yao di Hekou (\u6cb3\u53e3\u53bf).\nLe principali catene montuose sono:\nGaoligongshan (\u9ad8\u9ece\u8d21\u5c71); Nushan (\u6012\u5c71); Yunling (\u4e91\u5cad); Ailaoshan (\u54c0\u7262\u5c71); Wuliangshan (\u65e0\u91cf\u5c71); Meili taizi xueshan (\u6885\u91cc\u592a\u5b50\u96ea\u5c71); Yulong xueshan (\u7389\u9f99\u96ea\u5c71); Cangshan (\u82cd\u5c71); ecc. Alcune delle vette dello Yunnan sono meta di escursionisti e alpinisti.\nFiumi.\nLa provincia \u00e8 attraversata da sei sistemi fluviali importanti:\nNel sudovest dello Yunnan vi sono alcuni affluenti dell'Irrawaddy, il principale fiume birmano.\nNel nordovest della provincia, il Saluen (Nujiang), il Mekong (Lancang) e il Fiume Azzurro (Jinshajiang) scorrono paralleli tra loro e molto vicini. Nella zona \u00e8 stato creato un parco naturale noto con il nome di \"area protetta dei tre fiumi paralleli\", dichiarato dall'UNESCO patrimonio dell'umanit\u00e0. Si estende su una superficie di 1.698.400 ettari e al suo interno si trova un territorio ricchissimo per quanto riguarda la biodiversit\u00e0, sia animale che vegetale. I fiumi scorrono in gole profonde fino a 3.000 metri fra picchi alti oltre 6.000 metri, punteggiati da ghiacciai.\nLaghi.\nI laghi pi\u00f9 importanti dello Yunnan sono: Dianchi (\u6ec7\u6c60); Fuxianhu (\u629a\u4ed9\u6e56); Erhai (\u6d31\u6d77); Xingyunhu (\u661f\u4e91\u6e56); Qiluhu (\u675e\u9e93\u6e56); Yangzonghai (\u9633\u5b97\u6d77); Luguhu (\u6cf8\u6cbd\u6e56); Chenghai (\u7a0b\u6d77); Yilonghu (\u5f02\u9f99\u6e56).\nRisorse naturali.\nLo Yunnan \u00e8 ricco di risorse naturali. \u00c8 una regione conosciuta come il regno delle piante, degli animali, dei metalli (escluso il ferro) e delle erbe medicinali.\nNello Yunnan si trovano svariati tipi di piante: dalle specie tropicali, subtropicali, delle zone temperate, fino a quelle delle zone fredde. Inoltre vi sono antiche specie di piante introdotte da altri stati. Delle 30.000 specie che crescono in Cina, 18.000 possono essere reperite in Yunnan. Tra le numerose specie di animali troviamo il gaur, la tigre e l'elefante asiatico.\nSono stati scoperti pi\u00f9 di 150 tipi di minerali. Si stima che i depositi abbiano un potenziale valore di 3 trilioni di Yuan Renminbi il 40% dei quali di minerali fossili, 7,3% di metalli e il 52,7% di minerali non metallici. Lo Yunnan \u00e8 prima in Cina per i potenziali depositi di zinco, piombo, stagno, cadmio, indio, tallio, e crocidolite.\nLo Yunnan \u00e8 anche un grande produttore di energia idroelettrica, nonch\u00e9 una meta turistica ambita grazie ai suoi stupendi scenari naturali.\nSociet\u00e0.\nMinoranze nazionali.\nLo Yunnan \u00e8 la provincia cinese dove esiste la maggiore diversit\u00e0 di gruppi etnici. Questo \u00e8 l'elenco in ordine di numero di popolazione (in cui non \u00e8 considerata l'etnia Han):\nLingue e dialetti.\nLa maggior parte dei dialetti cinesi parlati in Yunnan provengono dall'Huguang (\u6e56\u5e7f) e sono molto simili ai dialetti dei confinanti Sichuan e Guizhou. In associazione ai dialetti locali molte persone parlano anche il cinese standard (\u666e\u901a\u8bdd) , anche grazie ai media e alle scuole. La variet\u00e0 di etnie della provincia si riflette anche sulla variet\u00e0 linguistica: in Yunnan si parlano lingue tibeto-birmane, tra cui quelle dei Bai, degli Yi, degli Hani, dei Jingpo, il tibetano, ecc.\nI Naxi utilizzano la scrittura Dongba che \u00e8 un sistema ideografico, usato in particolar modo dagli sciamani Dongba nei loro rituali."}
{"id": "1267387", "revid": "767487", "url": "https://it.wikipedia.org/wiki?curid=1267387", "title": "Studenzen", "text": "Studenzen \u00e8 una frazione di 705 abitanti del comune austriaco di Kirchberg an der Raab, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Kirchberg an der Raab assieme agli altri comuni soppressi di Fladnitz im Raabtal e Oberdorf am Hochegg e alla localit\u00e0 di Oberstorcha, gi\u00e0 frazione del comune di Oberstorcha (a sua volta soppresso)."}
{"id": "1267388", "revid": "764447", "url": "https://it.wikipedia.org/wiki?curid=1267388", "title": "Victory (traghetto)", "text": "Victory \u00e8 stata una nave traghetto appartenuta alla societ\u00e0 marittima italiana Grandi Navi Veloci dal 1998 al 2007, costruita nel 1989 nei cantieri Mitsubishi Heavy Industries in Giappone per la compagnia di navigazione giapponese \"Higashi Nihon Ferry Co\".\nAcquistata nel 1998 dalla Grandi Navi Veloci \u00e8 stata trasformata e adeguata agli standard della compagnia italiana. Dal 1999 ha operato per conto di Grimaldi Lines.\nDisponeva di 351 cabine con servizi, ristorante \"\u00e0 la carte\", bar, un negozio, cinema, piscina con lido bar, idromassaggio, discoteca e sala giochi.\nVenduta nel 2007 alla compagnia di navigazione messicana Baja Ferries, che le d\u00e0 il nome di Chihuahua Star.\nNel 2010 viene noleggiata alla compagnia di navigazione American Cruise Ferries, che l'anno dopo cambia il nome al traghetto rinominandolo Caribbean Fantasy\nAd Ottobre del 2017, parte dall'isola di Tino per raggiungere Alia\u011fa, luogo della sua demolizione."}
{"id": "1267389", "revid": "1793900", "url": "https://it.wikipedia.org/wiki?curid=1267389", "title": "Ladis", "text": "Ladis \u00e8 un comune austriaco di 530 abitanti nel distretto di Landeck, in Tirolo. Stazione sciistica, fa parte del comprensorio Serfaus\u2013Fiss\u2013Ladis."}
{"id": "1267390", "revid": "767487", "url": "https://it.wikipedia.org/wiki?curid=1267390", "title": "Trautmannsdorf in Oststeiermark", "text": "Trautmannsdorf in Oststeiermark \u00e8 una frazione di 877 abitanti del comune austriaco di Bad Gleichenberg, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Bad Gleichenberg assieme agli altri comuni soppressi di Bairisch K\u00f6lldorf e Merkendorf."}
{"id": "1267391", "revid": "1793900", "url": "https://it.wikipedia.org/wiki?curid=1267391", "title": "Pettneu am Arlberg", "text": "Pettneu am Arlberg \u00e8 un comune austriaco di 1 454 abitanti nel distretto di Landeck, in Tirolo. Dista dalla citt\u00e0 di Landeck; la sua economia \u00e8 sorretta principalmente dal turismo, sia invernale sia estivo, e dall'agricoltura.\nNel XIII secolo Pettneu venne menzionato come \u201cPudnew\u201d, che molto probabilmente significa \u201cponte nuovo\u201d. Da Pettneu am Arlberg nel 1938 venne scorporata la localit\u00e0 di Kaisers, divenuta comune autonomo."}
{"id": "1267393", "revid": "110157", "url": "https://it.wikipedia.org/wiki?curid=1267393", "title": "Pfunds", "text": "Pfunds (in romancio \"Fuond\") \u00e8 un comune austriaco di 2 577 abitanti nel distretto di Landeck, in Tirolo."}
{"id": "1267394", "revid": "110157", "url": "https://it.wikipedia.org/wiki?curid=1267394", "title": "Unterauersbach", "text": "Unterauersbach \u00e8 una frazione di 432 abitanti del comune austriaco di Gnas, nel distretto di S\u00fcdoststeiermark (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gnas assieme agli altri comuni soppressi di Aug-Radisch, Baumgarten bei Gnas, Grabersdorf, Maierdorf, Poppendorf, Raning e Tr\u00f6ssing e alla localit\u00e0 di Kohlberg II, gi\u00e0 frazione del comune di Kohlberg (a sua volta soppresso)."}
{"id": "1267398", "revid": "110157", "url": "https://it.wikipedia.org/wiki?curid=1267398", "title": "Unterlamm", "text": "Unterlamm \u00e8 un comune austriaco di 1 238 abitanti nel distretto di S\u00fcdoststeiermark, in Stiria."}
{"id": "1267400", "revid": "110157", "url": "https://it.wikipedia.org/wiki?curid=1267400", "title": "Pians", "text": "Pians \u00e8 un comune austriaco di 821 abitanti nel distretto di Landeck, in Tirolo."}
{"id": "1267401", "revid": "10211564", "url": "https://it.wikipedia.org/wiki?curid=1267401", "title": "Formato elettronico", "text": ""}
{"id": "1267402", "revid": "110157", "url": "https://it.wikipedia.org/wiki?curid=1267402", "title": "Zerlach", "text": "Zerlach \u00e8 una frazione di 1 690 abitanti del comune austriaco di Kirchbach-Zerlach, nel distretto di S\u00fcdoststeiermark, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Kirchbach in Steiermark per costituire il nuovo comune."}
{"id": "1267403", "revid": "110157", "url": "https://it.wikipedia.org/wiki?curid=1267403", "title": "Prutz", "text": "Prutz \u00e8 un comune austriaco di 1 777 abitanti nel distretto di Landeck, in Tirolo."}
{"id": "1267404", "revid": "110157", "url": "https://it.wikipedia.org/wiki?curid=1267404", "title": "Ried im Oberinntal", "text": "Ried im Oberinntal \u00e8 un comune austriaco di 1 267 abitanti nel distretto di Landeck, in Tirolo."}
{"id": "1267405", "revid": "110157", "url": "https://it.wikipedia.org/wiki?curid=1267405", "title": "Altenmarkt bei F\u00fcrstenfeld", "text": "Altenmarkt bei F\u00fcrstenfeld \u00e8 una frazione di 1 133 abitanti del comune austriaco di F\u00fcrstenfeld, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a F\u00fcrstenfeld assieme all'altro ex comune di \u00dcbersbach."}
{"id": "1267406", "revid": "110157", "url": "https://it.wikipedia.org/wiki?curid=1267406", "title": "Sch\u00f6nwies", "text": "Sch\u00f6nwies \u00e8 un comune austriaco di 1 726 abitanti nel distretto di Landeck, in Tirolo."}
{"id": "1267407", "revid": "767487", "url": "https://it.wikipedia.org/wiki?curid=1267407", "title": "Norda Mullen", "text": "Biografia.\n\u00c8 una poliedrica strumentista. Oltre a suonare il flauto e la chitarra, tra i vari strumenti da lei suonati c'\u00e8 anche il basso. Con il gruppo Bahu-Rang ha prodotto il disco \"Just Try to Walk\", nel quale, oltre al consueto flauto, canta e suona il basso.\nQuando nel 2002 il membro fondatore dei The Moody Blues Ray Thomas, flautista e cantante, ha lasciato il gruppo, Norda Mullen \u00e8 stata chiamata a prendere il suo posto. Con i Moody Blues dal 2003, ha suonato negli album \"December\" (2003), \"\" (2005) e \"Days of Future Passed Live\"."}
{"id": "1267408", "revid": "104458", "url": "https://it.wikipedia.org/wiki?curid=1267408", "title": "See (Austria)", "text": "See \u00e8 un comune austriaco di 1 219 abitanti nel distretto di Landeck, in Tirolo. Stazione sciistica specializzata nello sci alpino, ha ospitato tra l'altro tappe della Coppa Europa e dei Campionati austriaci."}
{"id": "1267412", "revid": "30610", "url": "https://it.wikipedia.org/wiki?curid=1267412", "title": "Isola di Re Giorgio", "text": ""}
{"id": "1267414", "revid": "228587", "url": "https://it.wikipedia.org/wiki?curid=1267414", "title": "Il Giallo Mondadori dal 2401 al 2500", "text": ""}
{"id": "1267423", "revid": "121480596", "url": "https://it.wikipedia.org/wiki?curid=1267423", "title": "Via Nazionale (Roma)", "text": "Via Nazionale \u00e8 una via di Roma che da piazza della Repubblica conduce verso piazza Venezia, fermandosi a largo Magnanapoli. Nel suo percorso attraversa i rioni di Castro Pretorio e Monti.\nStoria.\nDopo il trasferimento da Firenze a Roma della capitale del Regno d'Italia, il collegamento tra la stazione Termini e il centro direzionale dell'epoca (via del Corso) fu tracciato seguendo il percorso del romano \"Vicus Longus\", lungo la valle di San Vitale, attraverso una zona che era all'epoca pochissimo abitata, e i cui terreni erano stati acquistati dal monsignor de M\u00e9rode proprio nella previsione di questo utilizzo (il rettilineo che percorreva la valle si chiamava \"Strada di S. Vitale\", e arrivava fino a via dei Serpenti).\nLe prime strade urbanizzate in questa zona furono via Torino, via Firenze, via Napoli e via Modena, e per quest'area il nuovo Comune di Roma fece propria, gi\u00e0 nel marzo 1871, la convenzione edilizia gi\u00e0 stipulata tra lo Stato Pontificio e il De M\u00e9rode. L'urbanizzazione di questa zona fu quindi l'oggetto della prima convenzione urbanistica approvata a Roma dal nuovo Stato sabaudo. La prima parte dell'odierna via Nazionale, urbanizzata dal de M\u00e9rode, si chiam\u00f2 \"Strada Nuova Pia\" (la \"Strada Pia\" storica era l'attuale via XX Settembre, ricostruita e ampliata da Pio IV per creare una prospettiva scenografica tra Porta Pia e la residenza papale del Palazzo del Quirinale).\nFin dalla progettazione iniziale, via Nazionale fu pensata come un'arteria molto ampia, necessaria per creare un collegamento veloce e il pi\u00f9 possibile rettilineo tra la stazione centrale della capitale e il Tevere, oltre il quale si prevedeva, gi\u00e0 dal 1873, l'urbanizzazione intensiva dei \"Prati di Castello\". Questa intenzione fu messa in pratica nel 1886, con la deliberazione di un secondo ampio tracciato tra piazza Venezia e il fiume, che divenne il corso Vittorio Emanuele II.\nLungo la nuova strada furono edificati, negli ultimi tre decenni dell'800, grandi alberghi nella parte iniziale, la Chiesa di San Paolo dentro le Mura (1880, prima chiesa cristiana non cattolica costruita a Roma dopo l'unit\u00e0 d'Italia), immobili d'abitazione destinati alla nuova borghesia della capitale, e anche edifici a destinazione pubblica come il Palazzo delle Esposizioni (1883), il Teatro Eliseo (1900), Palazzo Koch - sede della Banca d'Italia (1892).\nI lavori per la costruzione e l'urbanizzazione della via Nazionale richiesero, fra l'altro, lo sbancamento della parte nord del giardino della Villa Aldobrandini, con la costruzione dell'attuale muro di contenimento. Nel corso di questi stessi lavori (1875) emersero le tracce della Porta Sanqualis attualmente visibili nell'aiuola centrale di largo Magnanapoli.\nAlla fine dell'antica strada di San Vitale fu realizzato, all'inizio del Novecento (1902-1906), il traforo Umberto I, sotto la pendice orientale del Quirinale. L'opera, gi\u00e0 prevista nel primo piano regolatore di Roma capitale del 1873, nel piano regolatore del 1909 doveva costituire l'ultimo tratto di una traversa (via Milano) che, tagliando via Nazionale all'altezza del Palazzo delle Esposizioni, fornisse un collegamento diretto tra il Laterano e il Parlamento (attraverso via del Tritone). Il progetto non fu poi realizzato, e via Milano si ferm\u00f2 alla confluenza con l'antica strada di San Lorenzo in Panisperna."}
{"id": "1267424", "revid": "792802", "url": "https://it.wikipedia.org/wiki?curid=1267424", "title": "Leges Statutae Sancti Marini", "text": "Le Leges Statutae Sancti Marini \u00e8 lo Statuto pubblicato l'8 ottobre 1600 in cui vennero fissati i principi istituzionali e organizzativi della Repubblica di San Marino.\nScritto in lingua latina, rappresenta il settimo e ultimo degli statuti comunali adottati a San Marino dal XII secolo.\nAssieme alle Antiche Consuetudini e alle \"reformationes\" - la legislazione successiva di riforma - le Leges Statutae rappresentano le fonti del diritto di rango costituzionale della Repubblica. Viene considerata come una delle costituzioni pi\u00f9 antiche ancora oggi vigenti.\nStruttura.\nLe \"Leges Statutae\" si compongono di sei libri.\nPrimo libro.\nIl primo libro si articola in 62 Rubriche. Il libro definisce le competenze degli organismi istituzionali della Repubblica quali l'Arengo, il Consiglio Grande e Generale, i capitani reggenti, il Consiglio dei XII e definisce l'organizzazione dell'ordinamento giudiziario. Vengono inoltre regolamentati svariati uffici della pubblica amministrazione.\nGli ultimi due articoli forniscono indicazioni per l'interpretazione dello Statuto, definiscono la procedura per la riforma dello stesso e dettano le norme per la pubblicit\u00e0 e la tenuta dei libri.\nSecondo libro.\nIl secondo libro, intitolato \"Civilium Causarum\", si articola in 75 rubriche e regola il diritto civile. Il libro tratta nella prima parte le norme di procedura civile, definendo le regole per la citazione, l'ammissione delle prove, l'esame dei testimoni fino all'attribuzione delle spese giudiziarie. La seconda parte tratta temi relativi alla condizione giuridica dei minorenni.\nTerzo libro.\nIl terzo libro, intitolato \"Maleficiorum\", si articola in 74 rubriche e regola il diritto penale. Il libro assicura esclusivamente allo Stato la persecuzione delle condotte criminali; viene fissato il principio di proporzionalit\u00e0 della sanzione al bene oggetto di tutela. Il Libro intende reprimere ogni forma di giustizia privata.\nParticolare attenzione \u00e8 riservata alla protezione delle propriet\u00e0 dello Stato e della Chiesa e alla prevenzione dell'inquinamento delle fonti idriche.\nQuarto libro.\nIl quarto libro, intitolato \"De Appellationibus\", si articola in 15 rubriche e regola la nomina dei giudici, l'individuazione dell'organo giudicante, la classificazione delle sentenze, il diritto di appello e le garanzie per l'appellante.\nQuinto libro.\nIl quinto libro, intitolato \"Extraordinarium\", si articola in 46 rubriche e regola svariati temi, fissando prevalentemente norme igienico-sanitarie.\nSesto libro.\nIl sesto libro, intitolato \"Extraordinarium\", si articola in 42 Rubriche e regola le procedure per il risarcimento dei danni cagionati da privati e nell'esercizio di attivit\u00e0 artigianali."}
{"id": "1267425", "revid": "1305772", "url": "https://it.wikipedia.org/wiki?curid=1267425", "title": "Via Nazionale", "text": "Via Nazionale \u00e8 un nome di via italiano, generalmente attribuito durante il periodo dell'unificazione italiana a precedenti vie."}
{"id": "1267427", "revid": "110157", "url": "https://it.wikipedia.org/wiki?curid=1267427", "title": "Bad Blumau", "text": "Bad Blumau \u00e8 un comune austriaco di 1 594 abitanti nel distretto di Hartberg-F\u00fcrstenfeld, in Stiria. "}
{"id": "1267429", "revid": "173469", "url": "https://it.wikipedia.org/wiki?curid=1267429", "title": "Dison", "text": "Dison (in vallone Dizon) \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia, nella provincia di Liegi all'interno dell'agglomerazione de Verviers.\nSi trova sulla riva destra del fiume Vesdre, opposta alla citt\u00e0 di Verviers. Il comune conta al 1\u00ba luglio 2004 13.994 abitanti (6.893 uomini e 7.101 donne) per una superficie di 14,12\u00a0km\u00b2.\nLa piccola frazione agreste di Mont (Mont-Dison) si proietta su Dison.\nSezioni del Comune.\nAndrimont e Dison."}
{"id": "1267431", "revid": "125305512", "url": "https://it.wikipedia.org/wiki?curid=1267431", "title": "Marocchino (bevanda)", "text": "Il marocchino (detto anche \"vetrino\" in Piemonte,Venezia, Reggio Calabria e Pescara) \u00e8 una bevanda a base di caff\u00e8, latte montato e cacao servita nei bar italiani.\nTale bevanda, non derivando direttamente dal caff\u00e8 ma dal bicerin di Cavour, non pu\u00f2 essere propriamente considerata un cappuccino in formato ridotto con aggiunta di cacao.\nPreparazione.\nCon l'avvento delle prime macchine a pressione e come evoluzione del \"Bicerin \u00ebd Cavour\", si prepara con una base di caff\u00e8 espresso, cioccolato fondente in polvere e latte montato a crema. Esistono molte varianti alla ricetta originale.\nOrigine e diffusione.\nIl marocchino \u00e8 diffuso in tutta Italia.\n\u00c8 nato ad Alessandria a met\u00e0 del Novecento, pi\u00f9 precisamente nello storico Caff\u00e8 Carpano collocato di fronte alla Borsalino, nota marca di cappelli. Il nome \"marocchino\" deriva dal colore di un tipo di pelle usata come fascia per cappelli molto in voga negli anni trenta in Marocco."}
{"id": "1267432", "revid": "110157", "url": "https://it.wikipedia.org/wiki?curid=1267432", "title": "Burgau (Austria)", "text": "Burgau \u00e8 un comune austriaco di 1 064 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\")."}
{"id": "1267442", "revid": "767487", "url": "https://it.wikipedia.org/wiki?curid=1267442", "title": "Steeler (gruppo musicale statunitense)", "text": "Gli Steeler furono una heavy metal band formata nel 1980 a Nashville, Tennessee, e poi ricollocati a Los Angeles. In questa militarono diversi personaggi noti come il frontman Ron Keel, che pi\u00f9 tardi fonder\u00e0 i Keel. Il virtuoso chitarrista Yngwie Malmsteen, che debutt\u00f2 proprio in questo periodo per poi intraprendere una fiorente carriera, prima con gli Alcatrazz e poi solista.\nStoria.\nKeel nacque in Georgia ma si spost\u00f2 a Phoenix, Arizona gi\u00e0 in tenera et\u00e0, per poi spostarsi nella East Coast a Nashville dove former\u00e0 gli Steeler.\nOriginariamente nati a Nashville, Tennessee, nel 1980, gli Steeler erano originariamente composti da Ron Keel, il chitarrista Michael Dunigan, il bassista Tim Morrison ed il batterista Bobby Eva.\nDebuttarono nel 1982 con il singolo autofinanziato \"Cold Day In Hell\", contenente le due tracce \"\"Cold Day in Hell\" e \"Take Her Down\"\". Fu con l'omonima traccia che avrebbero dovuto partecipare alla prima compilation \"Metal Massacre\" (1982). Ma infine il loro posto venne preso dai Black 'N Blue.\nDopo essersi subito ricollocati nella pi\u00f9 prolifica zona di Los Angeles, gli Steeler firmarono per la Shrapnel Records, ed il boss dell'etichetta Mike Varney diede loro una mano portando al debutto il virtuoso chitarrista svedese Yngwie Malmsteen che prese il posto di Dunigan; ma subentrarono anche il bassista Rik Fox (Richard Sulima-Suligowski) ed il batterista Mark Edwards. Fox, aveva militato per un breve periodo nei W.A.S.P., a cui diede il nome, e aveva avuto la possibilit\u00e0 di entrare negli Angel. Il concerto di debutto degli Steeler con Malmsteen avvenne il 28 agosto 1982 al locale Troubadour di Los Angeles.\nL'album di debutto venne registrato con il produttore Mike Varney ai Prairie Sun Studios di Cotati, California. Questo si intitoler\u00e0 \"Steeler\" e vedr\u00e0 come partecipazione il singer Peter Marrino (futuro membro dei Cacophony) in qualit\u00e0 di corista. L'album vedr\u00e0 un moderato successo in giro per gli States. Fu proprio con questo che Malmsteen ebbe la possibilit\u00e0 di farsi notare per la prima volta al pubblico di tutto il mondo. Poco dopo per\u00f2 la band soffr\u00ec la perdita del dotato chitarrista che entr\u00f2 negli Alcatrazz di Graham Bonnet. A sostituirlo temporaneamente a due concerti fu Adam Bomb (ex TKO), artista allora emergente, che fall\u00ec un'audizione per i Kiss. Abbandoner\u00e0 il progetto anche il bassista Rik Fox seguito da Edwards. Mitch Perry (chitarra), Greg Chaisson (basso) e Bobby Marks (batteria) si aggiunsero alla band ormai portata avanti solo dal frontman. Ma infine la band si sciolse definitivamente nel 1984.\nRon Keel, dopo aver fallito un'audizione per entrare nei Black Sabbath, fond\u00f2 i Keel, band con cui si esibir\u00e0 durante tutti gli anni 80 ottenendo un moderato successo. Anche il batterista Bobby Marks raggiunse i Keel dopo aver militato per un breve periodo nei London. Tuttavia egli dur\u00f2 solo un anno. Nei Keel milit\u00f2 anche il fratello di Greg, Kenny Chaisson. Greg Chaisson, in seguito form\u00f2 i Romeo nel quale militava anche l'ex batterista dei Dokken e Great White Gary Holland, ma la band ebbe breve vita. In seguito entr\u00f2 nei Badlands, gruppo fondato dall'ex chitarrista di Ozzy Osbourne, Jake E. Lee. Mitch Perry entrer\u00e0 negli Heaven per due anni fino allo scioglimento l'anno successivo. Mark Edwards militer\u00e0 nella band Lion con Doug Aldrich fino al 1989, anno di scioglimento della band.\nNel 2005 e 2006 vennero pubblicate rispettivamente le raccolte \"Metal Generation - The Anthology\" e \"\" dedicate agli Steeler."}
{"id": "1267446", "revid": "110157", "url": "https://it.wikipedia.org/wiki?curid=1267446", "title": "F\u00fcrstenfeld", "text": "F\u00fcrstenfeld \u00e8 un comune austriaco di 8 655 abitanti nel distretto di Hartberg-F\u00fcrstenfeld, in Stiria; ha lo status di citt\u00e0 (\"Stadt\"). Fino al 2012 \u00e8 stato il capoluogo del distretto di F\u00fcrstenfeld, poi accorpato a quello di Hartberg; il 1\u00ba gennaio 2015 ha inglobato i comuni soppressi di Altenmarkt bei F\u00fcrstenfeld e \u00dcbersbach."}
{"id": "1267447", "revid": "173469", "url": "https://it.wikipedia.org/wiki?curid=1267447", "title": "Chaudfontaine", "text": "Chaudfontaine (in vallone Tch\u00f4fontinne) \u00e8 un comune del Belgio facente parte della Comunit\u00e0 francofona del Belgio situato nella Regione Vallonia nella provincia di Liegi che conta 20.928 abitanti.\nGeografia fisica.\nBagnato dal fiume Vesdre, un sotto-affluente della Mosa, il comune \u00e8 situato a una decina di chilometri a sud-est di Liegi. Come \u00e8 ben indicato nel suo nome, parecchie sorgenti di acqua calda, uniche in Belgio, zampillano dal sottosuolo roccioso ad una temperatura di 36,6\u00a0\u00b0C.\nAlcune di queste fonti offrono acqua debolmente mineralizzata, raccomandata dall'Accademia belga della Medicina per l'alimentazione dei neonati, che vengono diffuse in bottiglie per la grande distribuzione. Altre sorgenti invece sono destinate alle cure termali, ideali per il trattamento dei reumatismi.\nIl forte di Chaudfontaine, distrutto in parte durante la Seconda guerra mondiale, domina il comune, offrendo un magnifico panorama. Sulla sue mura, si coltivano i funghi di Parigi. Da questo punto inoltre partono diverse passeggiate verso il Casino di Chaudfontaine e le sorgenti termali, oltre che verso l'entit\u00e0 di Vaux-Sous-Ch\u00e8vremont.\nSulla cima della collina di Vaux-Sous-Ch\u00e8vremont, la Basilica sovrasta la vallata della Vesdre nonch\u00e9 la citt\u00e0 di Liegi con la sua superba vista panoramica."}
{"id": "1267448", "revid": "110157", "url": "https://it.wikipedia.org/wiki?curid=1267448", "title": "Gro\u00dfsteinbach", "text": "Gro\u00dfsteinbach \u00e8 un comune austriaco di 1 297 abitanti nel distretto di Hartberg-F\u00fcrstenfeld, in Stiria."}
{"id": "1267454", "revid": "110157", "url": "https://it.wikipedia.org/wiki?curid=1267454", "title": "Gro\u00dfwilfersdorf", "text": "Gro\u00dfwilfersdorf \u00e8 un comune austriaco di 2 031 abitanti nel distretto di Hartberg-F\u00fcrstenfeld, in Stiria. Il 1\u00ba gennaio 2015 ha inglobato il comune soppresso di Hainersdorf."}
{"id": "1267457", "revid": "1573940", "url": "https://it.wikipedia.org/wiki?curid=1267457", "title": "Lu\u017ea", "text": ""}
{"id": "1267461", "revid": "767487", "url": "https://it.wikipedia.org/wiki?curid=1267461", "title": "Jet\u011btice", "text": "Jet\u011btice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267463", "revid": "287204", "url": "https://it.wikipedia.org/wiki?curid=1267463", "title": "Jetetice", "text": ""}
{"id": "1267464", "revid": "6923", "url": "https://it.wikipedia.org/wiki?curid=1267464", "title": "Campionato italiano a squadre di calcio da tavolo 2002", "text": "Il Campionato italiano a squadre di calcio da tavolo del 2002 si \u00e8 svolto a Falconara il 23 e 24 febbraio e a Castiglione del Lago il 6 e 7 aprile.\nRisultati.\nAndata.\nSesta giornata.\nTabellini.\nReggiana Subbuteo - T.S.C. Black Rose '98 Roma 0-1\nC.C.T. Eagles Napoli - S.C. Virtus 4 strade Latina 2-1\nS.C. D.F.L. Falconara - C.C.T. Roma 2-0\nT.S.C. Stella Artois Milano - A.C.S. Perugia 1-2"}
{"id": "1267465", "revid": "767487", "url": "https://it.wikipedia.org/wiki?curid=1267465", "title": "Jickovice", "text": "Jickovice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267466", "revid": "3831", "url": "https://it.wikipedia.org/wiki?curid=1267466", "title": "Patriarca di Mosca", "text": ""}
{"id": "1267467", "revid": "28592", "url": "https://it.wikipedia.org/wiki?curid=1267467", "title": "Boris Belousov", "text": ""}
{"id": "1267468", "revid": "767487", "url": "https://it.wikipedia.org/wiki?curid=1267468", "title": "Claude Cheysson", "text": "\u00c8 stato commissario europeo per lo sviluppo dal 1973 al 1981, ministro delle Relazioni estere della Francia dal 1981 al 1984 e nuovamente commissario europeo dal 1985 al 1989.\n\u00c8 stato tra i principali promotori e ideatori della politica di cooperazione allo sviluppo e della politica mediterranea delle Comunit\u00e0 europee. Durante la sua carriera come diplomatico e dirigente, Cheysson si \u00e8 occupato direttamente dei processi di costruzione dello stato e di decolonizzazione in Palestina, Germania Ovest, Indocina, Marocco, Tunisia, Algeria e Indonesia.\nBiografia.\nFormazione.\nCheysson proveniva da una famiglia dell'alta borghesia parigina.\nStudi\u00f2 al liceo \"Stanislas\" di Parigi, poi fu ammesso sia all'\u00c9cole normale sup\u00e9rieure che all'\u00c9cole polytechnique, e scelse di frequentare la seconda.\nNel 1943 fugg\u00ec dalla Francia occupata dall'esercito tedesco e, dopo una breve sosta in Spagna, alla fine del 1943 sbarc\u00f2 in Africa e all'inizio del 1944 si arruol\u00f2 come sottotenente della Seconda armata guidata dal maresciallo Leclerc. Nell'agosto 1944 prese parte ai combattimenti in Normandia, a Parigi, nei Vosgi e in Alsazia, guadagnandosi due citazioni e una croce di guerra.\nCarriera diplomatica e dirigenziale.\nCheysson fu uno dei primissimi allievi dell'\u00c9cole nationale d'administration, istituita nel 1945. Nel 1948, alla fine del ciclo di studi, classificatosi ai primi posti opt\u00f2 per la carriera diplomatica, e l'anno successivo fu nominato capo del servizio di collegamento con le autorit\u00e0 della Germania Ovest. Nel 1952 fu nominato consigliere del presidente del governo dell'Indocina francese.\nDal giugno 1954 Cheysson fu prima vice capo di gabinetto e poi capo di gabinetto di Pierre Mend\u00e8s France, presidente del Consiglio fino al 5 febbraio 1955.\nL'anno successivo fece parte come consigliere tecnico del gabinetto del socialista Alain Savary, segretario di Stato agli Affari marocchini e tunisini, cosa che gli permise di seguire da vicino i processi di indipendenza del Marocco e della Tunisia. Tra il 1957 e il 1962 Cheysson fu segretario generale della commissione per la cooperazione tecnica in Africa, gestendo i processi di indipendenza degli stati africani avvenuti nel 1960. Dal 1962 al 1965 fu direttore dell'\"Organismo sahariano\".\nNel 1966 fu nominato ambasciatore, e fino al 1969 rappresent\u00f2 la Francia in Indonesia.\nTra il 1970 e il 1973 presiedette il direttivo dell'\"Impresa mineraria e chimica\" e fu presidente e direttore generale della \"Compagnia del potassio del Congo\".\nCarriera politica.\nCommissario europeo per lo sviluppo.\nDal 1973 al 1981 Cheysson fu commissario europeo incaricato delle relazioni con i paesi in via di sviluppo. Lasci\u00f2 un'impronta profonda sul sistema di cooperazione allo sviluppo della Comunit\u00e0 Economica Europea, occupandosi in particolare dell'istituzione del sistema di cooperazione di Lom\u00e9.\nMinistro degli esteri.\nNella primavera del 1981 Cheysson sostenne la candidatura di Fran\u00e7ois Mitterrand alla presidenza della Repubblica contro il presidente in carica Val\u00e9ry Giscard d'Estaing, che lo aveva da poco riconfermato alla Commissione europea e che in seguito manifester\u00e0 il suo disappunto in occasione della redazione del terzo volume delle sue memorie.\nIl 10 maggio 1981 Mitterrand fu eletto presidente della Repubblica, e il 22 maggio nomin\u00f2 Cheysson ministro delle Relazioni estere nel primo governo Mauroy. L'incarico di ministro gli fu riconfermato nei due successivi governi Mauroy, e quindi nel governo Fabius insediatosi il 17 luglio 1984.\nCommissario e parlamentare europeo.\nIl 7 dicembre 1984 Cheysson si dimise dall'incarico di ministro giacch\u00e9 nominato commissario europeo. Cheysson era il candidato della Francia alla presidenza della commissione europea, ma a causa del veto del primo ministro inglese Margaret Thatcher l'incarico and\u00f2 invece a Jacques Delors. Cheysson ottenne la delega alla politica nel bacino del Mediterraneo e alle relazioni Nord-Sud.\nCheysson lasci\u00f2 la Commissione nel dicembre 1988 e non fece parte della Commissione Delors II che si insedi\u00f2 all'inizio del 1989. Si candid\u00f2 invece al Parlamento europeo alle elezioni del giugno 1989, per la lista del Partito socialista, e svolse l'incarico parlamentare per l'intera legislatura. Nel 1994 si ritir\u00f2 dalla vita politica.\nAltre attivit\u00e0.\nCheysson ha presieduto l'Istituto Pierre-Mend\u00e8s France e la fondazione \"Arche de la fraternit\u00e9\" impegnata nella difesa dei diritti umani.\nVita personale.\nCheysson si spos\u00f2 tre volte ed ebbe sei figli, di cui uno adottato."}
{"id": "1267475", "revid": "110157", "url": "https://it.wikipedia.org/wiki?curid=1267475", "title": "Kest\u0159any", "text": "Kest\u0159any \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267476", "revid": "287204", "url": "https://it.wikipedia.org/wiki?curid=1267476", "title": "Kestrany", "text": ""}
{"id": "1267478", "revid": "146644", "url": "https://it.wikipedia.org/wiki?curid=1267478", "title": "Spedizione antartica Ronne", "text": ""}
{"id": "1267481", "revid": "1318658", "url": "https://it.wikipedia.org/wiki?curid=1267481", "title": "Severo-Kuril'sk", "text": "Severo-Kuril'sk (anche traslitterata come \"Severo-Kurilsk\"; giapponese, \"Kashiwabara\") \u00e8 una cittadina dell'estremo oriente russo; amministrativamente compresa nell'Oblast' di Sachalin, \u00e8 capoluogo del distretto di Severo-Kuril'skij.\nLa cittadina si trova nella parte settentrionale delle isole Curili (donde il nome, che significa all'incirca \"delle Curili settentrionali\"), sulla costa orientale dell'isola di Paramu\u0161ir, e si affaccia sullo stretto Vtoroj Kuril'skij. Severo-Kuril'sk rest\u00f2 sotto il Impero del Giappone negli anni dal 1875 al 1945.\nSociet\u00e0.\nEvoluzione demografica.\n\"Fonte: mojgorod.ru\"\nCome la quasi totalit\u00e0 delle localit\u00e0 russe delle zone periferiche, anche Severo-Kuril'sk ha visto un forte declino negli anni susseguenti alla dissoluzione dell'Unione Sovietica; tale declino \u00e8 ben esemplificato dall'andamento della popolazione, scesa da 5.180 abitanti nel 1989 alla met\u00e0 nel 2002:"}
{"id": "1267482", "revid": "80339", "url": "https://it.wikipedia.org/wiki?curid=1267482", "title": "Severo-Kurilsk", "text": ""}
{"id": "1267483", "revid": "80339", "url": "https://it.wikipedia.org/wiki?curid=1267483", "title": "Severo Kuril'sk", "text": ""}
{"id": "1267484", "revid": "80339", "url": "https://it.wikipedia.org/wiki?curid=1267484", "title": "Severo Kurilsk", "text": ""}
{"id": "1267486", "revid": "110157", "url": "https://it.wikipedia.org/wiki?curid=1267486", "title": "Spiss", "text": "Spiss \u00e8 un comune austriaco di 118 abitanti nel distretto di Landeck, in Tirolo."}
{"id": "1267487", "revid": "110157", "url": "https://it.wikipedia.org/wiki?curid=1267487", "title": "Kluky (Boemia meridionale)", "text": "Kluky \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267490", "revid": "110157", "url": "https://it.wikipedia.org/wiki?curid=1267490", "title": "Stanz bei Landeck", "text": "Stanz bei Landeck \u00e8 un comune austriaco di 573 abitanti nel distretto di Landeck, in Tirolo."}
{"id": "1267491", "revid": "110157", "url": "https://it.wikipedia.org/wiki?curid=1267491", "title": "Strengen", "text": "Strengen (informalmente anche Strengen am Arlberg, gi\u00e0 Strengen am Rallsberg) \u00e8 un comune austriaco di 1 205 abitanti nel distretto di Landeck, in Tirolo."}
{"id": "1267492", "revid": "599013", "url": "https://it.wikipedia.org/wiki?curid=1267492", "title": "Kluky", "text": "Kluky pu\u00f2 riferirsi a diversi toponimi della Repubblica Ceca:"}
{"id": "1267493", "revid": "767487", "url": "https://it.wikipedia.org/wiki?curid=1267493", "title": "Tobadill", "text": "Tobadill \u00e8 un comune austriaco di 521 abitanti nel distretto di Landeck, in Tirolo."}
{"id": "1267494", "revid": "110157", "url": "https://it.wikipedia.org/wiki?curid=1267494", "title": "T\u00f6sens", "text": "T\u00f6sens \u00e8 un comune austriaco di 690 abitanti nel distretto di Landeck, in Tirolo."}
{"id": "1267495", "revid": "110157", "url": "https://it.wikipedia.org/wiki?curid=1267495", "title": "Kostelec nad Vltavou", "text": "Kostelec nad Vltavou \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267496", "revid": "1714743", "url": "https://it.wikipedia.org/wiki?curid=1267496", "title": "Giovanna II di Navarra", "text": "Biografia.\nEra la figlia primogenita del re di Francia, Luigi X, detto \"l'Attaccabrighe\" e di Margherita di Borgogna (1290-1315).\nRimasta presto orfana, dopo la morti successive di sua madre (1315), e di suo padre (5 giugno 1316), suo zio Filippo il Lungo, conte di Poitiers fu nominato temporaneamente reggente in attesa della nascita del bambino che la sua matrigna, Clemenza d'Ungheria, avrebbe partorito, nel mese di novembre; il 15 novembre nacque un maschio, il suo fratellastro Giovanni I il Postumo, che visse solo cinque giorni. Dopo la morte del fratellastro, Giovanna fu privata dei suoi diritti sulla corona di Francia e sulla corona di Navarra, a favore dello zio reggente, Filippo, conte di Poitiers, che fu incoronato il 9 gennaio 1317, come Filippo V di Francia e Filippo II di Navarra. Tale decisione fu presa dall'assemblea degli Stati Generali del 1317.\nLe cause di questa risoluzione furono la condanna di sua madre, riconosciuta colpevole di adulterio fin dal 1311 con il cavaliere normanno Philippe d'Aunay (ci\u00f2 insinuava dubbi sulla legittima paternit\u00e0) e la legge salica, mai utilizzata prima, sul diritto alla successione al trono delle donne, in seguito sempre applicata.\nIn compenso a Giovanna, soprattutto per l'interessamento della nonna materna, Agnese di Francia, fu concessa una rendita di 15.000 \"Livre tournois\", la promessa delle contee di Champagne e di Brie, se Filippo fosse morto senza eredi maschi, e la mano del cugino di suo padre, Filippo, erede della contea di \u00c9vreux.\nNel 1322, alla morte di Filippo V, senza eredi maschi, continuando a trascurare i diritti di Giovanna, gli successe, sia sul trono di Francia che su quello di Navarra, l'altro fratello di suo padre, Carlo il Bello, che fu incoronato come Carlo IV di Francia e Carlo I di Navarra.\nNel febbraio del 1328, anche Carlo IV mor\u00ec senza lasciare un erede maschio, mentre la moglie, Giovanna d'\u00c9vreux, avrebbe dovuto partorire dopo poche settimane. Fu nominato reggente un cugino del re, Filippo di Valois, e non il parente maschio pi\u00f9 prossimo, il re d'Inghilterra, Edoardo III, che era cugino primo in quanto figlio di Isabella di Francia, sorella degli ultimi tre sovrani francesi.Il 1\u00ba aprile nacque una bambina, chiamata Bianca, ed il reggente fu incoronato re di Francia, col nome di Filippo VI, ed Edoardo III, per i suoi feudi francesi, fece atto di vassallaggio.\nContemporaneamente, il nuovo re di Francia, Filippo VI di Valois, le riconobbe i suoi diritti sulla corona di Navarra e Giovanna, in cambio, dovette rinunciare ai suoi diritti sulla corona di Francia e cedere le contee di Champagne e di Brie al Dominio reale francese. Le contee di Angoul\u00eame e di Mortain, gi\u00e0 assegnate a Filippo futuro marito di Giovanna, furono confermate ai reali di Navarra. Inoltre, Giovanna ottenne Longueville in Cotentin, ed infine, non tard\u00f2 a scambiare la contea di Angoul\u00eame con feudi in Vexin: Pontoise, Beaumont-sur-Oise e Asni\u00e8res-sur-Oise. \nPochi giorni dopo l'incoronazione a re di Francia di Filippo VI (28 maggio 1328), Giovanna fu proclamata regina di Navarra, assieme al futuro marito, Filippo.\nPochi mesi dopo, il 9 ottobre, nel castello di Conflans, Giovanna spos\u00f2 suo cugino, il conte di \u00c9vreux, Filippo, figlio di Luigi di Francia, conte d'\u00c9vreux, e di Margherita d'Artois, nipote di Roberto I d'Artois, fratello del Re di Francia Luigi IX il Santo.\nLa nuova sovrana fu incoronata come Giovanna II di Navarra, insieme al marito, Filippo III, il 5 marzo 1329, nella cattedrale di Pamplona, e fu la seconda regina, di sette che regneranno sul piccolo Stato..\nInizialmente i due sovrani rimasero alla corte di Parigi e delegarono l'autorit\u00e0 regale a vari governatori francesi.\nNel 1335, Giovanna rinunci\u00f2 ai suoi diritti sulle contee di Champagne e di Brie.\nFilippo e Giovanna II regnarono insieme e, durante il loro governo, si consolidarono le \"Cortes\" di Navarra composte dai tre stati: clero, nobilt\u00e0 e borghesia; protessero la borghesia urbana nei contrasti con la piccola nobilt\u00e0; ed inoltre migliorarono l'amministrazione e realizzarono un'appendice ai \"fueros\", denominato \"Le migliorie di Filippo III\".Attuarono una politica di persecuzione degli ebrei: nel 1336, tutti gli israeliti di Pamplona furono obbligati a risiedere in un quartiere loro dedicato.\nI sovrani di Navarra mantennero ottime relazioni con il re di Francia, Filippo VI e, dopo la guerra del 1334, anche con quello di Castiglia, Alfonso XI; infatti, dopo la cacciata dei Merinidi, del 1340, Filippo III partecip\u00f2 ad una crociata contro il re musulmano di Granada e nel 1343, mor\u00ec all'assedio di Algeciras.\nGiovanna II, rimasta vedova, continu\u00f2 ad amministrare il regno sino a che, nel 1349, il figlio, Carlo fu dichiarato maggiorenne.\nGiovanna II mor\u00ec di peste, il 6 ottobre 1349 e fu sepolta nell'abbazia di Saint-Denis a Parigi.\nDiscendenza.\nGiovanna e Filippo ebbero otto figli:"}
{"id": "1267498", "revid": "61051", "url": "https://it.wikipedia.org/wiki?curid=1267498", "title": "Zams", "text": "Zams \u00e8 un comune austriaco di 3 414 abitanti nel distretto di Landeck, in Tirolo. Tra il 1939 e il 1945 era stato accorpato alla citt\u00e0 di Landeck."}
{"id": "1267499", "revid": "110157", "url": "https://it.wikipedia.org/wiki?curid=1267499", "title": "Kov\u00e1\u0159ov", "text": "Kov\u00e1\u0159ov \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267502", "revid": "80339", "url": "https://it.wikipedia.org/wiki?curid=1267502", "title": "Aleksander Afanasiev", "text": ""}
{"id": "1267504", "revid": "80339", "url": "https://it.wikipedia.org/wiki?curid=1267504", "title": "Aleksander Nikolaevi\u010d Afanas'ev", "text": ""}
{"id": "1267506", "revid": "75775", "url": "https://it.wikipedia.org/wiki?curid=1267506", "title": "Teoria del mondo-brana", "text": ""}
{"id": "1267511", "revid": "404449", "url": "https://it.wikipedia.org/wiki?curid=1267511", "title": "Mario Andrione", "text": "Attivit\u00e0 politica.\nAndrione ricopre, nella Giunta regionale della Valle d'Aosta presieduta da Oreste Marcoz, la carica di Assessore tecnico alla pubblica istruzione dal febbraio al novembre 1963 quando viene eletto, nella lista dell'Union Vald\u00f4taine, consigliere regionale. Riconfermato Assessore regionale alla pubblica istruzione, mantiene l'incarico fino al maggio 1966, quando la Giunta regionale, presieduta da Severino Caveri, decade. Riconfermato consigliere regionale nelle elezioni regionale del 1968, ricopre l'incarico di segretario dell'Ufficio di Presidenza del Consiglio Valle dal luglio 1970 al luglio 1973.\nRieletto nelle file dell'UV, il 20 dicembre 1974 viene nominato Presidente della Giunta regionale, incarico che mantiene fino al termine della VI legislatura, nel 1978; dal dicembre 1974 all'ottobre 1975 detiene anche \"ad interim\" l'incarico di Assessore regionale al turismo, antichit\u00e0 e belle arti. Rieletto in Consiglio Valle nel luglio 1978, viene riconfermato Presidente della Giunta regionale, incarico che mantiene fino al termine della VII legislatura, nel luglio 1983. Nuovamente eletto in Consiglio Valle, viene riconfermato Presidente della Giunta regionale, incarico che deve abbandonare nel gennaio 1984, per fuggire in Costa Azzurra, dove far\u00e0 perdere le proprie tracce, travolto delle vicende giudiziarie connesse alla gestione del Casino de la Vall\u00e9e di Saint-Vincent. Tornato in Valle, rassegner\u00e0 infine le dimissioni.\nRieletto consigliere regionale nel 1988, nel dicembre 1992 viene sospeso dalla carica con Decreto emanato dal Presidente del Consiglio dei ministri ai sensi della legge n. 16 del 18 gennaio 1992. Dopo alcuni anni di allontanamento, torna alla politica attiva nel 2006, quando, insieme al neoeletto senatore Carlo Perrin, promuove la costituzione di un nuovo movimento politico autonomista, Renouveau Vald\u00f4tain."}
{"id": "1267512", "revid": "24989", "url": "https://it.wikipedia.org/wiki?curid=1267512", "title": "Abfaltersbach", "text": "Abfaltersbach \u00e8 un comune austriaco di 644 abitanti nel distretto di Lienz, in Tirolo. Tra il 1938 e il 1948 era stato accorpato al comune di Strassen."}
{"id": "1267513", "revid": "767487", "url": "https://it.wikipedia.org/wiki?curid=1267513", "title": "Ko\u017el\u00ed (Boemia meridionale)", "text": "Ko\u017el\u00ed \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267516", "revid": "339392", "url": "https://it.wikipedia.org/wiki?curid=1267516", "title": "Consiglio Supremo della Difesa", "text": ""}
{"id": "1267518", "revid": "287204", "url": "https://it.wikipedia.org/wiki?curid=1267518", "title": "Kovarov", "text": ""}
{"id": "1267521", "revid": "110157", "url": "https://it.wikipedia.org/wiki?curid=1267521", "title": "Ainet", "text": "Ainet \u00e8 un comune austriaco di 906 abitanti nel distretto di Lienz, in Tirolo. Il 1\u00ba aprile 1939 ha inglobato i comuni soppressi di Alkus, Gwabl e Schlaiten (quest'ultimo tornato autonomo il 1\u00ba gennaio 1949)."}
{"id": "1267523", "revid": "4175", "url": "https://it.wikipedia.org/wiki?curid=1267523", "title": "Palazzo delle Esposizioni", "text": "Il Palazzo delle Esposizioni \u00e8 un edificio di stile neoclassico, sito in Roma, in via Nazionale.\nProgettato da Pio Piacentini sin dal 1877, fu inaugurato nel 1883. Il palazzo \u00e8 stato sede di numerose manifestazioni e mostre d'arte.\nL'edificio \u00e8 di propriet\u00e0 del comune di Roma, che lo gestisce tramite l'Azienda Speciale Palaexpo, ente comunale dipendente dall'assessorato alle Politiche Culturali e Centro Storico.\nDurante l'epoca fascista la sua facciata in occasione di alcune mostre (Mostra della Rivoluzione Fascista, Mostra Augustea della Romanit\u00e0) fu temporaneamente modificata perch\u00e9 il suo stile fu considerato non al passo con i tempi. Nel corso del tempo il Palazzo delle Esposizioni \u00e8 stato pi\u00f9 volte restaurato e adeguato funzionalmente. Tra i principali restauri vanno segnalati quelli del 1981-1989 su progetto di Costantino Dardi, e quello del 2003-2007 dello studio ABDR, Maria Laura Arlotti, Michele Beccu, Paolo Desideri, Filippo Raimondo, in occasione del quale \u00e8 stato anche ricostruito, in chiave bioclimatica e con tecnologie e materiali contemporanei, il volume originario della \"Serra\" vetrata.\nDal 1927 al 2004 \u00e8 stato la sede degli uffici e delle mostre della Quadriennale di Roma e rimane la sede privilegiata delle mostre della Quadriennale d'Arte.\nIl Palazzo \u00e8 dotato di una Sala Cinema da 139 posti, di un Auditorium di 90 posti e del Forum (sala polifunzionale), oltre a una caffetteria, un ristorante per 240 persone e una libreria.\nStoria.\nIl progetto di Pio Piacentini nel programma di Roma Capitale.\nNel 1874 fu terminata la costruzione della nuova stazione (su progetto di Salvatore Bianchi) e quindi si rese urgente un forte segno di raccordo con il centro della citt\u00e0: via Nazionale, con il marcato disegno di piazza Esedra (allora piazza delle Terme), che riprendeva nel progetto di Koch, attuato tra il 1886 e il 1890, il tracciato delle terme di Diocleziano, un riferimento all'antico gi\u00e0 proposto da Michelangelo con la costruzione di Santa Maria degli Angeli, diventava cos\u00ec un asse viario preminente nel nuovo sviluppo della citt\u00e0. Dalla grande piazza, luogo monumentale di accoglienza per chi giungeva dalla stazione, attraverso l'ampia percorrenza di via Nazionale, con l'attuazione del prolungamento fino a piazza Venezia, ci si ricollegava al cuore storico della citt\u00e0.\nLe scelte urbanistiche, la collocazione degli edifici rappresentativi, i risultati dei concorsi, provocarono in quegli anni un accesissimo dibattito attorno alla edificazione di una citt\u00e0 moderna che necessariamente si inseriva in un tessuto urbano molto complesso, dove ogni scelta rischiava di essere una pesante frattura. \u201cRoma\", scriveva il sindaco Luigi Pianciani nel 1882, \"\u00e8 il primo museo del mondo, ma non \u00e8 una capitale che soddisfi i bisogni del presente\u2026 Non \u00e8 un Comune da amministrare, \u00e8 la massima delle metropoli antiche da rispettare, una metropoli moderna da creare\u201d.\nIl concorso per il Palazzo delle Esposizioni Nazionali di Belle Arti si situa proprio in questo contesto: quello di provvedere alla costruzione di edifici particolarmente rappresentativi, e di dotare la citt\u00e0 di tutte quelle strutture necessarie alla nuova funzione di capitale. Quindi, la volont\u00e0 di realizzare un edificio che esaltasse la vocazione culturale della citt\u00e0, primo in Italia totalmente dedicato alle Belle Arti, pur non essendo museo, allo scopo di documentare con continuit\u00e0 la storia artistica passata e presente e al tempo stesso capace di confrontarsi con i grandi modelli europei.\nUn primo concorso fu bandito nel 1876, non vi viene stabilita la designazione dell'area, lasciata alla libera scelta dei progettisti (ci fu chi propose piazza del Popolo) n\u00e9 l'entit\u00e0 della cifra che sarebbe stata stanziata. Un bando molto generico che dava soltanto alcune indicazioni di consistenza; si legge infatti: \u201cIl fabbricato per l'Esposizione nazionale predetta dovr\u00e0 occupare, sopra un'area da designarsi, lo spazio di metri quadrati 4.000, avr\u00e0 due soli piani e sar\u00e0 possibilmente circondato da giardini\u201d. Quaranta furono i progetti presentati, esposti al Collegio Romano. Poco pi\u00f9 di un anno dopo venne bandito un secondo concorso con l'indicazione dell'area di via Nazionale considerata la collocazione pi\u00f9 idonea per il carattere rappresentativo che l'edificio doveva avere e quindi non a caso inserito in quella zona di preminenza urbana che rappresentava l'asse di accesso alla citt\u00e0 storica. Settantaquattro furono i progetti presentati.\nDopo molte polemiche e non senza indecisioni all'interno della commissione giudicatrice, vincitore risult\u00f2 il progetto di Pio Piacentini contrassegnato con il motto \"Sit quod vis simplex et unum\". Piacentini era nato a Roma nel 1846 e nella sua formazione di architetto presso l'Accademia di San Luca, di cui fu poi presidente, assorb\u00ec quella tendenza purista che aveva dominato la citt\u00e0 sotto Pio IX. Nei suoi progetti, come in quelli di molti altri architetti romani a lui contemporanei, eredi di una cultura accademica, vi \u00e8 una particolare attenzione pi\u00f9 per il disegno che per il contesto urbano in cui l'edificio si dovr\u00e0 collocare. Per quanto riguarda il Palazzo delle Esposizioni, Piacentini era comunque consapevole del contesto problematico (la ristrettezza dello spazio, il limitato margine di accesso sulla strada, il dislivello per l'abbassamento di via Nazionale, accentuato poi con la costruzione del traforo) e, come vedremo, successivamente cercher\u00e0 delle soluzioni che non verranno realizzate.\nI lavori della costruzione furono avviati soltanto nel 1880 e l'edificio venne inaugurato con cerimonia solenne nel 1882, come ricorda l'iscrizione commemorativa sul fronte:\nI caratteri del progetto e il dibattito sullo stile.\nL'edificio appare come una massa imponente, caratterizzata dalla profonda apertura ad arco e dalla sequenza della statue (collocate successivamente) sulle colonne e sulle lesene che scandiscono le superfici piene. L'effetto monumentale \u00e8 concentrato soprattutto nella parte centrale della facciata, mentre l'arretramento del piano superiore, le masse compatte che definiscono i prospetti, e gli spazi interni, sembrano ancora derivare da suggestioni puriste. In confronto ad altri progetti presentati al concorso, quello di Piacentini \u00e8 certamente il meno eclettico, dove la tradizione classicista (l'apertura ad arco di trionfo, la scansione a lesene delle pareti esterne, la centralit\u00e0 e la simmetria degli spazi all'interno) viene mitigata dalla ricerca di uno stile internazionale.\nIl problema dello stile era alla base del dibattito architettonico dell'epoca, e il concorso per il Palazzo delle Esposizioni fu appunto caratterizzato da un acceso scontro su questo tema. \u201cUn edificio senza finestre\u201d fu uno dei motivi di pi\u00f9 forte polemica, l'influenza \u201cfrancese\u201d piuttosto che l'adesione ad uno stile nazionale caus\u00f2 contrasti all'interno della stessa commissione giudicatrice, ma soprattutto sollev\u00f2 una campagna di stampa aspramente critica.\nLa ricerca di uno stile nazionale coincideva per lo pi\u00f9 con un recupero degli stili storici, dove il classicismo non era pi\u00f9 riferimento esclusivo e dominante. Nel processo di trasformazione della struttura urbana di Roma, dalla viabilit\u00e0, agli edifici rappresentativi, all'edilizia abitativa, prevalsero per\u00f2 concezioni poco consone alla tradizione della citt\u00e0. Gli interventi direzionali, dove possibile anche con cospicui sventramenti, l'apertura di ampie strade e viali rettilinei, la costruzione di edifici pubblici dalle masse compatte, di case d'abitazione che, sia pure con caratteri pi\u00f9 modesti, ne riprendevano le forme, sono un evidente riferimento alla trasformazione di Parigi sotto il Secondo Impero, oltre che alla tradizione piemontese. Ma la preminenza della citt\u00e0 storica non poteva che turbare un progetto complessivo di questo tipo e quindi rendere quanto mai difficile quell'equilibrio tra antico e moderno sottolineato da Pianciani come vocazione di Roma Capitale.\nIn realt\u00e0 le critiche rivolte al progetto non colgono il carattere pi\u00f9 significativo dell'intervento. La mancanza di finestre \u00e8 voluta per creare all'interno superfici continue che assolvano al massimo le esigenze espositive, le trasparenze delle coperture in ferro e vetro permettono la luce naturale dall'alto che si riteneva la pi\u00f9 consona alle funzioni dell'edificio. La simmetria dell'impianto, la convergenza di sei ampie sale verso la rotonda centrale, la specularit\u00e0 delle due parti dell'edificio che ne permettono una rilettura continua e una percorrenza lineare sia orizzontalmente che verticalmente definiscono uno spazio aperto, ma convergente verso il centro, dove il carattere aulico \u00e8 riscontrabile soprattutto negli elementi decorativi (gli stucchi, il cassettonato dei soffitti, la marmoridea che riveste parte del colonnato).\nCostantino Dardi, l'architetto che cent'anni dopo ha restaurato il Palazzo riportandolo quanto pi\u00f9 possibile all'integrit\u00e0 del progetto originario, cos\u00ec descriveva lo spazio interno, uno spazio \u201csoprattutto segnato dal tema della visibilit\u00e0: guardare e traguardare appare obiettivo costante della progettazione, dalla strada verso l'interno e dall'interno verso strada, dall'alto in basso e dal basso in alto, dalle scale alle sale e dalle sale alle scale, aprendo prima lo sguardo alle viste lunghe e successivamente diaframmando queste con telai, cornici, riquadri, schermi che in alcune aree virano alla penombra la luminosit\u00e0 del palazzo\u201d.\nNella parte posteriore l'edificio era coperto da un'ampia volta in ferro e vetro (che verr\u00e0 modernamente riproposta nell'attuale progetto di ristrutturazione), uno spazio trasparente che, nell'intenzione del progettista, ricollegava l'interno con i giardini all'esterno verso il Quirinale. Il tema del collegamento con le aree esterne fu una delle principali preoccupazioni di Piacentini: come risolvere l'angustia dello spazio destinato all'edificio, che sacrificava il progetto e ne rendeva incongruo il carattere monumentale. Una prima idea di Piacentini fu di smontare la chiesa di San Vitale e riedificarla all'interno di un giardino creando un ampio spazio attorno all'edificio; in un secondo momento pens\u00f2 di riallineare la chiesa all'asse stradale e di portarla allo stesso livello del Palazzo. Infine, cosciente dell'isolamento dell'edificio, accentuato dall'abbassamento della strada per la costruzione del traforo, ide\u00f2 una scalinata di accesso a doppia rampa che abbracciasse, quasi un richiamo barocco, la base dell'edificio stesso. Questi progetti non furono approvati e quindi l'architetto si limit\u00f2 a realizzare due ulteriori livelli della scalinata esterna.\nLe statue furono collocate alla fine degli anni ottanta e rispondono comunque ad una intenzione decorativa voluta dall'architetto stesso. Si tratta di scultori accademici (Cencetti, Biggi, Aureli, Trabacchi, Ferrari, Galletti e altri) e i soggetti sono altrettanto accademici: in alto l'arte sorretta dalla pace e dallo studio, sui quattro pilastri del portico architettura, scultura, pittura, arte industriale, lungo le balaustre dodici artisti del passato.\nIl palazzo fu inaugurato il 21 gennaio 1883, alla presenza del re, con una grande cerimonia. La mostra inizialmente doveva essere riservata ai soli artisti italiani, poi allargata alla presenza, limitata e di modesto rilievo, di alcuni artisti stranieri. L'esposizione aveva un evidente significato politico e testimoniava un clima culturale fortemente accademico e passatista. I soggetti delle opere erano tratti per lo pi\u00f9 da episodi di storia romana, enfatizzati nel loro significato simbolico, dalle recenti battaglie risorgimentali, o da temi ispirati alle origini del cristianesimo. Quindi, anche nella ricerche dei soggetti, un accorto bilanciamento tra elementi laici e tematiche religiose. I quadri di paesaggio rivelavano poi un accademismo cos\u00ec lontano dalla ricerca del vero che ormai, con l'avvento dell'impressionismo, si andava via via affermando in Francia e in altri paesi europei, influenzando perfino le scelte dei \"Salon\" ufficiali.\nGli interventi degli anni trenta e le prime Quadriennali.\nFin dall'anno successivo alla inaugurazione, il Palazzo delle Esposizioni divenne per oltre tre decenni sede permanente delle mostre della Societ\u00e0 degli Amatori e Cultori di Belle Arti, una associazione fondata nel 1829 con la pretesa di accogliere gli artisti pi\u00f9 rappresentativi che operavano a Roma, insieme ad esponenti del potere, nobili, mecenati, intellettuali, accademici. Una societ\u00e0 nata nel clima della Roma papale, di cultura conservatrice, prevalentemente rivolta all'ambiente artistico romano, anche se sostenuta da personalit\u00e0 come Bertel Thorvaldsen, Horace Vernet, alla cui presidenza onoraria era stato eletto il re Ludwig di Baviera. Le mostre rispecchiavano una visione estremamente conservatrice, anche rispetto ad altre sedi della cultura artistica in Italia, e quindi a Roma manc\u00f2 quella funzione di vetrina internazionale che di l\u00ec a pochi anni assunse invece la Biennale di Venezia.\nUn tentativo di aggiornamento fu fatto con le quattro edizioni della Esposizione Internazionale d'Arte della Secessione, che ebbero luogo al Palazzo delle Esposizioni dal 1913 al 1916, con il proposito appunto di documentare, sia pure con un certo ritardo, quanto avveniva all'estero e il lavoro di quegli artisti che in Italia si ispiravano nei diversi campi, dalla pittura alla scultura, all'architettura, alle arti applicate, ad un modernismo diffuso. A Roma non si era in effetti avvertito quel fenomeno di profondo rinnovamento del gusto, delle concezioni artistiche e delle forme espressive rappresentato in Francia, in Germania, in Austria e in altri paesi europei dalle diverse Secessioni.\nNel 1927 il Governatorato di Roma deliber\u00f2 l'istituzione delle Esposizioni Quadriennali d\u2019Arte Nazionale, con sede al Palazzo delle Esposizioni, la cui prima mostra si sarebbe dovuta inaugurare il 1\u00ba marzo 1931. Nella stessa delibera, oltre ad indicare i membri che avrebbero dovuto far parte del comitato organizzativo presieduto dal governatore (rappresentanti dell\u2019Accademia di San Luca, della Societ\u00e0 degli Amatori e Cultori di Belle Arti, dell'Associazione artistica internazionale e artisti designati da varie istituzioni), viene anche definito lo stanziamento di bilancio: lire 250.000 annue e quindi un milione per ogni edizione della mostra. Si fa inoltre riferimento alla volont\u00e0 di istituire premi e di destinare una somma significativa agli acquisti di opere per la Galleria Nazionale. La prima Quadriennale, sotto la direzione di Cipriano Efisio Oppo segretario generale, si inaugur\u00f2 il 3 gennaio 1931, addirittura in anticipo rispetto a quanto precedentemente stabilito. Le opere vennero selezionate da due giurie composte da artisti, una nominata dal comitato organizzatore e l'altra da rappresentanti degli stessi artisti espositori. I primi premi furono dati ad Arturo Tosi e ad Arturo Martini, importanti retrospettive furono dedicate a Medardo Rosso, ad Armando Spadini e ad Antonio Mancini da poco deceduto.\nNel 1930 erano iniziati i lavori di ristrutturazione del Palazzo delle Esposizioni per adeguare gli spazi alle esigenze della mostra. Come si legge nelle cronache dell'epoca e nelle varie sedute della commissione, si rendeva necessario aumentare le sale espositive, realizzare gli ascensori, modificare i lucernari, provvedere ad un impianto di riscaldamento che regolasse il clima interno, troppo freddo d'inverno troppo caldo d'estate, perci\u00f2 si decise di abbattere la serra \u201cbrutta e costosa tettoia da stazione ferroviaria\u201d. Incaricati dei lavori furono gli architetti Del Debbio e Aschieri: al primo si deve la demolizione della serra e la costruzione di un solaio, cos\u00ec da ricavare, nel piano sottostante altre sei sale espositive attorno ad un ambiente centrale. In questo modo l'architetto riprendeva, sia pure in termini pi\u00f9 contenuti, l'impianto stesso realizzato da Piacentini per la parte principale dell'edificio, riproponendo al tempo stesso quella specularit\u00e0 che caratterizzava l'intero progetto. L'allestimento di Aschieri (che allestir\u00e0 anche la seconda edizione della Quadriennale) annullava l'effetto monumentale dell'edificio ricercando un equilibrio razionale, sobrio ed elegante, in cui le opere avevano una precisa visibilit\u00e0 e cornice.\nCommentando i lavori del palazzo e l'allestimento della mostra, l'architetto Luigi Piccinato sottolineava come Aschieri e Del Debbio avessero \u201cridato vita ai grandi saloni di via Nazionale. Proporzionando ambienti, disponendo tramezzi, smorzando luci, attenuando le ombre, la grande falange dei quadri \u00e8 venuta a trovarsi ordinata ed esaltata in un ambiente pacato, semplice, signorile e riposante. Negli ambienti di rappresentanza poi, e cio\u00e8 nel Vestibolo, nel Giardino d'Inverno, nelle scale, nei corridoi, l\u00e0 dove il tono neutro non era pi\u00f9 necessario, essi hanno potuto liberamente fare dell'architettura\u201d (nella rivista \"Domus\", marzo 1931). La mostra, che Mussolini defin\u00ec \u201cstorica\u201d, ebbe un notevole successo di critica e di pubblico (oltre 200.000 visitatori) e molto furono apprezzati i lavori di ristrutturazione, confermando cos\u00ec la definitiva destinazione del palazzo a sede delle Quadriennali.\nEpisodio particolarmente significativo dell'attivit\u00e0 espositiva di quegli anni fu la Mostra della rivoluzione fascista, promossa dal Partito Nazionale Fascista nell'anniversario del primo decennale della marcia su Roma. La mostra fu inaugurata infatti il 28 ottobre del 1932 e i lavori di preparazione furono regolarmente sottoposti all'approvazione del duce, che la definiva come la \u201cdocumentazione sacra, suggestiva e solenne\u201d della genesi, degli sviluppi e delle mete raggiunte dal fascismo. La mostra, come \u00e8 ovvio, aveva infatti un esclusivo scopo propagandistico e celebrativo, ma rappresent\u00f2 anche uno straordinario evento di ideazione espositiva. Si legge nel catalogo: \u201cAl carattere monumentale della mostra non poteva non convenire una maniera architettonica, diciamo cos\u00ec, scenografica, atta a suscitare l'atmosfera dei tempi, tutta fuoco e febbre, tumultuosa, lirica, splendente\u201d. Traspare in queste parole ancora un clima futurista, che indubbiamente si rifletteva non solo in molte delle opere esposte, ma nell'impaginazione delle mostra stessa, dovuta alla collaborazione tra artisti (Nizzoli, Funi, Maccari, ma soprattutto Sironi) e architetti (Terragni, Libera, Valente), e la facciata esterna, progettata da De Renzi e Libera, testimoniava, sia pure nel formalismo e nel carattere esplicitamente ideologico dell'intervento (i fasci in metallo alti 25 metri), una cultura architettonica di ambito europeo.\nLa mostra avrebbe dovuto essere trasferita come sede permanente nel Palazzo del Littorio, che non fu costruito, e quindi si protrasse all'interno del Palazzo delle Esposizioni per circa due anni, di modo che la seconda edizione della Quadriennale fu organizzata in tempi strettissimi ed inaugurata il 5 febbraio 1935. L'intervento allestitivo fu affidato agli architetti Aschieri e Montuori; venne riportata alla luce la facciata di Piacentini e ci si limit\u00f2, nell'atrio a colonne, ad un sobrio portale di accesso. Nell'interno, il rivestimento della rotonda centrale, i velari delle coperture, le tre gradazioni di grigi delle pareti espositive, creavano un'atmosfera quasi metafisica di grande suggestione, dove furono collocate 1800 opere tra pittura, scultura e bianco e nero. Molte le mostre personali (tra cui quella dedicata a Scipione, morto due anni prima), con una particolare attenzione ai giovani artisti e alle diverse tendenze, da quella tardo futurista, a quella degli astrattisti che avevano il proprio epicentro a Milano alla Galleria del Milione, a quelle pi\u00f9 conservatrici. Importante la presenza degli artisti della Scuola romana, soprattutto di Mafai che ebbe una sala con 29 opere e fu premiato per il dipinto \"Lezione di piano\".\nNel 1937, con regio decreto l'Esposizione Nazionale Quadriennale d'Arte di Roma fu trasformata in ente autonomo con un proprio statuto sottoscritto dal Ministro per l'educazione nazionale Giuseppe Bottai. La terza edizione della mostra, inaugurata il 5 febbraio 1939, fu quindi direttamente gestita dall'Ente, posto sotto la tutela del Ministero dell'educazione nazionale e del Ministero delle corporazioni, che, ottemperando alle leggi razziali emesse l'anno precedente, richiesero una strettissima vigilanza e documentazione sulle origini di ogni artista, con la compilazione di schede personali. Una mostra piuttosto confusa, e soprattutto compromessa da una pesantissima intromissione politica, che rispecchiava comunque una situazione di crisi in campo artistico. L'allestimento fu realizzato dagli architetti Mario Paniconi e Giulio Pediconi con una certa cura nei particolari, aumentando il numero delle sale e soprattutto ponendo attenzione ad una chiara visibilit\u00e0 delle opere, alla misura e al decoro generale degli ambienti. Importante la presenza di Giorgio Morandi e la sezione della mostra dedicata alla aeropittura e aeroscultura futuriste.\nLa quarta edizione della Quadriennale si apr\u00ec a maggio del 1943, in piena guerra, e fu l'ultima sotto la direzione di Cipriano Efisio Oppo. Un'edizione molto ridotta (solo una parte delle sale venne utilizzata), allestita dall'architetto Ernesto Puppo e dall'ingegnere Alessandro Mangioni. Importante la presenza delle opere di Enrico Prampolini e dei pittori futuristi. I premi maggiori furono assegnati a Vagnetti e a Manz\u00f9. Alla fine della guerra il Palazzo delle Esposizioni fu occupato dagli uffici annonari e l'Ente Autonomo Quadriennale fu posto sotto commissario.\nGli anni del dopoguerra e le mostre degli anni cinquanta e sessanta.\nGli anni del dopoguerra sono stati contrassegnati da una intensa ripresa delle attivit\u00e0 culturali a Roma. Le mostre promosse dalla Galleria Nazionale d\u2019Arte Moderna, le tante iniziative delle gallerie private, la formazione di gruppi di tendenza, gli scontri tra astratti e figurativi, sono tutti elementi che contribuirono a creare quel clima di fervore e di attivismo che rese Roma, negli anni cinquanta, una citt\u00e0 internazionale, meta di artisti stranieri.\nLa prima Quadriennale del dopoguerra fu organizzata alla Galleria Nazionale d\u2019Arte Moderna, sotto la direzione del commissario, lo scultore Francesco Coccia, in quanto il Palazzo delle Esposizioni era stato reso praticamente inagibile dalle pi\u00f9 disparate occupazioni.\nDopo la Mostra della Ricostruzione, promossa dal Ministero dei Lavori Pubblici nel 1950, e la ricomposizione dell'Ente Quadriennale con la nomina di Fortunato Bellonzi a segretario generale, si provvide al restauro dell'edificio, i cui lavori di ripristino delle sale e di allestimento della mostra furono affidati all'ingegnere Giacomo Maccagno, dipendente del Comune di Roma, e all'architetto Adolfo Bobbio, mentre Mario Bellina cur\u00f2 la sistemazione del bar e delle sale di accoglienza. Furono ripresi gli stucchi e gli intonaci, ripristinati i pavimenti, liberata la rotonda centrale, revisionati gli impianti, oscurati con velari i lucernari, aumentate le superfici espositive con molte tramezzature mobili che furono in seguito utilizzate per altre mostre. La VI edizione della Quadriennale fu quindi inaugurata il 18 dicembre del 1951; molte le mostre retrospettive tra cui quella di Modigliani curata da Jean Cassou.\nSempre negli anni cinquanta sono da ricordare due mostre molto importanti che ebbero sede nel Palazzo delle Esposizioni: quella del Seicento Europeo promossa dal Consiglio d'Europa (novembre 1956 \u2013 febbraio 1957), una mostra oggi irripetibile per dimensione e importanza dei prestiti provenienti da musei di tutto il mondo, e quella del Settecento a Roma nel 1959 che raccoglieva 2.600 opere, tra cui 600 dipinti, oltre a sculture, oggetti di oreficeria, arredi, e le pi\u00f9 varie testimonianze della vita culturale dell'epoca.\nLa mostra \"Arte messicana dall'antichit\u00e0 ai nostri giorni\" (ottobre 1962 \u2013 gennaio 1963) fu un altro evento espositivo eccezionale: una documentazione vastissima delle culture precolombiane, del barocco latino-americano, fino alle opere, nel piano superiore del palazzo, degli artisti contemporanei, da Rivera a Siqueiros a Orozco a Rufino Tamayo a Frida Kahlo, alla produzione artigianale, ecc. Con queste mostre si chiuse un ciclo eccellente sul piano espositivo che non avr\u00e0 seguito negli anni sessanta, quando le attivit\u00e0 nel Palazzo delle Esposizioni, tranne le mostre della Quadriennale, si ridussero essenzialmente ad un coacervo di inutili, modestissime iniziative.\nTra gli anni cinquanta e gli anni sessanta si svolsero la VII, la VIII e la IX Quadriennale (1955, 1959, 1965). La polemica tra astrattisti e realisti fu alla base della VII Quadriennale, con posizioni critiche fortemente contrastanti. Al centro dell'esposizione un nucleo importante di dipinti e sculture ricostruiva il panorama dell'arte italiana dal 1910 al 1930. Numerose le retrospettive, tra cui quella di Savinio curata da Giorgio de Chirico, quella dedicata ad Atanasio Soldati curata da Nello Ponente ed altre. Un'esposizione che raccoglieva circa 3000 opere tra scultura, pittura e bianco e nero, decisamente, a detta di molti, la migliore tra quelle degli anni del dopoguerra.\nLa VIII Quadriennale ebbe luogo da dicembre 1959 ad aprile 1960, e fu allestita dagli architetti Melis e Clerici. Al centro una importante mostra dedicata alla giovane pittura romana dal 1930 al 1945, curata da Giorgio Castelfranco ed Emilio Lavagnino, mentre la commissione per gli inviti fu fortemente contestata da un folto gruppo di artisti legati principalmente alle ricerche astratte e informali (tra cui Vedova, Turcato, Leoncillo, Burri, Dorazio, Afro, Mastroianni\u2026). Le retrospettive dedicate a Balla, curata da Enzo Francia, a Licini, curata da Giuseppe Marchiori, a Prampolini, curata da Vittorio Orazi, a Spazzapan, curata da Fortunato Bellonzi e Renzo Romero, contribuirono a riequilibrare un clima infuocato.\nLa IX Quadriennale fu inaugurata nel mese di ottobre del 1965 e allestita da Mario Melis. Molte le mostre retrospettive, tra cui quelle di Morandi, di Mafai, di Sironi, di Casorati, di Donghi, di Fortunato Depero, di Romagnoni e di Tancredi. Presenti nella mostra le ultime tendenze della ricerca artistica, dalla nuova situazione romana, rappresentata da Angeli, Festa, Ceroli, all'arte cinetica. Premiati tra gli altri furono Mirko, Alberto Viani, Turcato e Perilli.\nDalle mostre degli anni settanta all'intervento di restauro.\nPer oltre un decennio il Palazzo delle Esposizioni divenne sede di alcune delle mostre pi\u00f9 importanti in Italia, mettendo in pratica un progetto espositivo che tendeva ad una continuit\u00e0 di utilizzazione degli spazi e ad una programmazione dovuta prevalentemente al Comune di Roma, oltre alla cinque sezioni della X Quadriennale che si distribuirono tra dicembre 1972 e luglio 1977.\nPrima importantissima iniziativa quella dedicata alle ultime ricerche in atto dal titolo \"Vitalit\u00e0 del negativo nell'arte italiana 1960/70\", curata da Achille Bonito Oliva e dagli Incontri Internazionali d'Arte. Una mostra che non intendeva ricostruire asetticamente gli eventi di un decennio, ma come dalla crisi dei linguaggi storici, dalla ricerca e dalla variet\u00e0 dei procedimenti, non pi\u00f9 tesi a valori assoluti, fossero nate poetiche nuove basate sulla vitalit\u00e0 dell'atto creativo: \u201cL'arte smette di essere la zona dove si tesaurizzano le forme e l'esemplarit\u00e0 dell'esperienza artistica, per diventare invece una zona oscura senza alcuna certezza\u201d (Achille Bonito Oliva).\nUna mostra straordinaria, in cui confluivano le ricerche pop degli artisti romani, l'arte concettuale, gli happening e la body art, i materiali dei minimalisti, l'arte cinetica, e le recenti esperienze dell'arte povera.\nLa X Quadriennale inizi\u00f2 a novembre del 1972 e si svilupp\u00f2 in cinque sezioni che intendevano documentare i diversi aspetti della ricerca artistica in Italia: 1) Aspetti dell'arte figurativa contemporanea \u2013 Nuove ricerche d'immagine; 2) Situazione dell'Arte non figurativa; 3) La ricerca estetica dal 1960 al 1970; 4) La nuova generazione; 5) Artisti stranieri operanti in Italia. Accanto agli artisti invitati in ciascuna sezione, venivano ricostruite, per le prime due mostre, anche le vicende storiche da cui avevano preso le mosse le relative tendenze: \"La linea della ricerca figurativa in Italia dal verismo dell'ultimo ottocento al 1935\" nell'ambito delle sezione sull'arte figurativa, e \"Linee della ricerca non figurativa in Italia dal 1930 al 1965\", coordinata da Nello Ponente, come ricostruzione dell'astrattismo in Italia.\nIl progetto delineato dal Comune di Roma in quegli anni era, accanto alle mostre d'arte antica (da ricordare in particolare \"Civilt\u00e0 del Lazio primitivo\" del 1976), di dedicare particolare attenzione agli aspetti pi\u00f9 interessanti della cultura del Novecento, sia attraverso grandi retrospettive (quella dedicata a Turcato, 1974, a Man Ray, 1975, a Savinio, 1978), sia attraverso l'indagine all'interno delle avanguardie europee, con la mostra \"Majakovskij Mejerch'old Stanislavskij\", 1975, allestita da Maurizio Di Puolo secondo una rilettura di moduli costruttivisti che si proiettavano verso l'esterno del palazzo, con la mostra sul teatro della Repubblica di Weimar nel 1978. Queste mostre, a carattere interdisciplinare, permettevano poi di utilizzare tutte le potenzialit\u00e0 degli spazi, con spettacoli, convegni, esecuzioni musicali, proiezioni, come nel caso della mostra sull'Avanguardia polacca nel corso della quale Tadeusz Kantor anticip\u00f2 il suo spettacolo \"O\u00f9 sont les neiges d'antan?\".\nCos\u00ec descriveva Nicolini, allora assessore alla cultura, i contenuti delle linee espositive di quegli anni: \u201cAl centro dei programmi allora realizzati dovevano esserci due grandi questioni: le sorti dell'avanguardia e la funzione intellettuale, nel XX secolo. Naturalmente non si trattava di aggiungere ideologia ed interpretazioni a quelle che gi\u00e0 esistevano, ma di documentare quanto era conosciuto in maniera parziale\u201d.\nCon gli stessi propositi era stata realizzata la mostra \"Linee della ricerca artistica in Italia 1960-1980\", curata da Nello Ponente, titolare della cattedra di arte contemporanea all'Universit\u00e0 di Roma, scomparso durante la preparazione della mostra. In questo caso si trattava di una documentazione molto ampia di quello che era accaduto in Italia nei diversi settori della produzione artistica: dalle arti visive, alla fotografia, alla scrittura musicale, alla poesia visiva, al cinema d'artista.\nLe mostre di architettura rispecchiavano la volont\u00e0 di approfondire l'analisi sulla formazione della citt\u00e0 contemporanea; mostre che resero spettacolare e suggestivo un tema, quello dell'architettura, non sempre accessibile al pubblico: \"Funzione e senso. Architettura-Casa-Citt\u00e0, Olanda 1870-1940\", nel 1979; \"Vienna Rossa. La politica residenziale nella Vienna socialista 1919-1933\", realizzata nel 1880 e curata da Manfredo Tafuri; \"Architettura nel Paese dei Soviet\", 1982. Con la caduta di frammenti degli stucchi in occasione della mostra \"Cinque miliardi di anni. Ipotesi per un Museo della Scienza\", organizzata con l'Universit\u00e0 di Roma e allestita da Maurizio Sacripanti, e successivi danni, si comprese che non si poteva procrastinare pi\u00f9 a lungo un sostanziale intervento di ristrutturazione dell'intero edificio, di cui fu incaricato l'architetto Costantino Dardi. Elementi chiave di questo progetto erano: recuperare le qualit\u00e0 originarie del palazzo, liberando gli spazi di tutte quelle aggiunte improprie accumulatesi negli anni, restituire il rapporto con la luce naturale dall'alto, riproporre la visione verticale, attraverso la ricongiunzione dei tre livelli dell'edificio, e quella degli spazi in quota (riapertura delle due scale interne di accesso dal livello di via Milano al piano monumentale, delle balconate interne che permettono la percezione degli spazi dall'alto in basso e viceversa, ricomposizione di quella direzionalit\u00e0 ininterrotta di collegamento interno dall'accesso da via Nazionale all'affaccio su via Piacenza). Quindi un restauro critico, che per\u00f2 doveva trasformare un edificio costruito secondo i canoni ottocenteschi in una struttura capace di rispondere alle pi\u00f9 moderne esigenze espositive.\nI lavori, che si protrassero per anni a causa di difficolt\u00e0 burocratiche e finanziarie, non portarono a termine quanto l'architetto aveva ideato, soprattutto in relazione ai pi\u00f9 forti elementi di innovazione contenuti nel progetto. Tra questi il sistema di copertura, trasparente, aereo, che prevedeva anche un teatro all'aperto, era certamente uno degli elementi di maggiore fascino del progetto, che per\u00f2 fu bocciato per ben due volte dalla commissione edilizia; cos\u00ec come le strutture collocate in sostituzione dei lucernari, grandi \u2018macchine di luce\u2019 che dovevano graduare la luminosit\u00e0 naturale con quella artificiale attraverso un sistema di telai mobili, furono realizzate senza i meccanismi di regolamentazione automatica e quindi del tutto inefficaci.\nMolti altri furono gli aspetti caratterizzanti di questo intervento (il disegno geometrico dei pavimenti in travertino e peperino, il recupero della marmoridea di rivestimento e delle parti decorative originarie), ma soprattutto la realizzazione di una sala multimediale e di un piccolo, ben attrezzato spazio teatrale nella linea di un'attivit\u00e0 multidisciplinare che era all'origine del progetto: una Kunsthalle per Roma, aperta alle pi\u00f9 avanzate esigenze della cultura contemporanea.\nL'attivit\u00e0 degli anni novanta. Verso una gestione autonoma.\nIl Palazzo delle Esposizioni fu riaperto nel 1990 con tre mostre che utilizzavano i tre livelli dell'edificio: al piano monumentale \"La grande Roma dei Tarquini\", curata dalla Soprintendenza comunale, al piano superiore \"Peter Paul Rubens\", al piano inferiore una mostra dedicata a Mario Schifano, evidenziando cos\u00ec la molteplicit\u00e0 degli eventi espositivi che simultaneamente potevano aver luogo nel palazzo, ed anche la tendenza ad affrontare al tempo stesso temi di arte antica e contemporanea. Nel 1990 inizi\u00f2 anche un ciclo di mostre di ricognizione sui giovani artisti, che dur\u00f2 fino alla quinta edizione.\nIl tema di Roma, come analisi della cultura e della storia della citt\u00e0, \u00e8 stato in questo decennio, ed oltre, tra i filoni pi\u00f9 continuativi: nelle arti visive (con la mostra \"Roma anni '60: al di l\u00e0 della pittura\", e con quella dal titolo \"Tutte le strade portano a Roma\", una sorta di omaggio alla citt\u00e0 nel campo dell'arte, della fotografia, del cinema, della grafica, della poesia); nella ricostruzione di momenti particolarmente significativi nella storia della citt\u00e0: con la mostra \"Roma sotto le stelle del '44, storia cronaca e cultura dalla guerra alla liberazione\", su un periodo drammatico ma, nonostante tutto, culturalmente assai vitale, esaminato cinquant'anni dopo; con la mostra \"Roma 1948-1959. Arte, cronaca e cultura dal Neorealismo alla Dolce Vita\", realizzata nel 2002, che attraverso una grande quantit\u00e0 di opere, di oggetti di arte applicata, di documenti, e una sterminata massa di fotografie e di filmati, ricostruiva uno dei periodi pi\u00f9 fervidi nella storia della citt\u00e0. Infine, per quanto riguarda l'archeologia, la mostra \"Aurea Roma\" documentava l'et\u00e0 tardo antica dalla Roma imperiale fino all'avvento del cristianesimo con oltre 400 reperti ed opere di straordinaria bellezza.\nSono state realizzate importanti retrospettive dedicate a grandi artisti italiani del novecento tra cui \"Giorgio de Chirico pictor optimus\", nel 1992; \"Alberto Burri: opere dal 1944 al 1955\", nel 1996; \"Enrico Prampolini: dal futurismo all'informale\", nel 1992; \"Fortunato Depero: dal futurismo alla casa d'arte\", nel 1994 (queste ultime due hanno anticipato la grande mostra \"Futurismo 1909-1944\" realizzata al Palazzo delle Esposizioni nel 2001 in collaborazione con il Museo Sprengel di Hannover). Un importante evento fu la mostra di Richard Long nel 1994: otto installazioni appositamente realizzate dall'artista per gli spazi del Palazzo delle Esposizioni.\nImpossibile elencare tutte le mostre fatte in questi anni, da quelle di archeologia (\"Lisippo, l'arte e la fortuna\", 1995; \"Ulisse, il mito e la memoria\", 1996), di arte del passato (\"Tiziano. Amor sacro e amor profano\", nel 1995; \"El Greco. Identit\u00e0 e trasformazione\", nel '99; la mostra dedicata all'opera di Francesco Borromini, nel 1999, e quindi ancora un tema incentrato nella citt\u00e0 di Roma: \"L'idea del Bello. Viaggio per Roma nel Seicento con Giovan Pietro Bellori\", una mostra bellissima sul filone classicista dell'arte del XVII secolo e sui rapporti con l'antico, allestita dall'architetto Lucio Turchetta e curata dal Ministero per i Beni Culturali. Infine vanno ricordate due mostre originali nell'elaborazione dei materiali e nella comunicazione: quella di Studio Azzurro nel 1999, che invase le sei sale principali del palazzo con installazioni multimediali interattive, e \"Le Temps\", una mostra ideata dal Centre Pompidou di Parigi, anche in questo caso realizzata con interventi multimediali accanto ad opere di artisti contemporanei.\nCon la XII Quadriennale riprese, nel 1992, l'attivit\u00e0 dell'Ente all'interno del Palazzo delle Esposizioni (quella precedente, avvenuta durante i restauri, era stata allestita al Palazzo dei Congressi all'EUR). Questa edizione, intitolata \"Profili\", doveva svolgersi in varie sezioni: la prima, dedicata a soli 33 artisti di varie tendenze, la seconda, inaugurata nel settembre 1996 in due sedi (Palazzo delle Esposizioni e Ala Mazzoniana alla Stazione Termini), allestite da Massimiliano Fuksas, presentava le ultime generazioni e rifletteva negli inviti, anche in questo caso, le diverse scelte critiche. Infine, nel giugno 1999, con \"Proiezioni 2000. Lo spazio delle arti visive nella civilt\u00e0 multimediale\", la XIII edizione della Quadriennale, allestita da Enzo Serrani, tentava di registrare tutte le tendenze in atto, in una mostra tipo \"Salon\" (come dichiarato da Lorenza Trucchi allora Presidente dell'Ente Quadriennale).\nFunzioni e programmi dell'Azienda Speciale Palaexpo.\nCon la costituzione dell'Azienda Speciale Palaexpo nel 1998, il Palazzo delle Esposizioni ha assunto un ruolo di primo piano nell'ambito delle attivit\u00e0 culturali promosse dal Comune di Roma. Si \u00e8 trattato della prima azienda in campo nazionale dedicata esclusivamente alla cultura, con una prevalenza delle arti visive. Questa scelta \u00e8 stata determinata dalla necessit\u00e0 di potenziare uno spazio unico nel contesto cittadino, come dimensioni e come molteplicit\u00e0 di funzioni, attraverso una sorta di autonomia che garantisse una pi\u00f9 agile gestione dal punto di vista amministrativo, e soprattutto l'elaborazione e l'attuazione di programmi culturali decisi all'interno della struttura.\nL'attivit\u00e0 svolta in questi anni ha tenuto conto, in primo luogo, delle caratteristiche dei diversi spazi, diversificandoli, e delle percorrenze. Non avendo, infatti, un luogo di accoglienza per il pubblico, \u00e8 stato reso accessibile, senza pagare il biglietto, l'attraversamento dell'asse centrale, dall'entrata fino all'ala posteriore, dove si svolgevano i servizi (ristorazione, libreria, oggettistica), riproponendo quel collegamento in orizzontale, voluto da Piacentini \u201cdalla strada verso l'interno e dall'interno verso la strada\u201d, nel tentativo di favorire un'osmosi tra spazi interni e spazi esterni. Particolarmente significativa \u00e8 stata poi la scelta di caratterizzare gli ambienti secondo i diversi tipi di attivit\u00e0 espositiva, proposito generalmente mantenuto a meno che la dimensione delle mostre non richiedesse uno sconfinamento. Nel piano monumentale sono state allestite le grandi mostre di arte antica, moderna e contemporanea, a cui si \u00e8 accennato nel capitolo precedente, spesso a carattere interdisciplinare o con una grande variet\u00e0 di materiali e di opere esposte.\nIl piano superiore \u00e8 stato idealmente diviso in due zone: nelle sale pi\u00f9 grandi sono state esposte principalmente mostre monografiche (quelle gi\u00e0 citate ed altre) o dedicate ad un preciso nucleo tematico come \"Il volto di Cristo\" organizzata in occasione del Giubileo del 2000. Nelle sale pi\u00f9 piccole del piano superiore, spesso estendendosi anche allo spazio anulare di collegamento tra le due parti dell'edificio, sono state realizzate mostre di fotografia con una continuit\u00e0 eccezionale. Questo \u00e8 stato un aspetto certamente innovativo nelle attivit\u00e0 dell'Azienda Speciale Palaexpo ed ha costituito un caso esemplare per Roma, nel momento in cui la fotografia ha riacquisito un ruolo di primo piano, a livello internazionale, nel panorama delle iniziative culturali e nell'interesse del pubblico. Mostre molto varie, dalle personali (la prima grande antologica di Mario Giacomelli, poco prima della scomparsa del grande fotografo; \"Parigi+Klein\"; \"Francesca Woodman. Providence, Roma, New York\"; \"Gianni Berengo Gardin. Copyright\"; \"Herb Ritts\" , e molte altre), alle mostre sull'avanguardia e la sperimentazione nel campo della fotografia e nei rapporti con il mondo dell'arte come quella dedicata ad Alfred Stieglitz e i fotografi di Camera Work; ai grandi fotografi dell'Agenzia Magnum e ai reportage sugli eventi decisivi della societ\u00e0 contemporanea: \"Magnum, testimoni e visionari. 1989-1999 il mondo in dieci anni di fotografia\".\nAltro aspetto fortemente innovativo nelle attivit\u00e0 dell'Azienda Speciale Palaexpo \u00e8 stato quello di dedicare uno spazio alle ricerche attuali nel campo dell'arte, affiancando spesso alle mostre altre iniziative, dagli spettacoli teatrali alla danza, a rassegne musicali, a performance, per creare un dialogo costante tra i differenti linguaggi creativi. Questa attivit\u00e0 si \u00e8 svolta negli spazi sottostanti del Palazzo delle Esposizioni (che verranno potenziati con il restauro in corso), secondo due linee progettuali: la prima, denominata \"Project Rooms\", destinata ad ospitare mostre concepite attorno a progetti specifici appositamente creati per quello spazio. Inaugurata con un importante lavoro dell'americano Sol LeWitt, che aveva rivestito con grandi superfici di colore due sale, questa attivit\u00e0 si \u00e8 svolta nel corso di due anni con una serie di installazioni di artisti gi\u00e0 affermati o emergenti, tra cui va ricordato il lavoro di Luca Vitone dedicato alla citt\u00e0 di Genova, quello di Botto e Bruno consistente in una grande installazione fotografica, quello di Ugo Rondinone che aveva ricoperto di frammenti di specchi la fontana centrale e una parete.\nL'altra linea di ricerca era invece rivolta in particolare a come le nuove tecnologie e i mezzi di comunicazione di massa hanno modificato il mondo dell'arte. Tra queste mostre la pi\u00f9 significativa \u00e8 stata \"Gravit\u00e0 Zero. Arte, tecnologia e nuovi spazi dell'identit\u00e0\", con la presenza di 13 artisti internazionali, dedicata appunto alle trasformazioni operate dai nuovi mezzi nella concezione stessa dell'arte e nei modi di operare.\nInfine, sempre sul tema della tecnologia e dei consumi diffusi, \"Play - Il mondo dei videogiochi\", che ricostruiva l'evoluzione di questa tecnica, ne presentava i personaggi pi\u00f9 famosi, il fascino e l'attrazione dei racconti, delle immagini, coinvolgendo il pubblico a parteciparvi direttamente. Con questa mostra si \u00e8 chiusa l'attivit\u00e0 del Palazzo delle Esposizioni per iniziare i restauri\nIl progetto di ristrutturazione.\nIl progetto di ristrutturazione del Palazzo delle Esposizioni, ha seguito due linee cardine: la riqualificazione degli spazi e la necessit\u00e0 di adeguarli funzionalmente e tecnologicamente, coniugando l'architettura monumentale dell'edificio piacentiniano con la volont\u00e0 di introdurre elementi di innovazione contemporanea. Ne \u00e8 risultata un'armonia perfetta tra monumentalit\u00e0 dell'edificio e contemporaneit\u00e0 dell'architettura.\nI lavori di ristrutturazione sono partiti nel 2003, secondo la formula dell'appalto integrato. Il progetto definitivo \u00e8 stato elaborato dall'architetto Firouz Galdo, mentre il progetto esecutivo \u00e8 stato realizzato dall'architetto Paolo Desideri, che \u00e8 anche il progettista della Serra, spazio di 2000 metri quadrati complessivi, ricavato ex novo e di grande impatto emotivo, che ospiter\u00e0 un ristorante per 250 persone. L'architetto Michele De Lucchi, direttore artistico del progetto, ha elaborato anche il progetto dell'illuminazione, degli arredi e della segnaletica.\nCome si diceva, il progetto ha riguardato interventi di adeguamento tecnologico, in particolare il nuovo sistema di climatizzazione che consente oggi a Palazzo delle Esposizioni di essere in linea con gli standard tecnici internazionali richiesti dai musei prestatori delle opere, oltre al progetto di potenziamento della sicurezza delle opere e dei visitatori; al consolidamento delle strutture statiche dell'edificio realizzato dall'architetto Paolo Rocchi, che ha comportato una lunga e complessa campagna di indagini e la realizzazione di interventi profondi di consolidamento. I lavori di ristrutturazione e di consolidamento sono costati complessivamente 28 milioni di euro.\nIl nuovo assetto funzionale del Palazzo prevede, tra l'altro, un allargamento rilevante degli spazi commerciali, la realizzazione di tre sale, Cinema, Auditorium e Forum, dotate di tecnologie avanzate.\nLa distribuzione degli spazi prevede che al piano terra, alla quota di via Milano, sotto l'area espositiva principale, siano concentrate prevalentemente le attivit\u00e0 commerciali, che comprendono una libreria, centro specializzato per l'arte e merchandising dedicato, e una caffetteria, oltre agli spazi educativi. Ai livelli superiori invece la concentrazione di sale e spazi espositivi per oltre 3000 metri quadrati.\nI progettisti Firouz Galdo e Michele De Lucchi si sono a lungo interrogati su quel delicato e difficile equilibrio tra la presenza delle opere e il segno forte dell'architettura del Palazzo: per evitare che esso si confonda con l'allestimento e viceversa, gli spazi espositivi sono stati dotati di un sistema di pareti espositive verticali che riveste i muri delle sale e realizza un ideale fondo neutro e uniforme. Con questo gesto si definisce l'area espositiva, si preserva l'edificio storico, il monumento, dall'invasivit\u00e0 degli allestimenti temporanei e, al contempo, si libera l'allestimento dalla decorazione del monumento. Inoltre il comfort visivo \u00e8 stato accresciuto dalla presenza di plafoni mobili contenenti i corpi illuminanti, appositamente disegnati da Michele De Lucchi, flessibili nell'utilizzo, che danno unit\u00e0 a tutti gli spazi e contribuiscono a diffondere se necessario la luce naturale proveniente dai lucernari.\nA servizio delle funzioni espositive, l'edificio \u00e8 stato dotato di nuovi ascensori per il pubblico e, separatamente, per le opere e per il personale, realizzando un montacarichi opere collegato a depositi, dogana e uffici, senza interferire con le sale museali.\nUn grande sforzo, anche economico, \u00e8 stato fatto nel dare risposta a tutti i problemi impiantistici di carattere generale: dalla qualit\u00e0 dell'aria, controllo microclimatico per le opere e per l'accoglienza del pubblico, a nuovi impianti per la sicurezza sia antintrusiva che antincendio.\nMa \u00e8 solo varcando la soglia del Palazzo che il visitatore si render\u00e0 conto del suo nuovo assetto che lo rende un luogo da vivere a tutte le ore e per tutti i gusti, con un'offerta culturale diversificata e multidisciplinare. Un'offerta popolare ma di qualit\u00e0, aperta alle collaborazioni internazionali, al dialogo tra la nostra cultura e il resto del mondo."}
{"id": "1267524", "revid": "599013", "url": "https://it.wikipedia.org/wiki?curid=1267524", "title": "Ko\u017el\u00ed", "text": "Ko\u017el\u00ed pu\u00f2 riferirsi a diversi toponimi della Repubblica Ceca:"}
{"id": "1267525", "revid": "287204", "url": "https://it.wikipedia.org/wiki?curid=1267525", "title": "Kozli", "text": ""}
{"id": "1267526", "revid": "110157", "url": "https://it.wikipedia.org/wiki?curid=1267526", "title": "Amlach", "text": "Amlach \u00e8 un comune austriaco di 479 abitanti nel distretto di Lienz, in Tirolo. Tra il 1939 e il 1955 era stato accorpato al comune di Tristach."}
{"id": "1267527", "revid": "110157", "url": "https://it.wikipedia.org/wiki?curid=1267527", "title": "Anras", "text": "Anras \u00e8 un comune austriaco di 1 243 abitanti nel distretto di Lienz, in Tirolo."}
{"id": "1267528", "revid": "78273", "url": "https://it.wikipedia.org/wiki?curid=1267528", "title": "Decreto Presidenziale", "text": ""}
{"id": "1267529", "revid": "1573940", "url": "https://it.wikipedia.org/wiki?curid=1267529", "title": "Bathydoris abyssorum", "text": "Bathydoris abyssorum \u00e8 un mollusco nudibranchio della famiglia Bathydorididae.\nFu descritta per la prima volta da Rudolph Bergh (1824-1909), malacologo e dermatologo danese, che esplor\u00f2 a lungo i mari islandesi.\nDistribuzione e habitat.\nIn Groenlandia e nei mari prospicienti l'Islanda."}
{"id": "1267530", "revid": "767487", "url": "https://it.wikipedia.org/wiki?curid=1267530", "title": "Kr\u00e1lova Lhota (Boemia meridionale)", "text": "Kr\u00e1lova Lhota \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1267531", "revid": "1573940", "url": "https://it.wikipedia.org/wiki?curid=1267531", "title": "Dendrodoris grandiflora", "text": "Il dendrodoride fiorito (Dendrodoris grandiflora ()) \u00e8 un mollusco nudibranchio della famiglia Dendrodorididae.\nDescrizione.\nCorpo molle di colore bianco chiazzato marrone. Rinofori lamellati, ciuffo branchiale con 7-8 ramificazioni. Fino a 19 centimetri.\nDistribuzione e habitat.\nNon comune, reperibile nell'oceano Atlantico orientale e nel mar Mediterraneo, da 0 a 50 metri di profondit\u00e0, su fondali sabbiosi."}
{"id": "1267532", "revid": "110157", "url": "https://it.wikipedia.org/wiki?curid=1267532", "title": "Assling", "text": "Assling \u00e8 un comune austriaco di 1 800 abitanti nel distretto di Lienz, in Tirolo."}
{"id": "1267533", "revid": "29244", "url": "https://it.wikipedia.org/wiki?curid=1267533", "title": "Dendrodoride fiorito", "text": ""}
{"id": "1267534", "revid": "599013", "url": "https://it.wikipedia.org/wiki?curid=1267534", "title": "Kr\u00e1lova Lhota", "text": "Kr\u00e1lova Lhota pu\u00f2 riferirsi a diversi toponimi della Repubblica Ceca:"}
{"id": "1267535", "revid": "287204", "url": "https://it.wikipedia.org/wiki?curid=1267535", "title": "Kralova Lhota", "text": ""}
{"id": "1267536", "revid": "1793900", "url": "https://it.wikipedia.org/wiki?curid=1267536", "title": "Au\u00dfervillgraten", "text": "Au\u00dfervillgraten \u00e8 un comune austriaco di 755 abitanti nel distretto di Lienz, in Tirolo. Stazione sciistica, ha ospitato tra l'altro tappe della Coppa Europa di sci alpino."}
{"id": "1267538", "revid": "287204", "url": "https://it.wikipedia.org/wiki?curid=1267538", "title": "Mondo-brana", "text": "Nella teoria delle stringhe, la teoria del mondo-brana o cosmologia di brana (\"Brane Cosmology\") \u00e8 una teoria cosmologica formulata nell'ambito della M-teoria (la teoria che tenta di riunificare le 5 teorie delle stringhe).\nIl concetto.\nLa teoria del mondo-brana, in contrapposizione alla teoria dell'inflazione riformulata in compatibilit\u00e0 con la teoria delle superstringhe, ipotizza che le dimensioni extra non siano spazi di Calabi-Yau microscopici, bens\u00ec dimensioni pi\u00f9 estese rispetto alle tre dimensioni spaziali percepite quotidianamente. La teoria del mondo-brana ipotizza che l'Universo sia una 3-brana tridimensionale immersa in un iperspazio ad 11 dimensioni (le brane sono le cosiddette \"membrane\" n-dimensionali ipotizzate dalla M-teoria). Il tessuto spazio-temporale, in questo contesto, \u00e8 costituito dalla superficie tridimensionale dell'Universo. Secondo questa teoria, la materia presente nell'Universo non pu\u00f2 \"uscire\" da esso per entrare nell'iperspazio, poich\u00e9 le superstringhe aperte tendono ad avere entrambe le estremit\u00e0 collegate ad una D-brana. Come il nostro Universo, possono esistere un'infinit\u00e0 di altri Universi paralleli immersi nell'iperspazio, Universi costituiti da brane n-dimensionali.\nQueste brane fluttuerebbero in un iperspazio detto anche \"bulk\".\nLa gravit\u00e0: un'eccezione alla regola.\nSecondo la teoria-M, tutte le superstringhe aperte tendono ad avere entrambe le estremit\u00e0 collegate ad una d-brana. Cos\u00ec, esse possono essere presenti solo in un particolare Universo, e non possono fluttuare liberamente nell'iperspazio: conseguentemente, sia le particelle materiali che le particelle mediatrici delle forze (eccetto una) non possono uscire dal nostro Universo. Secondo la teoria-M, tuttavia, i gravitoni sono costituiti, a differenza di tutte le altre particelle, da stringhe chiuse ad anello. Ci\u00f2 renderebbe la gravit\u00e0 una forza molto particolare, poich\u00e9 consentirebbe la sua trasmissione da un Universo all'altro tramite l'iperspazio. La materia presente in un Universo, in altre parole, potrebbe interagire attraverso la gravit\u00e0 con la materia presente in un altro Universo. Questa ipotesi spiegherebbe cos\u00ec la bassa intensit\u00e0 dell'interazione gravitazionale: parte dei gravitoni virtuali emessi da una particella massiva in un particolare Universo fluttuerebbero per l'iperspazio interagendo con la materia di Universi differenti. Ci\u00f2 potrebbe fornire una spiegazione al fenomeno della cosiddetta materia oscura.\nIl modello ciclico.\nIl modello cosmologico pi\u00f9 accreditato, nel contesto della teoria dei mondi-brana, \u00e8 per ora il modello ciclico ekpirotico, sviluppato dai fisici Paul Steinhardt (che poi ha abbandonato la teoria di multiverso) e Neil Turok. Secondo questo modello, il nostro Universo, una brana tridimensionale, \u00e8 in continua collisione con un Universo parallelo separato da una brevissima distanza nelle dimensioni extra. Con un periodo di qualche migliaio di miliardi di anni, i due Universi collidono in un Big Splat. Al momento della collisione, in ciascuno dei due Universi si libera una grande quantit\u00e0 di radiazione, che dovrebbe essere pari a quella originata dalle oscillazioni dell'inflatone secondo la teoria dell'inflazione. A causa di fluttuazioni quantistiche, al momento del Big Splat alcune parti dei due Universi colliderebbero in anticipo rispetto ad altre, formando una quantit\u00e0 non uniforme di radiazione (la stessa non-uniformit\u00e0 viene spiegata nel modello inflazionario a causa di fluttuazioni quantistiche nel campo dell'inflatone). Questo modello, apparentemente assurdo, ha solide basi nella teoria-M, secondo la quale la settima dimensione dovrebbe trovarsi compressa fra due brane: nel modello ciclico, i due Universi in continua collisione sono separati proprio dalla settima dimensione.\nSperimentazione del modello ciclico.\nIl modello ciclico, per ora la principale teoria cosmologica dopo l'inflazione, pu\u00f2 essere sottoposto a sperimentazioni in grado di dimostrarne la validit\u00e0. In primo luogo, il modello ciclico si basa interamente sulla teoria-M e, pi\u00f9 in generale, sulla teoria delle superstringhe: se quest'ultima teoria venisse invalidata dai dati sperimentali, il modello ciclico e la stessa teoria dei mondi-brana risulterebbero false. In secondo luogo, un esperimento pi\u00f9 diretto per confermare il modello ciclico, ed invalidare l'inflazione, potrebbe essere effettuato da sonde in grado di rivelare le onde gravitazionali: secondo il modello inflazionario, infatti, le oscillazioni dell'inflatone hanno portato a distorsioni dello spazio-tempo (delle onde gravitazionali) percepibili anche nell'Universo attuale, mentre nel modello ciclico il Big Splat non origina onde gravitazionali. Una verifica del modello ciclico che ne confermi la validit\u00e0 potrebbe rappresentare una prova sperimentale a favore della stessa teoria delle superstringhe."}
{"id": "1267542", "revid": "224230", "url": "https://it.wikipedia.org/wiki?curid=1267542", "title": "Principi della filosofia di Cartesio", "text": "Principi della filosofia di Cartesio \u00e8 la prima opera di Baruch Spinoza scritta a soli 29 anni, quando si era avvicinato alla visione cartesiana dopo aver notato alcune incomprensioni con il mondo della sua comunit\u00e0 ebraica di Amsterdam. Quest'opera gli diede la fama di esegeta della cultura cartesiana.\nFu l\u2019unico scritto al quale diede nome, affiancato da un\u2019appendice (Pensieri Metafisici) nella quale si accenna alle sue divergenze con la filosofia cartesiana.\nIn quest\u2019opera rivela come la filosofia sia una via verso la salvezza esistenziale."}
{"id": "1267546", "revid": "110157", "url": "https://it.wikipedia.org/wiki?curid=1267546", "title": "D\u00f6lsach", "text": "D\u00f6lsach \u00e8 un comune austriaco di 2 319 abitanti nel distretto di Lienz, in Tirolo. Tra il 1938 e il 1945 aveva inglobato il comune di Iselsberg-Stronach."}
{"id": "1267549", "revid": "767487", "url": "https://it.wikipedia.org/wiki?curid=1267549", "title": "Steeler (album gruppo musicale statunitense)", "text": "Steeler \u00e8 il primo album degli Steeler, uscito nel 1983 per l'Etichetta discografica Shrapnel Records."}
{"id": "1267550", "revid": "110157", "url": "https://it.wikipedia.org/wiki?curid=1267550", "title": "Gaimberg", "text": "Gaimberg \u00e8 un comune austriaco di 838 abitanti nel distretto di Lienz, in Tirolo. Nel 1938 era stato soppresso e fuso con l'altro comune soppresso di Thurn per formare il nuovo comune di Grafendorf, a sua volta soppresso nel 1948 quando Gaimberg e Thurn riacquistarono l'autonomia amministrativa."}
{"id": "1267552", "revid": "24989", "url": "https://it.wikipedia.org/wiki?curid=1267552", "title": "Heinfels", "text": "Heinfels \u00e8 un comune austriaco di 995 abitanti nel distretto di Lienz, in Tirolo. \u00c8 stato istituito nel 1974 con la fusione dei comuni soppressi di Panzendorf e Tessenberg, il capoluogo comunale \u00e8 Panzendorf.\nPresso Heinfels si trova un antico ponte in legno, conosciuto come Bannbr\u00fccke (o anche \"Punnbrugge\"). Domina invece il paese, il castello di Heifels (in tedesco \"Burg Heinfels\"), ai cui piedi giace una piccola chiesa dedicata ai Santi Pietro e Paolo.\nHeinfels \u00e8 la base degli impianti di risalita alle piste sciistiche di Sillian."}
{"id": "1267553", "revid": "110157", "url": "https://it.wikipedia.org/wiki?curid=1267553", "title": "Hopfgarten in Defereggen", "text": "Hopfgarten in Defereggen \u00e8 un comune austriaco di 722 abitanti nel distretto di Lienz, in Tirolo."}
{"id": "1267555", "revid": "1305772", "url": "https://it.wikipedia.org/wiki?curid=1267555", "title": "Falkenberg", "text": ""}
{"id": "1267556", "revid": "767487", "url": "https://it.wikipedia.org/wiki?curid=1267556", "title": "Iselsberg-Stronach", "text": "Iselsberg-Stronach \u00e8 un comune austriaco di 601 abitanti nel distretto di Lienz, in Tirolo. Tra il 1938 e il 1945 era stato accorpato al comune di D\u00f6lsach."}
{"id": "1267557", "revid": "1573940", "url": "https://it.wikipedia.org/wiki?curid=1267557", "title": "Felimare fontandraui", "text": "Il doride di Fontandrau (Felimare fontandraui ) \u00e8 un mollusco nudibranchio della famiglia Chromodorididae.\nDescrizione.\nCorpo blu scuro, con macchie bianche sui fianchi e sul dorso ed una striscia bianca centrale che si estende oltre il ciuffo branchiale. Colorazione molto varia, specie riconoscibile dalla striscia bianca con terminazione ad \u00e0ncora. Fino a 45 millimetri.\nDistribuzione e habitat.\nMar Mediterraneo e Oceano Atlantico orientale, su fondali duri ombreggiati. Fondali rocciosi da 10 a 50 metri."}
{"id": "1267558", "revid": "486946", "url": "https://it.wikipedia.org/wiki?curid=1267558", "title": "Doride di Fontandrau", "text": ""}
{"id": "1267559", "revid": "6923", "url": "https://it.wikipedia.org/wiki?curid=1267559", "title": "Campionato italiano a squadre di calcio da tavolo 2001", "text": "Il Campionato italiano a squadre di calcio da tavolo del 2001 si \u00e8 svolto a Latina il 24 e 25 febbraio e a Dolo il 7 e 8 aprile."}
{"id": "1267560", "revid": "110157", "url": "https://it.wikipedia.org/wiki?curid=1267560", "title": "Kals am Gro\u00dfglockner", "text": "Kals am Gro\u00dfglockner \u00e8 un comune austriaco di 1 164 abitanti nel distretto di Lienz, in Tirolo. Si trova ai piedi del Gro\u00dfglockner, nel Parco nazionale Alti Tauri; l'appartenenza della vetta del Gro\u00dfglockner (3 798 m s.l.m.) al territorio comunale ne fa, assieme a Heiligenblut am Gro\u00dfglockner, il comune austriaco alla maggior altitudine."}
{"id": "1267564", "revid": "110157", "url": "https://it.wikipedia.org/wiki?curid=1267564", "title": "Kartitsch", "text": "Kartitsch \u00e8 un comune austriaco di 808 abitanti nel distretto di Lienz, in Tirolo. Si trova al limite occidentale della valle Gailtal."}
{"id": "1267567", "revid": "1003477", "url": "https://it.wikipedia.org/wiki?curid=1267567", "title": "Vimperk", "text": "Vimperk (in tedesco \"Winterberg\") \u00e8 una citt\u00e0 della Repubblica Ceca facente parte del distretto di Prachatice, in Boemia Meridionale."}
{"id": "1267568", "revid": "1124164", "url": "https://it.wikipedia.org/wiki?curid=1267568", "title": "Fiera di Senigallia (Senigallia)", "text": "Quando si parla dell'antica e famosa \"Fiera di Senigallia\" si intende il convegno commerciale che si svolgeva a Senigallia in et\u00e0 moderna con il nome di Fiera della Maddalena, nei giorni attorno alla festa di Santa Maria Maddalena (22 Luglio). La durata della Fiera della Maddalena di Senigallia varia nel corso del tempo, seguendo un calendario che prevede pochi giorni (1-3) nel periodo delle origini, fino ad arrivare a 40 giorni nel Settecento, quando la fiera raggiunge il suo apice. Questa fiera non va confusa con quella che si svolge ancora oggi nella citt\u00e0 adriatica e intitolata invece a Sant'Agostino, nei giorni attorno alla festa del Santo (28 agosto). La Fiera della Maddalena e la Fiera di Sant'Agostino a Senigallia sono infatti due fiere distinte, che venivano celebrate parallelamente gi\u00e0 in et\u00e0 moderna, ognuna con un proprio calendario.\nStoria.\nSi pu\u00f2 datare la storia della \"Fiera di Senigallia\" prendendo come riferimento le date di attestazione della sua \"franchigia\", l'elemento che ne regola lo svolgimento segnando il giorno di inizio e quello di fine degli scambi commerciali. Per la fiera della Maddalena di Senigallia, la prima attestazione della franchigia risale al 1458, mentre l'ultima \u00e8 quella del 1869, quando la secolare franchigia viene abolita dal governo unitario italiano. La \"Fiera di Senigallia\" esisteva sicuramente prima del 1458: ad esempio nei Codici Malatestiani conservati presso l'Archivio di Stato di Fano \u00e8 presente un riferimento indiretto che ne attesta l'esistenza gi\u00e0 nel 1408. Tuttavia, la prima attestazione documentata dell'esistenza della franchigia di fiera per Senigallia \u00e8 quella del 1458, come ricostruito da Roberto Marcucci. La storia della \"Fiera di Senigallia\" abbraccia tutta l'et\u00e0 moderna, cominciando sul finire del Medioevo, quando Senigallia era governata dai Malatesta, continuando sotto i Della Rovere e raggiungendo il suo massimo sviluppo nel corso del Settecento, quando la citt\u00e0 fa parte dello Stato della Chiesa. La storia della fiera si conclude nell'Ottocento avanzato, quando Senigallia \u00e8 passata da poco sotto il Regno d'Italia.\nOrigini.\nL'origine della \"Fiera di Senigallia\" \u00e8 analoga a quella di altre fiere europee ed \u00e8 legata al culto di Santa Maria Maddalena, festa che a Senigallia veniva celebrata con solennit\u00e0. L'afflusso di pellegrini nel giorno della festa religiosa (22 luglio) spinge qualche mercante a sfruttare l'evento per esporre le proprie merci, fino a che il convegno viene istituzionalizzato con la creazione della franchigia di fiera. \nNel corso del Settecento e soprattutto dell'Ottocento, la storiografia ha utilizzato e formalizzato la cosiddetta \"Leggenda del Conte Sergio\" per cercare di nobilitare le origini della Fiera e accrescerne il prestigio. La leggenda, inizialmente riportata dagli studi settecenteschi con le dovute cautele, nelle prime versioni collocherebbe la nascita della fiera nel Trecento; nel corso dell'Ottocento, invece, la leggenda viene ripetuta acriticamente e vengono aggiunti dei particolari per renderla pi\u00f9 verosimile, arrivando a collocare la nascita della fiera in un anno preciso, il 1200. In base a questa versione ottocentesca della leggenda, un conte della citt\u00e0 di Senigallia di nome Sergio, avrebbe sposato la figlia del principe di Marsiglia, la quale avrebbe portato a Senigallia le reliquie di Santa Maria Maddalena e da qui sarebbe sorta la chiesa e la fiera. \nAll'inizio del Novecento Roberto Marcucci, il pi\u00f9 importante storico della fiera di Senigallia, ha sottoposto a critica storica la \"Leggenda del Conte Sergio\", ricostruendone filologicamente le diverse versioni che la storiografia precedente aveva elaborato. Marcucci dimostra che quella del conte Sergio \u00e8 una leggenda che non trova riscontro nella documentazione disponibile e ricostruisce l'origine della fiera attraverso la ricerca storica su fonti d'archivio, determinando le prime date di attestazione certa del convegno commerciale (1408 e 1458).\nNel periodo delle origini, tra Quattrocento e Cinquecento, la Fiera di Senigallia \u00e8 di modeste dimensioni. Il bacino di riferimento della fiera in questo periodo \u00e8 circoscritto all'area regionale del Ducato d'Urbino e delle aree limitrofe.\nNel Seicento si colloca l'inizio della forte ascesa della Fiera della Maddalena di Senigallia, legata alla Devoluzione del Ducato di Urbino allo Stato della Chiesa (1631), quando Francesco Maria II Della Rovere muore senza lasciare eredi. L'orizzonte geografico della fiera viene cos\u00ec ad ampliarsi e il territorio che rifornisce la fiera in questo secolo viene a coincidere con quello dello Stato della Chiesa, comprendendo buona parte dell'Italia centrale. Alla fine del secolo, l'area interessata alla fiera coincide con tutto l'Adriatico. Alla crescita della fiera di Senigallia nel XVII secolo contribuisce anche la decadenza progressiva dei principali centri commerciali vicini: Ancona e Recanati. \nSettecento.\nIl Settecento rappresenta il secolo d'oro della Fiera di Senigallia, durante il quale essa raggiunge l'apice del proprio sviluppo. Si tratta di un successo anomalo, perch\u00e9 si colloca in un periodo nel quale le grandi fiere hanno ormai perso il loro ruolo economico in Europa occidentale, sostituite da reti di scambio pi\u00f9 stabili e regolari. Gli storici hanno interpretato quest'anomalia come il risultato di diversi elementi, ad esempio l'arretratezza dello Stato della Chiesa e le contraddizioni economico-sociali al suo interno, la massiccia partecipazione di commercianti provenienti dal Mediterraneo orientale (i cosiddetti levantini) e la complementarit\u00e0 tra l'economia levantina della fiera con quella di Ancona, porto franco dal 1732 e legata alle economie del Ponente. La presenza straniera era tale da far stabilire a Senigallia in occasione della fiera diverse rappresentanze diplomatiche, tra le quali quella austriaca, danese, prussiana, svedese, belga, francese, inglese e turca allo scopo di difendere gli interessi dei commercianti delle rispettive provenienze. L'area geografica interessata alla Fiera di Senigallia raggiungeva le coste mediterranee dell'Asia Minore, come testimoniano ancora oggi i nomi delle vie nel quartiere Porto (via Cattaro, Siria, Samo, Corinto, Corf\u00f9, Smirne, Rodi), dove i mercanti provenienti dal Levante affittavano magazzini e gli spazi per esporre le loro merci. Il crescente afflusso di mercanti e visitatori alla fiera di Senigallia durante il Settecento innesca una profonda trasformazione urbanistica, che porter\u00e0 Senigallia a cambiare completamente la propria fisionomia, in quella che nelle fonti viene chiamata \"l\"'Ampliazione\"\" della citt\u00e0. Gli spazi per l'esposizione delle merci, per i magazzini e per gli alloggi diventano ben presto insufficienti e per porvi rimedio a met\u00e0 del secolo vengono demolite le mura che separavano la citt\u00e0 dal fiume Misa e al loro posto si costruiscono i Portici Ercolani, ad uso dei mercanti nel periodo della fiera. Sempre per rispondere alle crescenti esigenze della fiera, nella seconda met\u00e0 del Settecento si progetta il raddoppio della superficie urbana in direzione sud-ovest, verso l'area dei prati della Maddalena, oltre l'attuale via Pisacane, con la costruzione del nuovo Episcopio. Il successo della fiera di Senigallia nel Settecento \u00e8 testimoniato dalla \"grande fama\" che il convegno commerciale raggiunge in questo secolo: diverse opere letterarie ne parlano, tanto che Carlo Goldoni nel 1760 vi ambienta un dramma giocoso in musica intitolato appunto \"La fiera di Sinigaglia\" e numerosi sono gli autori e i personaggi illustri che la visitano, come Montesquieu e Johann Kaspar Goethe, il padre del poeta Johann Wolfgang. Un riflesso di questa fama sopravvive ancora oggi, nel nome dello storico mercato delle pulci che si svolge settimanalmente a Milano col nome appunto di Fiera di Sinigallia.\nDopo gli anni difficili del periodo napoleonico, l'economia della Fiera di Senigallia sembra riprendersi ma nel corso dell'Ottocento la tendenza al declino diventa sempre pi\u00f9 evidente. La geografia del convegno commerciale in questo secolo testimonia soprattutto l'affermazione di Trieste come potenza egemone in Adriatico, con un massiccio apporto dei commercianti provenienti dall'Impero, mentre scompaiono i commercianti provenienti dal Levante, che avevano fatto la fortuna della fiera nel secolo precedente. La riduzione degli scambi alla Fiera di Senigallia si fa sempre pi\u00f9 netta nel corso dell'Ottocento, fino alla definitiva abolizione della franchigia decretata nel 1869 dal governo unitario nazionale che segna la fine della sua storia."}
{"id": "1267569", "revid": "837925", "url": "https://it.wikipedia.org/wiki?curid=1267569", "title": "Lavant (Austria)", "text": "Lavant \u00e8 un comune austriaco di 303 abitanti nel distretto di Lienz, in Tirolo. Si trova al limite occidentale della valle Gailtal."}
{"id": "1267571", "revid": "110157", "url": "https://it.wikipedia.org/wiki?curid=1267571", "title": "Leisach", "text": "Leisach \u00e8 un comune austriaco di 745 abitanti nel distretto di Lienz, in Tirolo.\nNel suo territorio comunale sorge la Chiusa di Lienz."}
{"id": "1267572", "revid": "1305772", "url": "https://it.wikipedia.org/wiki?curid=1267572", "title": "Feldkirchen", "text": ""}
{"id": "1267574", "revid": "767487", "url": "https://it.wikipedia.org/wiki?curid=1267574", "title": "Higashikagawa", "text": "Higashikagawa \u00e8 una citt\u00e0 giapponese della prefettura di Kagawa."}
{"id": "1267577", "revid": "767487", "url": "https://it.wikipedia.org/wiki?curid=1267577", "title": "Kan'onji", "text": "Kan'onji \u00e8 una citt\u00e0 giapponese della prefettura di Kagawa."}
{"id": "1267578", "revid": "486946", "url": "https://it.wikipedia.org/wiki?curid=1267578", "title": "Borgosesia calcio", "text": ""}
{"id": "1267579", "revid": "92723", "url": "https://it.wikipedia.org/wiki?curid=1267579", "title": "Marugame", "text": "Marugame \u00e8 una citt\u00e0 giapponese della prefettura di Kagawa."}
{"id": "1267580", "revid": "110157", "url": "https://it.wikipedia.org/wiki?curid=1267580", "title": "Nikolsdorf", "text": "Nikolsdorf \u00e8 un comune austriaco di 879 abitanti nel distretto di Lienz, in Tirolo."}
{"id": "1267583", "revid": "767487", "url": "https://it.wikipedia.org/wiki?curid=1267583", "title": "Mitoyo", "text": "Mitoyo \u00e8 una citt\u00e0 giapponese della prefettura di Kagawa."}
{"id": "1267584", "revid": "1573940", "url": "https://it.wikipedia.org/wiki?curid=1267584", "title": "Prodoris clavigera", "text": "Prodoris clavigera () \u00e8 un mollusco nudibranchio della famiglia Bathydorididae.\nBiologia.\nSi nutre di ottocoralli del genere \"Keratoisis\", briozoi, crinoidi, crostacei e ofiuroidei.\nDistribuzione e habitat.\nL'area di ritrovamento dei pochi esemplari di questa specie \u00e8 a 54\u00b0Sud e 38\u00b0Ovest, nei mari prospicienti la Georgia del Sud ad elevata profondit\u00e0.\nTassonomia.\nFu descritta per la prima volta nel 1912 dal malacologo tedesco Karl Hermann Johannes Thiele (1860-1935) come \"Bathydoris clavigera\". Identificata poi come \"Bathydoris violacea\" dalla malacologa russa Olga Nikolaevna Baranets nel 1993. In seguito la stessa Baranets ha proposto per questa specie l'appartenenza al nuovo genere \"Prodoris\" col nome di \"Prodoris clavigera\"."}
{"id": "1267585", "revid": "1007293", "url": "https://it.wikipedia.org/wiki?curid=1267585", "title": "Sakaide", "text": "Sakaide \u00e8 una citt\u00e0 giapponese della prefettura di Kagawa."}
{"id": "1267588", "revid": "110157", "url": "https://it.wikipedia.org/wiki?curid=1267588", "title": "Sanuki", "text": "Sanuki \u00e8 una citt\u00e0 giapponese della prefettura di Kagawa."}
{"id": "1267589", "revid": "200568", "url": "https://it.wikipedia.org/wiki?curid=1267589", "title": "Gschnitz", "text": "Gschnitz \u00e8 un comune austriaco di 424 abitanti nel distretto di Innsbruck-Land, in Tirolo.\nGeografia fisica.\nGschnitz si trova a 1 242 m s.l.m. nella valle omonima, laterale di sinistra della Wipptal nei pressi di Steinach am Brenner, verso la fine della piana prativa di origine glaciale. Ha una superficie di 59,18 chilometri quadrati, per una densit\u00e0 di 7,2 abitanti per chilometro quadrato.\nI confini comunali vanno dal Talschluss (3 277 m) fino al confine con l'Italia, a sud.\nStoria.\nGschnitz \u00e8 citata per la prima volta, nel 1284, con il nome di \"Gasnitz\". Nel 1288 nella valle furono acquistati nove \"Schwaigh\u00f6fe\" (masi alpini): sette nella Gschnitztal, che costituivano il centro del villaggio, e due a Laponesalm. Il diritto di successione tirolese ebbe origine proprio da questi nove \"Schwaigh\u00f6fe\" e fu adottato in tutte le altre valli della regione. Nel 1471 la rivalit\u00e0 che si era creata tra Gschnitz e Trins raggiunse un punto tale, che gli abitanti dei due villaggi bloccarono l'accesso alla valle; dovette intervenire il giudice di Steinach am Brenner per dirimere la controversia. Il comune di Gschnitz fu istituito nel 1811.\nStemma.\nLo stemma di Gschnitz \u00e8 formato da uno sfondo rosso, attraversato da tre strisce orizzontali formate da sei losanghe ciascuna di colore bianco e nero alternati. L'effetto grafico simbolizza i nove tetti dei masi alpini. Lo stemma \u00e8 stato ufficializzato il 10 gennaio 1984."}
{"id": "1267593", "revid": "2208340", "url": "https://it.wikipedia.org/wiki?curid=1267593", "title": "Takamatsu", "text": " \u00e8 una citt\u00e0 del Giappone, capoluogo della prefettura di Kagawa.\nTakamatsu \u00e8 la sede del locale concorso internazionale di pianoforte, vinto alla sua prima edizione nel 2006 da Pavel Gintov, e del festival di arte contemporanea Triennale di Setouchi."}
{"id": "1267594", "revid": "767487", "url": "https://it.wikipedia.org/wiki?curid=1267594", "title": "Nu\u00dfdorf-Debant", "text": "Nu\u00dfdorf-Debant (fino al 1969 Nu\u00dfdorf in Osttirol) \u00e8 un comune austriaco di 3 237 abitanti nel distretto di Lienz, in Tirolo; ha lo status di comune mercato (\"Marktgemeinde\"). \u00c8 stato istituito nel 1939 con la fusione dei comuni soppressi di Obernu\u00dfdorf e Unternu\u00dfdorf."}
{"id": "1267595", "revid": "409613", "url": "https://it.wikipedia.org/wiki?curid=1267595", "title": "Ungdomshuset", "text": "Ungdomshuset (letteralmente \"Casa della Giovent\u00f9\") era un edificio di Copenaghen in Jagtvej 69, nel quartiere N\u00f8rrebro. Edificio storico del movimento socialista ospit\u00f2 importanti eventi e personaggi di spicco della cultura socialista di fine '800 inizio '900. La Ungdomshuset \u00e8 poi passata alla ribalta come punto di ritrovo della cultura underground e di gruppi politici anarchici e di estrema sinistra dal 1982, anno dell'occupazione, fino al 2007 anno della sua demolizione.\nTale edificio \u00e8 stato al centro dell'interesse mediatico, per via del conflitto tra le pretese del comune di Copenaghen e le istanze degli attivisti occupanti lo stabile, gi\u00e0 dagli anni 90. Conflitto che si \u00e8 concluso nel Marzo del 2007 quando la polizia inizi\u00f2 le operazioni di sgombero (conclusesi con la demolizione dello stabile) che portarono all'inasprirsi del conflitto con duri scontri e manifestazioni da parte degli occupanti e di molti attivisti giunti in sostegno alla loro lotta per tutelare un edificio simbolo di chi si ribella.\nStoria.\nCostruzione.\nLa costruzione fu completata il 12 novembre 1897, con il nome di \"Folkets Hus\" (letteralmente: Casa del Popolo). La casa ebbe un ruolo fondamentale nel movimento operaio di Copenaghen. Sapendo che le organizzazioni di lavoratori non erano ben viste dalle autorit\u00e0 ed essendo spesso oggetto di rappresaglie da parte delle forze armate le organizzazioni costruirono dei loro \"quartier generale\". La Folkets Hus fu il quarto ad esser costruito.\nLe manifestazioni, gli incontri e le conferenze erano organizzate all'interno della Folkets Hus, cos\u00ec che essa venne collegata alle manifestazioni contro la disoccupazione nel 1918 quando i lavoratori assaltarono la Danish Stock Exchange (B\u00f8rsen).\nNel 1910, la Seconda Internazionale tenne una conferenza internazionale delle donne, durante la quale Clara Zetkin lanci\u00f2 l'idea di una Giornata Internazionale della Donna. Lenin e Rosa Luxemburg passarono in questa abitazione.\nDagli anni '50 agli anni '80.\nDurante gli anni '50 del 1900 la \"Casa del Popolo\" aveva ancora la principale attivit\u00e0 nell'associazione e nell'unione del movimento operiao, persino pensando a tutti i tipi di attivit\u00e0 che venivano svolte al suo interno, tra cui c'erano incontri di boxe e balli.\nDiversi anni dopo Brugsen, una catena danese di cooperative-supermercati, compr\u00f2 la Folkets Hus pianificando di demolire l'edificio per costruire un supermercato al suo posto. Ma questo fu impedito dalla rilevanza storica di tale edificio, Brugsen vendette il terreno al complesso musicale Tingluti nel 1978. In conseguenza dello scoppio dell'impianto idraulico il Tingluti non potendo permettersi il lusso di far riparare il danno vendette la terra al comune di Copenaghen al prezzo di DKK 700.000.\nNel 1982 la Folkets Hus fu assegnata a un gruppo di giovani - gli originari fondatori della Ungdomshuset \u2014 sebbene il comune di Copenaghen ne mantenesse ancora la propriet\u00e0. Proprio in quel periodo prese il suo nome corrente: Ungdomshuset, la \"Casa dei Giovani\". Nick Cave e Bj\u00f6rk suonarono al suo interno. La casa era frequentata dalla giovent\u00f9 della scena underground e raggiungeva pi\u00f9 di 500 visitatori alla settimana.\nAnni 2000.\nNel gennaio del 1996 Ungdomshuset fu devastata da un incendio e si scopr\u00ec che fu causato dalle condizioni di marcescenza in cui versava l'impianto. L'amministrazione comunale di Copenaghen pianific\u00f2 una risistemazione dell'edificio per motivi di sicurezza ma incontr\u00f2 la resistenza degli occupanti.\nNel 1999 l'edificio venne messo in vendita al miglior offerente dal Comune in seguito alla necessit\u00e0 di restaurare la costruzione e d'innanzi al rifiuto degli abitanti di pagare l'affitto pattuito inizialmente.\nQuesto incit\u00f2 gli occupanti della Folkets Hus a installare un grande striscione sulla facciata con la scritta: \"In vendita insieme a 500 autonomi, lanciatori di pietre, violenti psicopatici dall'inferno\".\nMalgrado questo avvertimento sinistro una compagnia \"Human A/S\" compr\u00f2 nel Dicembre del 2000 l'edificio (sebbene la propriet\u00e0 non pass\u00f2 di mano fino 2001) per venderlo a una setta cristiana indipendente detta \"Faderhuset\".\nNonostante ci\u00f2 gli occupanti si rifiutarono di lasciare l'abitazione e continuarono ad usare la casa come se la transazione di propriet\u00e0 non fosse avvenuta rifiutando di far entrare i nuovi proprietari. Tuttavia la demolizione dell'edificio inizi\u00f2 alle 8 di mattina del 5 marzo 2007."}
{"id": "1267597", "revid": "729019", "url": "https://it.wikipedia.org/wiki?curid=1267597", "title": "Battaglia di Fleurus (1622)", "text": "La battaglia di Fleurus (29 agosto 1622) si svolse nel corso della fase boema della Guerra dei trent'anni, e vide coinvolti un esercito protestante tedesco al servizio delle Province Unite, e un'armata spagnola al comando di Gonzalo Fern\u00e1ndez de C\u00f3rdoba. Lo scontro si risolse in una vittoria tattica per gli spagnoli, che inflissero perdite molto pesanti agli avversari; tuttavia, le residue forze protestanti costrinsero gli spagnoli ad abbandonare l'assedio della citt\u00e0 olandese di Bergen op Zoom.\nEventi che condussero alla battaglia.\nLa sconfitta delle forze protestanti nella battaglia di H\u00f6chst del 22 giugno 1622 e la loro ritirata verso l'Alsazia aveva lasciato le terre dell'Elettore Palatino Federico V nelle mani delle forze spagnole e della Lega Cattolica che operavano nella regione. Federico fu quindi costretto a sciogliere l'esercito, e le forze al comando di Cristiano di Brunswick e del conte Ernst von Mansfeld passarono al servizio delle Province Unite, che intendevano soccorrere la fortezza di Bergen op Zoom, assediata dalle forze spagnole di Ambrogio Spinola.\nLe forze protestanti partirono dall'Alsazia e raggiunsero i Paesi Bassi spagnoli con una marcia forzata che le vide attraversare la Francia settentrionale. Le forze di Spinola si trovarono a questo punto in una difficile situazione, in quanto un esercito olandese si stava assemblando a Breda, ad est della sua posizione, e le due armate avversarie potevano convergere e accerchiare gli spagnoli. Venne quindi richiamato l'esercito spagnolo operante nel Palatinato, al comando di Gonzalo Fern\u00e1ndez de C\u00f3rdoba (da non confondere con l'omonimo comandante spagnolo del sec. XVI, detto \"El gran Capitan\"); egli intraprese una difficile marcia attraverso il Lussemburgo e le Ardenne, riuscendo ad intercettare le forze protestanti di Cristiano e Mansfeld ai confini del Brabante.\nSvolgimento della battaglia.\nL'avanguardia protestante incontr\u00f2 le pattuglie di cavalleria spagnole il 27 agosto, ed il 29 si imbatt\u00e9 nell'esercito di C\u00f3rdoba che si era trincerato in una posizione di blocco a nord-est della cittadina di Mellet, vicino a Fleurus, con i fianchi coperti da foreste e boscaglia; le forze protestanti si disposero per spezzare il fronte avversario e passare il blocco (per una descrizione dettagliata della disposizione e dell'entit\u00e0 numerica degli eserciti, vedi pi\u00f9 avanti gli ordini di battaglia).\nDopo un breve scambio di artiglieria, Mansfeld ordin\u00f2 un assalto generale alle posizioni spagnole; tuttavia la fanteria protestante, poco disciplinata e addestrata, perse la formazione durante l'avanzata, e la cavalleria spagnola dell'ala sinistra sfrutt\u00f2 alcuni varchi aperti nel fronte avversario, mettendo in rotta un battaglione. La cavalleria protestante su quell'ala contrattacc\u00f2 rapidamente, e, anche a causa di un ordine errato che fece smontare i cavalieri spagnoli, riusc\u00ec a infliggere pesanti perdite al nemico con il fuoco delle pistole, costringendo gli spagnoli ad arretrare e a porsi al riparo dietro i carri delle salmerie.\nNel frattempo, all'ala opposta, Cristiano di Brunswick, nell'impossibilit\u00e0 di aggirare il nemico a causa della protezione delle foreste, tent\u00f2 di scardinarne le posizioni con un assalto di cavalleria su larga scala; il primo tentativo si rivel\u00f2 tuttavia inutile, mentre una seconda carica riusc\u00ec faticosamente a scacciare i cavalieri Valloni che la contrastavano. A questo punto entrambe le ali protestanti tentarono di attaccare la fanteria spagnola, ma i \"tercio\" ressero sia all'assalto della fanteria protestante sul fronte, sia agli attacchi di cavalleria sui fianchi; durante uno di questi, Cristiano fu ferito ad un braccio, e la cavalleria, sottoposta ad un pesante fuoco proveniente dalla boscaglia, si ritir\u00f2 in disordine. Dopo cinque ore di aspri combattimenti, a mezzogiorno circa, Mansfeld ordin\u00f2 una ritirata generale, con l'intenzione di dirigersi verso Liegi, e raggiungere poi Breda aggirando le forze di C\u00f3rdoba.\nLe forze spagnole erano troppo provate per inseguire il nemico, ma il giorno seguente C\u00f3rdoba invi\u00f2 la cavalleria sotto il comando di Gauchier ad incalzare i protestanti; egli sorprese le forze avversarie lungo la strada, con la fanteria sul retro separata dalla cavalleria; in colonna di marcia, e impossibilitata ad assumere una formazione difensiva, la fanteria protestante fu in gran parte massacrata, e l'artiglieria e le salmerie caddero nelle mani degli spagnoli.\nConseguenze.\nLe forze rimanenti di Cristiano di Brunswick (che perse un braccio) e di Mansfeld, circa 3.000 uomini, quasi tutti di cavalleria, furono alla fine in grado di raggiungere Breda; Spinola fu costretto a levare l'assedio, ma, non pi\u00f9 in immediato pericolo, pot\u00e9 mettere in salvo il treno di artiglieria e le munizioni. Le indisciplinate truppe protestanti rimasero al servizio delle Province Unite per soli tre mesi, prima di essere congedate.\nOrdini di battaglia.\nDi seguito sono riportati gli ordini di battaglia dei due eserciti coinvolti nello scontro.\nEsercito protestante.\nSecondo alcune testimonianze dell'epoca, le truppe protestanti alla partenza dall'Alsazia sarebbero state 25.000, ma a causa della marcia e degli scontri con i contadini valloni, solo 14.000 giunsero alla battaglia.\nLa cavalleria protestante era di buona qualit\u00e0, ben disciplinata e motivata, pesantemente corazzata, in buona parte proveniente dalla piccola nobilt\u00e0; la fanteria era equipaggiata in maniera piuttosto povera, e soffr\u00ec molto durante la marcia.\nEsercito spagnolo.\nLa cavalleria spagnola era organizzata in 53 piccole compagnie, riunite in squadroni di entit\u00e0 variabile; di queste compagnie, 29 erano formate da corazzieri e 24 di archibugieri a cavallo. Ad eccezione di 4 compagnie di corazzieri, le restanti forze di cavalleria erano composte da reclute vallone arruolate tra il 1621 ed il 1622; C\u00f3rdoba, considerate anche le loro scarse prestazioni nella battaglia di Wimpfen, decise di non farvi grande affidamento per la protezione dei propri fianchi.\nLa fanteria era di qualit\u00e0 variabile: il Tercio di Napoli era un'unit\u00e0 veterana, che aveva combattuto superbamente a Wimpfen, e C\u00f3rdoba assegn\u00f2 a questa formazione la posizione d'onore sulla destra, a cavallo della strada; anche il Tercio Verdugo e il reggimento Fugger erano unit\u00e0 veterane, mentre il resto della fanteria era composta di reclute di qualit\u00e0 pi\u00f9 bassa."}
{"id": "1267600", "revid": "767487", "url": "https://it.wikipedia.org/wiki?curid=1267600", "title": "Zents\u016bji", "text": "Zents\u016bji \u00e8 una citt\u00e0 giapponese della prefettura di Kagawa."}
{"id": "1267601", "revid": "287204", "url": "https://it.wikipedia.org/wiki?curid=1267601", "title": "Zentsuji", "text": ""}
{"id": "1267603", "revid": "110157", "url": "https://it.wikipedia.org/wiki?curid=1267603", "title": "Oberlienz", "text": "Oberlienz \u00e8 un comune austriaco di 1 477 abitanti nel distretto di Lienz, in Tirolo. Il comune \u00e8 diviso in tre localit\u00e0: Oberdrum, la parte pi\u00f9 elevata e antica; Oberlienz, la zona intermedia e pi\u00f9 popolata che d\u00e0 il nome a tutto il paese; e Glanz, la zona pi\u00f9 bassa e meno popolata (con meno di 140 abitanti)."}
{"id": "1267604", "revid": "1171882", "url": "https://it.wikipedia.org/wiki?curid=1267604", "title": "Gschnitztal", "text": "La Gschnitztal \u00e8 una valle alpina di origine glaciale del Tirolo, laterale di sinistra della Wipptal.\nHa la sua testata nel gruppo del Tribulaun e scorre da ovest ad est per circa 20 chilometri. Ha caratteristiche prettamente glaciali, con un fondovalle pianeggiante attorno ai 1200\u00a0m s.l.m., largo qualche centinaio di metri, mentre i suoi fianchi sono particolarmente ripidi.\nPercorsa dal torrente Gschnitzbach, affluente di sinistra della Sill, come le altre valli laterali della Wipptall ha la caratteristica di avere un imbocco piuttosto stretto e ripido.\nIl territorio della valle \u00e8 suddiviso dai due comuni di Gschnitz e Trins."}
{"id": "1267606", "revid": "773636", "url": "https://it.wikipedia.org/wiki?curid=1267606", "title": "Oratorio del Santissimo Crocifisso (Pelago)", "text": "L'oratorio del Santissimo Crocifisso della Compagnia della Visitazione si trova nel comune di Pelago, in provincia di Firenze.\nStosia e descrizione.\nL'edificio, gi\u00e0 intitolato alla \"Visitazione della Vergine Maria\", fu edificato alla met\u00e0 del Seicento a cura della Compagnia.\nDiversi interventi di restauro effettuati durante la prima met\u00e0 del Settecento portarono ad un notevole ampliamento dell'oratorio, al rialzamento del soffitto dell'unica navata, alla costruzione dell'arcone del presbiterio e del nuovo portale d'ingresso. Dopo la soppressione della Compagnia, la chiesa rimase aperta al culto di un crocifisso del secolo XV, oggetto per secoli di straordinaria devozione popolare e ancora conservato presso l'altar maggiore.\nL'edificio and\u00f2 quasi completamente distrutto durante la guerra ad eccezione dell'arcone del presbiterio, di parte della facciata e del loggiato antistante."}
{"id": "1267608", "revid": "122434064", "url": "https://it.wikipedia.org/wiki?curid=1267608", "title": "Obertilliach", "text": "Obertilliach (\"Tilliago di Sopra\" in italiano, \"Cercen\u00e0\" in veneto) \u00e8 un comune austriaco di 688 abitanti nel distretto di Lienz, in Tirolo. Stazione sciistica specializzata nello sci nordico, \u00e8 attrezzata con uno stadio di biathlon che ha ospitato, tra l'altro, i Campionati mondiali juniores 2013."}
{"id": "1267611", "revid": "110157", "url": "https://it.wikipedia.org/wiki?curid=1267611", "title": "Pr\u00e4graten am Gro\u00dfvenediger", "text": "Pr\u00e4graten am Gro\u00dfvenediger \u00e8 un comune austriaco di 1 170 abitanti nel distretto di Lienz, in Tirolo."}
{"id": "1267615", "revid": "110157", "url": "https://it.wikipedia.org/wiki?curid=1267615", "title": "Sankt Johann im Walde", "text": "Sankt Johann im Walde \u00e8 un comune austriaco di 283 abitanti nel distretto di Lienz, in Tirolo."}
{"id": "1267617", "revid": "15756", "url": "https://it.wikipedia.org/wiki?curid=1267617", "title": "Tyrande Soffiabrezza", "text": "Tyrande Soffiabrezza (\"Tyrande Whisperwind\") \u00e8 un personaggio immaginario dell'universo di \"Warcraft\", creato da Blizzard Entertainment; \u00e8 l'alta sacerdotessa di Elune, ed \u00e8 a capo sia della sorellanza di Elune che del governo degli elfi della notte. Tyrande appare per la prima volta nella campagna del videogioco \"Warcraft III\", venendo poi ripresa in tutti i titoli e le espansioni seguenti cos\u00ec come in fumetti e libri, in particolar modo nella \"Trilogia della Guerra degli Antichi\" scritta da Richard A. Knaak. \u00c8 inoltre un personaggio giocabile in \"Heroes of the Storm\".\nBiografia.\nLa maggioranza delle informazioni sulla vita di Tyrande si trovano nella trilogia di Knaak sulla Guerra degli Antichi, composta dai libri \"Il Pozzo dell'Eternit\u00e0\", \"L'Anima dei Demoni\" e \"L'abisso\" e nel videogioco \"\" con la relativa espansione \"The Frozen Throne\". Nei libri \u00e8 narrata approfonditamente la parte della vita di Tyrande precedente alla Frattura, mentre la parte sulla Terza Guerra e il periodo successivo \u00e8 trattato nei videogiochi.\nVita prima della Guerra.\nTyrande nacque nella citt\u00e0 elfica di Suramar, sull'antico continente di Kalimdor che originariamente comprendeva tutte le terre emerse del pianeta. I due suoi amici pi\u00f9 vicini erano Malfurion e Illidan Grantempesta, due fratelli gemelli; crescendo, Tyrande si avvicin\u00f2 alla sorellanza di Elune, divenendo in seguito una sacerdotessa novizia. Malfurion nel frattempo imparava le arti druidiche dal semidio Cenarius mentre Illidan si interessava al mondo delle arti arcane. Illidan inoltre era innamorato di Tyrande, cosa di cui sia lei che Malfurion erano all'oscuro. Loro due, oltretutto, erano a loro volta innamorati l'uno dell'altra.\nGuerra degli antichi.\nAllo scoppiare della Guerra degli Antichi, Tyrande aiut\u00f2 a convincere Illidan a lasciare gli Eletti, ovvero gli utilizzatori di magia seguaci della regina Azshara, e lo aiut\u00f2 a controllare la sua dipendenza dalla magia cercando Cenarius. Quando lo trovarono, ricevettero il supporto dei draghi rossi di Alexstrasza per la lotta contro la Legione Infuocata. Fu durante la guerra che divenne chiaro che Tyrande era la pi\u00f9 adatta ad utilizzare il potere di Elune che nessun'altra sacerdotessa. Durante la guerra Tyrande fu anche una figura di riferimento per Shandris Piumaluna, una giovane elfa rimasta orfana con un'eccezionale abilit\u00e0 di arciera.\nNella seconda met\u00e0 della guerra, con la morte dell'alta sacerdotessa Dejahna per mano della Legione Infuocata, Tyrande fu designata come successore, e accett\u00f2 il ruolo con non poca riluttanza, non considerandosi adatta a guidare gli elfi della notte.\nAd un certo punto, Tyrande fu rapita, proprio sotto gli occhi di Malfurion, da un gruppo di satiri guidati da lord Xavius, il pi\u00f9 alto consigliere della regina Azshara. Protetta da Elune, Tyrande non poteva essere ferita in alcun modo, ma ci\u00f2 non imped\u00ec loro di rinchiuderla in una cella dove, poco dopo, venne visitata da Azshara in persona e da una sua ancella, Dama Vashj. In qualche maniera colpita da Tyrande, Azshara le offr\u00ec di farne a sua volta un'ancella. Tyrande rifiut\u00f2 immediatamente ma Vashj, che era ossessionata dall'essere la favorita di Azshara, si convinse che la sacerdotessa volesse scalzarla dalla sua posizione e da quel momento tent\u00f2 pi\u00f9 volte di ucciderla.\nAnche uno degli Eletti, Dath'Remar Solealto, fece visita a Tyrande molto spesso: un largo gruppo di Eletti non si fidava pi\u00f9 di Azshara n\u00e9 dei demoni della Legione, ed erano stufi di lavorare giorno e notte senza riposo n\u00e9 cibo per evocare altri demoni ad Azeroth. Tyrande incoraggi\u00f2 questa scontentezza pi\u00f9 che pot\u00e9, fino a che Dath'Remar non le offr\u00ec di fuggire dal palazzo assieme a loro, se in cambio avesse parlato con gli altri elfi, che oramai consideravano gli Eletti dei traditori. Convinta che Dath'Remar e gli altri meritassero una seconda possibilit\u00e0, accett\u00f2. Durante la fuga, Tyrande fu afferrata da un demone che la sollev\u00f2 da terra: piuttosto che morire senza lottare, Tyrande uccise il demone a mezz'aria, ma un incantesimo le imped\u00ec di sfracellarsi al suolo: si trattava di Illidan.\nLa Frattura.\nTyrande, Malfurion, Illidan e gli elfi decisero di distruggere il Pozzo dell'Eternit\u00e0, dentro cui si trovava il portale: il piano riusc\u00ec, causando il collasso del Pozzo dell'Eternit\u00e0 e la conseguente Frattura, che spezz\u00f2 il continente in diversi altri cambiando per sempre Azeroth. Tyrande sopravvisse alla Frattura, e guid\u00f2 poi la sua gente fino al Monte Hyjal. Qui scoprirono che Illidan aveva corrotto il lago sulla cima del monte con acqua magica presa dal Pozzo dell'Eternit\u00e0, perch\u00e9 non voleva rinunciare al potere magico che aveva. Illidan venne fatto rinchiudere in una prigione sotterranea, detta \"Barrow Deeps\", ma memori della Frattura gli elfi non osarono distruggere il nuovo Pozzo. Sopra di esso, invece, gli Aspetti Draconici Alexstrasza, Ysera e Nozdormu piantarono un gigantesco Albero del Mondo, chiamato Nordrassil.\nLa lunga veglia.\nTyrande e gli elfi ricomciarono lentamente a ricostruire la loro societ\u00e0. In seguito all'esilio degli alti elfi, Malfurion e tutti i druidi si riunirono al Sogno di Smeraldo, cadendo in un sonno perenne e lasciando Tyrande da sola. Tyrande riform\u00f2 cos\u00ec le Sentinelle, un corpo di sole donne guerriere diretto dalla sorellanza di Elune, e si occup\u00f2 di sorvegliare le terre dove vivevano con l'aiuto dei figli di Cenarius, i custodi del bosco e le driadi. Questo periodo, durato diecimila anni, divenne noto come \"la lunga veglia\".\nAd ogni modo, gli Eletti trovarono difficile rinunciare alla magia arcana, cos\u00ec si impose la difficile scelta di esiliarli. Dath'remar e i suoi salparono da Azeroth per non fare pi\u00f9 ritorno.\nL'invasione di Valtetra.\nUn giorno, le Sentinelle Shadowleaf, guidate da Shandris Piumaluna, fecero ritorno al Monte Hyjal per avvertire che Cenarius era stato assassinato da invasori dalla pelle verde arrivati dal mare: si trattava degli orchi del clan Cantaguerra, salpati dai Regni Orientali assieme ad altri clan e mandati a raccogliere legname dal capo dell'Orda Thrall. Essi non sapevano di stare profanando i territori degli elfi della notte e, una volta attaccati dalle Sentinelle, per difendersi avevano bevuto il sangue del demone Mannoroth diventando cos\u00ec delle creature feroci e demoniache. Tyrande percep\u00ec la presenza del demone, ma non riusc\u00ec ad identificare cosa fosse: Shandris sugger\u00ec che si trattasse solo degli orchi, ma Tyrande sapeva che qualcosa di pi\u00f9 pericoloso covava in sottofondo. Ciononostante, ordina comunque di attaccarli.\nOltre agli orchi, ben presto Valtetra fu colonizzata anche dagli umani. Sia gli uni che gli altri vennero per\u00f2 ben presto sopraffatti da orde di non morti e demoni. Tyrande ordin\u00f2 la ritirata delle truppe, ma i non morti - che erano guidati da Archimonde - sterminarono le Sentinelle e Tyrande stessa riusc\u00ec a salvarsi per un pelo. Avvertita Shandris, cominci\u00f2 ad organizzare una resistenza.\nIl risveglio dei druidi e la liberazione di Illidan.\nPer prima cosa, Tyrande si rec\u00f2 a Radaluna per svegliare Malfurion prima che il suo \"Barrow Den\" venisse raggiunto dalle forze del Flagello dei non morti guidato da Tichondrius. Malfurion cap\u00ec che l'intenzione di Archimonde era di attaccare Nordrassil, per rubarne le energie e acquisire poteri divini. I due si diressero cos\u00ec a Fontefredda per svegliare i druidi dell'artiglio. Qui incapparono anche in diversi mezzorsi corrotti dalle forze della Legione, e furono costretti ad eliminarli.\nSuccessivamente, Tyrande e Malfurion si diressero a \"Barrow Deeps\" per risvegliare i druidi dell'unghia. Qui Tyrande trova anche l'accesso alla prigione di Illidan, e nonostante le suppliche di Malfurion decide di liberarlo, credendolo ormai redento. Le Guardiane, guidate dal custode della selva Califax e da Maiev Cantombroso, cercarono di fermarla, ma lei le sconfisse e riusc\u00ec a farsi strada fino alla cella dove si trovava Illidan. Illidan si diresse a Vilbosco per combattere contro la Legione, ma ben presto Tyrande e Malfurion ricevettero la notizia che stava subendo il pesante attacco di Tichondrius. Raccolte le loro forze accorsero ad aiutarlo, ma una volta giunti scoprirono che era riuscito da solo a sconfiggere il Flagello e ad uccidere il signore del terrore: per farlo, aveva consumato il potere del Teschio di Gul'dan, un manufatto malvagio che l'aveva trasformato quasi in un demone. Inorridita, Tyrande non fece alcuna obiezione quando Malfurion band\u00ec per sempre Illidan dalle terre degli elfi.\nLa battaglia del Monte Hyjal.\nPoco tempo dopo, Malfurion port\u00f2 Tyrande in un luogo a Valtetra, in cui gli era stato detto di recarsi in sogno da un profeta. L\u00ec incontrarono i leader degli umani e degli orchi, l'incantatrice Jaina Marefiero e il capoguerra Thrall. Tyrande tent\u00f2 di scacciarli, ma improvvisamente il profeta apparve, per rivelare a tutti di essere Medivh, l'ultimo guardiano di Tirisfal. Medivh li inform\u00f2 che il pericolo che correvano era troppo forte, e che per combatterlo avrebbero dovuto coalizzarsi. Nonostante la morte di Cenarius la rendesse ancora restia a fidarsi di loro, Tyrande ebbe poca scelta ed organizz\u00f2 assieme a loro la difesa del Monte Hyjal. Tyrande, Malfurion e Shandris aiutarono a difendere la base di Jaina fino a che non venne sopraffatta, poi si spostarono a quella di Thrall fino a che anch'essa cedette. Alla fine, Archimonde stesso attacc\u00f2 la base degli elfi della notte, giungendo ai cancelli che lo separavano da Nordrassil. L'arcidemone, troppo sicuro di s\u00e9, cominci\u00f2 ad assaltare l'Albero del Mondo senza curarsi degli spiriti della foresta che si stavano raccogliendo attorno a lui: ad un segnale di Malfurion, essi lo aggredirono in massa ed esplosero. Archimonde venne distrutto all'istante, ma anche Nordrassil venne carbonizzato, perdendo cos\u00ec per sempre l'immortalit\u00e0 degli elfi della notte.\nDopo la vittoria, i tre schieramenti alleati si separarono, e gli elfi si ritirarono di nuovo a Valtetra per iniziare a curare i danni causati dalla Legione.\nL'inseguimento di Illidan.\nDiversi mesi dopo Tyrande e Malfurion vennero contattati da una staffetta inviata da Maiev Cantombroso, la guardiana di Illidan che non aveva rinunciato alla sua cattura ma che ora si trovava in grave difficolt\u00e0 sotto l'attacco delle forze del Traditore. Organizzati i rinforzi, giunsero alle Isole Disperse dove salvarono le truppe di Maiev dai naga di Illidan: Maiev fu molto contenta di vedere Malfurion, mentre trov\u00f2 fastidiosa la presenza di Tyrande, che considerava la responsabile della fuga di Illidan, nonch\u00e9 dell'omicidio delle Guardiane che lo sorvegliavano, e che avrebbe dovuto essere rinchiusa nelle viscere della terra assieme ad Illidan. Tyrande si difese e disse che non aveva diritto di giudicarla, ma Malfurion le zitt\u00ec prima che la discussione potesse degenerare.\nPi\u00f9 tardi Tyrande ebbe modo di confrontarsi con Illidan stesso, che le disse di volerle mostrare il suo potere. Tyrande ribatt\u00e9 che la magia arcana non poteva rimpiazzare la vera forza interiore, e per questo aveva preferito Malfurion a Illidan. Gli disse anche che ora capiva che errore avesse fatto liberandolo. Dopo la vittoria degli elfi sui naga, Illidan fugg\u00ec.\nTyrande, Malfurion e Maiev salparono un'altra volta, arrivando sulle coste di Lordaeron: essendo devastata dal Flagello dei non morti, Malfurion decise di restare per cercare di risanare la foresta, lasciando cos\u00ec le due elfe da sole. A loro si un\u00ec poco dopo il principe degli elfi del sangue Kael'thas Solealto con la sua gente, che stava fuggendo dalla sua terra invasa dal Flagello. Li accompagnarono fino al villaggio di Rovonero, nella Selva Pinargento, dove li attendeva un'imboscata dei non morti. Tyrande ordin\u00f2 agli elfi del sangue e a Maiev di oltrepassare il ponte sul vicino fiume Arevass, e rimase a guardar loro le spalle. Invocando una pioggia di stelle, la sacerdotessa stermin\u00f2 le forze nemiche, ma il ponte cedette e Tyrande venne portata via dalle acque del fiume. Maiev insistette per continuare ad inseguire Illidan, cos\u00ec lei e gli elfi del sangue se ne andarono.\nRitrovatasi con qualcuno dei suoi soldati, Tyrande arriv\u00f2 su un'isola, circondata e assaltata in continuazione dalle forze dei non morti. Con sua grande sorpresa, Illidan si fece strada fino a lei, aprendo un portale e conducendo le elfe in una radura sicura. L\u00ec Tyrande scopr\u00ec che Malfurion ed Illidan avevano unito le forze per salvarla. Il druido disse a suo fratello che le sue azioni gli avevano salvato la vita, ma che non gli sarebbe pi\u00f9 stato permesso di minacciare gli elfi. Illidan accett\u00f2 il giudizio, apr\u00ec un altro portale e fugg\u00ec l\u00ec. Maiev arriv\u00e0 subito dopo sulla scena furibonda, e si lanci\u00f2 con le sue guardiane all'inseguimento di Illidan. Tyrande cerc\u00f2 di fermarla, ma Malfurion le disse di non sprecare parole: Maiev era diventata la vendetta stessa, e non avrebbe pi\u00f9 dato ascolto alla ragione. Gli elfi della notte fecero quindi ritorno a Kalimdor.\nAttivit\u00e0 recenti.\nPoco tempo prima dei fatti narrati in \"World of Warcraft\", Malfurion \u00e8 rimasto intrappolato senza motivo nel Sogno di Smeraldo. Tyrande \u00e8 tornata cos\u00ec ad essere l'unica vera autorit\u00e0 degli elfi della notte (fatta eccezione per l'arcidruido Fandral Elmocervo, che sostituiva Malfurion). Ha portato gli elfi della notte ad unirsi all'Alleanza, diventando una dei leader pi\u00f9 di rilievo. Di recente, Tyrande ha compreso meglio la natura degli eventi che sconvolgono il Sogno di Smeraldo, ed \u00e8 riuscita a purificare il drago verde Eranikus, corrotto dall'\"Incubo\".\nQuando Broll Orsomanto e Lo'Gosh sono giunti a Darnassus per consegnare l'idolo di Remulos a Fandral Elmocervo, hanno anche incontrato Tyrande. Indagando con i suoi poteri sull'amnesia di Lo'Gosh (che era in realt\u00e0 Varian Wrynn, il capo dell'Alleanza), scopr\u00ec che si trattava di una magia oscura e mand\u00f2 i due da Jaina Marefiero, per cercare di spezzare l'incantesimo. Attualmente si trova nel tempio della Luna di Darnassus, su Teldrassil.\nAspetto fisico.\nNelle varie illustrazioni e in Tyrande viene presentata come un'elfa della notte dalla pelle viola e dai capelli blu; presenta, inoltre, due marchi a forma di aquila agli occhi. In World of Warcraft i capelli diventano turchese e indossa un'armatura bianca, che riflette i suoi due ruoli di sacerdotessa e guerriera, con incastonati alcuni zaffiri. Porta sempre con se un arco fatto con piume bianche.\nPersonalit\u00e0 e combattimento.\nCome leader degli elfi della notte, Tyrande \u00e8 molto passionale e, in certe occasioni, avventata, prendendo spesso decisioni che altri trovano difficili o sconvenienti; a causa della sua posizione di leader e dell'adorazione con cui gli elfi della notte la trattano, la sua paura pi\u00f9 grande \u00e8 di divenire una nuova Regina Azshara. Adora Elune con tutta s\u00e9 stessa e ama profondamente Malfurion. \u00c8 generosa e compassionevole, spesso mettendo da parte i propri obettivi per aiutare gli altri, come ha fatto con gli elfi del sangue a Lordaeron.\nInizialmente \u00e8 molto sospettosa nei confronti di intrusi di altre razze che non conosce, e solo di rado si offre di aiutarli, perlopi\u00f9 offrendo loro una piccola scorta che funge anche da osservatore per controllare i loro spostamenti. Pi\u00f9 impara a conoscere gli estranei, comunque, pi\u00f9 diventa amichevole e disponibile ad aiutare, anche se non riesce molto bene a dimostrare la gratitudine.\nIn battaglia, Tyrande cavalca un'imponente fiera glaciale di nome Ash'alah. Preferisce lottare nelle foreste, dove si trova pi\u00f9 a suo agio, e in genere combatte da lontano, attaccando i nemici a colpi di freccia. Se la situazione \u00e8 critica, pu\u00f2 anche usare incantesimi estremamente potenti. Se si trova a faccia a faccia con i suoi avversari, non esita ad attaccare e preferisce non lasciare che nessuno scappi vivo: il suo compito di proteggere la sua gente dal pericolo \u00e8 pi\u00f9 grande del suo personale codice morale e di combattere con onore. Se un avversario cerca di fuggire, coglier\u00e0 al volo l'occasione di piantargli una freccia nella schiena."}
{"id": "1267618", "revid": "228587", "url": "https://it.wikipedia.org/wiki?curid=1267618", "title": "Pieve di San Clemente", "text": "La pieve di San Clemente si trova nel comune di Pelago, in provincia di Firenze.\nStoria e descrizione.\nLa chiesa, elevata a dignit\u00e0 di pieve nel 1413, ebbe il patronato dei Cattani da Diacceto e del monastero di Vallombrosa.\nFu ristrutturata fra il 1737 e il 1740 ad opera della famiglia Bargiacchi, con l'aggiunta dell'altar maggiore, in marmi policromi, e di tre altari laterali. Un ulteriore intervento di restauro nel 1823, ricordato in un'iscrizione sul portale d'ingresso, confer\u00ec alla chiesa il suo aspetto attuale.\nNell'interno, a tre navate, si conservano un paliotto in scagliola ( 1695 ) proveniente dalla Chiesa di San Niccol\u00f2 a Magnale, un fonte battesimale del secolo XVI e alcuni dipinti (dal secolo XIV al XVIII) provenienti da chiese abbandonate del territorio parrocchiale."}
{"id": "1267620", "revid": "110157", "url": "https://it.wikipedia.org/wiki?curid=1267620", "title": "Sankt Veit in Defereggen", "text": "Sankt Veit in Defereggen \u00e8 un comune austriaco di 693 abitanti nel distretto di Lienz, in Tirolo."}
{"id": "1267623", "revid": "729019", "url": "https://it.wikipedia.org/wiki?curid=1267623", "title": "Santi Quasimodo", "text": "Biografia.\nFiglio di Vincenzo e Rosa Papandrea, militare di carriera. Tenente del Regio esercito nel 1912, prese parte alla guerra italo-turca in Libia, ricevendo una medaglia di bronzo al Valor militare. Promosso Maggiore nel corso della prima guerra mondiale fu insignito di un'altra medaglia di bronzo al Valor militare nel novembre 1918. Nel 1921 si spos\u00f2 con Oliva Barbiera.\nAder\u00ec al fascismo, e nella seconda met\u00e0 degli anni venti pass\u00f2 alla Milizia Volontaria per la Sicurezza Nazionale (MVSN), con il grado di Console (colonnello) alla 171\u00aa legione a Palermo. Fu successivamente trasferito a Catania al comando della 167\u00aa Legione Camicie nere. Nel 1930 divenne segretario federale del PNF di Catania, dove tra l'altro fu il primo presidente della Societ\u00e0 Sportiva Catania.\nPromosso console generale (generale di brigata) nel 1934 venne destinato al comando del 31\u00ba Gruppo Legioni Sassari. Nel 1936 fu durante la guerra d'Etiopia al Governatorato di Addis Abeba. Nel 1937 ricevette una medaglia d'argento al V.M., perch\u00e9 al comando del gruppo CCNN \"Barca\" sgomin\u00f2 bande di predoni nella Dancalia Meridionale. Nel 1938 guid\u00f2 il 13\u00ba Gruppo a Verna e nel 1940 il 9\u00ba a Bologna.\nPrese parte alla seconda guerra mondiale; nel 1940 fu sul fronte d'Albania. Promosso Luogotenente generale (generale di divisione), fu comandante dei gruppi da sbarco dei Battaglioni M, che nel 1942 in Sardegna si preparavano all'invasione di Malta, poi non effettuata. Si trov\u00f2 il 25 luglio 1943 a Tolone al comando del II Gruppo battaglioni da sbarco Battaglioni M \"Vicenza\" e \"Treviso\".\nDopo l'8 settembre del 1943 venne arrestato dai tedeschi. Rilasciato grazie al Maresciallo Rodolfo Graziani, al quale lo legava un'antica amicizia, ader\u00ec alla Repubblica Sociale Italiana dove Graziani divenne ministro della Difesa. Fu nominato generale della Guardia Nazionale Repubblicana e assegnato al Quartier generale.\nDopo il 25 aprile del 1945 si trov\u00f2 a Milano, ospite per qualche giorno del nipote, lo scrittore Salvatore Quasimodo. Scomparve nel bresciano in quei \"giorni di odio\". Considerato disperso, il suo corpo non verr\u00e0 mai pi\u00f9 trovato, lasciando la moglie e i 4 figli in Sicilia, a Palermo."}
{"id": "1267624", "revid": "110157", "url": "https://it.wikipedia.org/wiki?curid=1267624", "title": "Schlaiten", "text": "Schlaiten \u00e8 un comune austriaco di 474 abitanti nel distretto di Lienz, in Tirolo. Tra il 1\u00ba aprile 1939 e il 1\u00ba gennaio 1949 era stato accorpato al comune di Ainet."}
{"id": "1267627", "revid": "47767", "url": "https://it.wikipedia.org/wiki?curid=1267627", "title": "Tichondrius", "text": ""}
{"id": "1267629", "revid": "3082", "url": "https://it.wikipedia.org/wiki?curid=1267629", "title": "Via Aemilia", "text": ""}
{"id": "1267630", "revid": "110157", "url": "https://it.wikipedia.org/wiki?curid=1267630", "title": "Strassen (Austria)", "text": "Strassen \u00e8 un comune austriaco di 793 abitanti nel distretto di Lienz, in Tirolo."}
{"id": "1267632", "revid": "226458", "url": "https://it.wikipedia.org/wiki?curid=1267632", "title": "Episodi di Adderly (prima stagione)", "text": ""}
{"id": "1267634", "revid": "110157", "url": "https://it.wikipedia.org/wiki?curid=1267634", "title": "Tristach", "text": "Tristach \u00e8 un comune austriaco di 1 386 abitanti nel distretto di Lienz, in Tirolo. All'interno del territorio comunale si trova il Tristacher See, un piccolo lago."}
{"id": "1267635", "revid": "33689", "url": "https://it.wikipedia.org/wiki?curid=1267635", "title": "Servio Calpurnio Domizio Destro", "text": "Era probabilmente di origine italica; suo padre potrebbe essere stato Calpurnio Massimo, console suffetto nel 203 o 204.\nFu \"triumvir monetalis\", responsabile della coniazione delle monete, questore candidato e pretore. Intorno al 180 divenne responsabile della manutenzione della via Emilia; in seguito fu legato del proconsole d'Asia. Nel 225 divenne console ordinario; fu anche \"Quindecimvir sacris faciundis\", come capo del collegio (\"Magister collegii\")."}
{"id": "1267637", "revid": "1910023", "url": "https://it.wikipedia.org/wiki?curid=1267637", "title": "Untertilliach", "text": "Untertilliach (in italiano Tilliago di Sotto) \u00e8 un comune austriaco di 245 abitanti nel distretto di Lienz, in Tirolo."}
{"id": "1267640", "revid": "110157", "url": "https://it.wikipedia.org/wiki?curid=1267640", "title": "Virgen", "text": "Virgen \u00e8 un comune austriaco di 2 198 abitanti nel distretto di Lienz, in Tirolo. Sorge nella valle Virgental."}
{"id": "1267641", "revid": "889336", "url": "https://it.wikipedia.org/wiki?curid=1267641", "title": "Maria Elisabetta d'Asburgo", "text": "Biografia.\nInfanzia.\nNacque il 13 dicembre 1680 a Linz dall'imperatore Leopoldo I e da Eleonora del Palatinato-Neuburg. \nGovernatrice dei Paesi Bassi austriaci.\nNel 1724 il fratello, l'imperatore Carlo VI, la nomin\u00f2 successore del principe Eugenio di Savoia come governatrice dei Paesi Bassi austriaci, carica che occup\u00f2 fino alla sua morte. La sua venuta nei Paesi Bassi segn\u00f2 la ripresa della normalit\u00e0 dei rapporti diplomatici con la Santa Sede, la cui Nunziatura apostolica era retta, a partire dal 1634, solo a livello d'internunzio e che nel 1725 vide nuovamente la nomina di un Nunzio apostolico a pieno titolo nella persona del vescovo (e futuro cardinale), Giuseppe Spinelli.\nLa prosperit\u00e0 economica della regione le rese possibile mantenere una ricca corte e stimolare la vita culturale e musicale di Bruxelles\nOccup\u00f2 e fece ingrandire il Castello di Mariemont e assistette impotente all'incendio del Palazzo ducale di Coudenberg, distrutto dalle fiamme nel febbraio del 1731.\nMolto amata dai suoi sudditi, non sempre le sue politiche incontravano l'approvazione di Vienna.\nMorte.\nMaria Elisabetta non si spos\u00f2 mai. Quando mor\u00ec, all'et\u00e0 di 61 anni, nel Castello di Marienmont, presso Morlanwelz, nell'Hainaut, il suo corpo venne dapprima sepolto a Bruxelles, poi, nel 1749, trasferito a Vienna, nella Cripta Imperiale, accanto al fratello Carlo VI."}
{"id": "1267642", "revid": "1222", "url": "https://it.wikipedia.org/wiki?curid=1267642", "title": "Pitone tappeto", "text": ""}
{"id": "1267644", "revid": "773636", "url": "https://it.wikipedia.org/wiki?curid=1267644", "title": "Chiesa di Santa Maria a Ferrano", "text": "La chiesa di Santa Maria a Ferrano \u00e8 una chiesa del comune di Pelago, in provincia di Firenze.\nStoria e descrizione.\n\u00c8 menzionata fra le suffraganee della pieve di San Jerusalem a Diacceto nel XII secolo. Dal XIV secolo vi appare come patrona la famiglia degli Albizi. Soppressa come parrocchia nel 1574, rimase officiata come cappella del cimitero di Ferrano e successivamente ruralizzata e abbandonata. Il piccolo edificio, ad unica aula monoabsidata e semplice facciata a capanna, mantiene quasi inalterati i caratteri architettonici romanici, salvo che nel lato meridionale della chiesa ricostruito nel 1759."}
{"id": "1267646", "revid": "1573940", "url": "https://it.wikipedia.org/wiki?curid=1267646", "title": "Bathydoris ingolfiana", "text": "Bathydoris ingolfiana \u00e8 un mollusco nudibranchio della famiglia Bathydorididae.\nFu descritta da Rudolph Bergh (1824-1909), malacologo e dermatologo danese, che ha esplorato i mari islandesi a lungo.\nDescrizione.\nGli esemplari ritrovati presentano una taglia massima di 93\u00a0mm.\nDistribuzione e habitat.\nNella parte ovest della Groenlandia a profondit\u00e0 di oltre 3500 metri."}
{"id": "1267649", "revid": "3082", "url": "https://it.wikipedia.org/wiki?curid=1267649", "title": "Marco Velleio Patercolo", "text": ""}
{"id": "1267650", "revid": "17654", "url": "https://it.wikipedia.org/wiki?curid=1267650", "title": "Alfred De Musset", "text": ""}
{"id": "1267653", "revid": "767487", "url": "https://it.wikipedia.org/wiki?curid=1267653", "title": "Truffe", "text": "Truffe \u00e8 un film del 2007 diretto da Kim Nguyen.\nConcluso nel maggio 2007, usc\u00ec nelle sale il 22 agosto 2008. \u00c8 stato presentato al \"Festival du nouveau cin\u00e9ma\" in Qu\u00e9bec tra il 10 ed il 21 ottobre 2007.\nLa pellicola \u00e8 stata interamente realizzata in bianco e nero e girata in francese. Il film \u00e8 prodotto da \"Studios Shen\" e distribuito a cura di \"Christal Films\".\nTrama.\nMontr\u00e9al, 2017. Il riscaldamento climatico ha causato, nel sottosuolo della metropoli ed in special modo in un quartiere definito, l'apparizione e la condizione climatica ottimale per la proliferazione di interi giacimenti di tartufi, i funghi \"neri\" pi\u00f9 cari al mondo. Come altri residenti del quartiere di Hochelaga-Maisonneuve, Charles et Alice, proprietari di un'azienda agricola, cercano di trarre il maggior guadagno possibile da questa situazione. Poco a poco per\u00f2 il mercato diviene saturo di tartufi e dalla corsa al nuovo oro, si torna alla miseria. Una compagnia di colli di pellicce cercher\u00e0 in tutti i modi di prendere il controllo dell'industria di funghi attaccando la gente del quartiere.\nProduzione.\nIl film \u00e8 stato girato in soli 22 giorni con un \"budget\" di soli 1,2 milioni di dollari.\nColonna sonora.\nLa colonna sonora del film dal titolo \"I Put a Spell on You\" \u00e8 interpretata da Betty Bonifassi e remixata da DJ Champion."}
{"id": "1267658", "revid": "773636", "url": "https://it.wikipedia.org/wiki?curid=1267658", "title": "Chiesa di Santa Margherita a Tosina", "text": "La chiesa di Santa Margherita a Tosina \u00e8 una chiesa nel comune di Pelago, in provincia di Firenze.\nStoria e descrizione.\n\u00c8 citata nel 1038 fra le dipendenze della Pieve di San Bartolomeo a Pomino. I Da Quona, patroni della chiesa dal secolo X, cedettero nel 1062 e nel 1186 parte dei loro diritti a favore dei monaci di Camaldoli, diritti accresciuti da una donazione dei signori da Diacceto nel 1207. Prove certe dell'esistenza di un monastero non risalgono a prima del 1466.\nLa chiesa e il monastero subirono un radicale restauro nel 1680, epoca a cui risale anche il portale d'ingresso della chiesa. L'edificio fu ulteriormente restaurato nel 1916. Appartiene a questa chiesa un trittico di Mariotto di Nardo, datato 1388, raffigurante la \"Madonna in trono col Bambino e santi\"."}
{"id": "1267660", "revid": "159341", "url": "https://it.wikipedia.org/wiki?curid=1267660", "title": "Marco Porcio Catone (disambigua)", "text": "Marco Porcio Catone (latino: \"Marcus Porcius Cato\") fu il nome di:"}
{"id": "1267665", "revid": "1543377", "url": "https://it.wikipedia.org/wiki?curid=1267665", "title": "Quasiturbina", "text": "Il motore Quasiturbina \u00e8 un possibile tipo di motore rotativo che usa un rotore romboidale a quattro lati, i cui estremi sono incernierati ai vertici.\nI brevetti per il Quasiturbina \n sono detenuti dalla famiglia Saint-Hilaire, nel Qu\u00e9bec. Allo stesso modo del motore a combustione interna, viene alimentato da un impianto d'alimentazione e scarica i prodotti esauriti (gas di scarico) tramite un impianto di scarico: inoltre il Quasiturbina \u00e8 stato proposto anche come un possibile tipo di pompa meccanica e ne \u00e8 stato dimostrato l'utilizzo come motore pneumatico ad aria compressa e come motore a vapore .\nStoria.\nLa Quasiturbina venne concepita da un gruppo di quattro ricercatori, capeggiato dal Dr. Gilles Saint-Hilaire, un fisico termonucleare e composto di membri della sua stessa famiglia. L'obiettivo originale della ricerca era un motore a turbina, in cui la parte del compressore e del combustore fossero complanari. Per ottenere questo, dovettero staccare le lame e concatenarle in cerchio, in modo tale che un singolo rotore agisse come compressore per un quarto di giro e come motore per il quarto successivo.\nIl concetto generico fu brevettato nel 1996. Piccole unit\u00e0 pneumatiche e a vapore sono disponibili, in vendita o in affitto, dai detentori del brevetto, a scopo di ricerca, accademico o di dimostrazione industriale e c'\u00e8 un libro (in francese) che descrive il concetto e lo sviluppo di questo progetto. Le dimostrazioni sono state fatte su un Gokart Air nel 2004, su \u00abAPUQ Air Car\u00bb nel 2005, sulla University of Connecticut \u00abBrash Steam Car\u00bb nel 2010 e su altri prodotti (Chainsaw e generatore).\nI detentori del brevetto hanno annunciato di voler produrre prototipi di Quasiturbina a combustione interna, disponibili per dimostrazioni.\nSvantaggi dei motori quasiturbina.\nAllo stato attuale (1996), i motori Quasiturbina soffrono di due gravi difetti, che ne rendono improponibile l'adozione generalizzata: la lubrificazione del rotore \u00e8 allo stesso tempo critica e difficoltosa e i motori quasiturbina possono funzionare solo per poche ore prima di dover essere spenti e riparati, a causa dell'usura delle parti meccaniche. Inoltre \u00e8 impossibile lubrificare il rotore senza che l'olio entri nella camera di combustione, interferendo nella combustione stessa e generando fumi ed emissioni inquinanti. Tuttavia, miglioramenti sostanziali sono stati riportati (2010).\nConfigurazioni.\nSono state proposte tre configurazioni:\nDue porte con carrelli.\nIl primo progetto di Quasiturbina usava un \"carrello\" a tre ruote per supportare ciascuno dei quattro vertici del rotore. Le ruote dei quattro carrelli, dodici in tutto, correvano lungo il perimetro della camera di combustione. Fu costruito un prototipo di motore a combustione interna secondo questo progetto e venne recensito entusiasticamente sulla rivista European Automotive Design di settembre 1999. Il prototipo venne fatto girare per 40 ore da un motore esterno, tuttavia l'accensione con carburante non venne mai raggiunta, e il lavoro di sviluppo su questo progetto venne sospeso.\nFotodetonazione.\nIl progetto a due porte con carrelli \u00e8 stato proposto come un possibile candidato per un nuovo e migliore metodo di accensione della miscela aria-combustibile, detto \"fotodetonazione\" dagli inventori della Quasiturbina.\nSomiglia alla detonazione, come viene usata nel motore Bourke, che nei normali motori a combustione interna provoca il battito in testa ed \u00e8 quindi evitata. Fino al 2005 non \u00e8 stata pubblicata nessuna ricerca che supporti questa possibilit\u00e0. Una idea simile, cio\u00e8 che il \"trasferimento di fiamma\" da una camera di combustione all'altra sarebbe possibile nei Quasiturbina \u00e8 ugualmente non confermata da fonti indipendenti.\nQuattro porte senza carrelli.\nIl secondo progetto di Quasiturbina \u00e8 molto pi\u00f9 semplice ed elimina i carrelli. Allo stesso tempo le porte sono duplicate sui lati opposti della camera, trasformando il ciclo del motore da quattro combustioni per ciclo a due, e raddoppiando il numero di cicli per ogni rivoluzione. Questo progetto \u00e8 stato dimostrato in pratica sia come motore pneumatico che usa aria compressa sia come motore a vapore. Questo progetto \u00e8 anche quello proposto come pompa, soprattutto come sovralimentatore.\nIl progetto senza carrelli usa lame riprogettate, pi\u00f9 lunghe grazie all'assenza dei carrelli, e prive del precedente profilo a corona. La geometria di base del rotore \u00e8 l'unica cosa in comune con il progetto precedente.\nLa dimostrazione pratica ha coinvolto un go-kart con un motore Quasiturbina spinto da aria compressa, nel novembre 2004, e una piccola automobile nel settembre 2005; entrambi i veicoli erano equipaggiati con serbatoi d'aria compressa. Nel 2005 era in fase di sviluppo una motosega ad aria compressa, alimentata da un compressore esterno tramite un tubo pneumatico.\nCon una camera riprogettata appositamente per permettere l'espansione termica, lo stesso progetto di rotore \u00e8 stato dimostrato come motore a vapore.\nUn'altra possibile variante a questo progetto \u00e8 l'uso di due gruppi di porte indipendenti, una per il motore e una come pompa, permettendo di integrare la funzione di pompa e di propulsione della stessa in un solo dispositivo. Una restrizione a questa possibilit\u00e0 \u00e8 che i due fluidi devono essere simili: non \u00e8 possibile integrare, per esempio, una pompa idraulica e un motore a combustione nella stessa unit\u00e0, perch\u00e9 il rotore ha forma diversa nei due casi. Fino al 2005 non ci sono state dimostrazioni di questo possibile uso.\nDue porte senza carrelli.\nQuesto terzo progetto combina aspetti dei primi due. Fino ad oggi (2005) \u00e8 solo un progetto e non \u00e8 mai stato realizzato, ma viene usato a scopo illustrativo, e se fosse costruito non supporterebbe la fotodetonazione. Sono possibili molti altri disegni di Quasiturbina all'interno dei modelli brevettati con o senza carrelli e con vari numeri di porte: finora (2005) nessuno ha specificato quale di questi verr\u00e0 usato come motore a combustione interna."}
{"id": "1267667", "revid": "1048", "url": "https://it.wikipedia.org/wiki?curid=1267667", "title": "Quasiturbine", "text": ""}
{"id": "1267673", "revid": "2184398", "url": "https://it.wikipedia.org/wiki?curid=1267673", "title": "Ricardo Antonio Chavira", "text": "Carriera.\nChavira \u00e8 noto per aver interpretato dal 2004, nel corso di tutte le otto stagioni, il ruolo di Carlos Solis nella serie televisiva \"Desperate Housewives\". Ha recitato anche in altri telefilm come \"24\", \"JAG - Avvocati in divisa \" e \"Six Feet Under\" e nel film \"Alamo - Gli ultimi eroi\" del 2004, ed ha fatto una comparsa anche nella settima stagione del detective Monk.\nVita privata.\n\u00c8 sposato dal 2007 con Marcea Dietzel da cui ha avuto due figli: Tomas Antonio (2003) e Belen Elysabeth (2008).\nDoppiatori italiani.\nNelle versioni in italiano dei suoi film, Ricardo Antonio Chavira \u00e8 stato doppiato da:"}
{"id": "1267676", "revid": "2519", "url": "https://it.wikipedia.org/wiki?curid=1267676", "title": "Edmundston (New Brunswick)", "text": ""}
{"id": "1267686", "revid": "767487", "url": "https://it.wikipedia.org/wiki?curid=1267686", "title": "Hainersdorf", "text": "Hainersdorf \u00e8 una frazione di 617 abitanti del comune austriaco di Gro\u00dfwilfersdorf, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Gro\u00dfwilfersdorf."}
{"id": "1267691", "revid": "184755", "url": "https://it.wikipedia.org/wiki?curid=1267691", "title": "Fontana del Pescatorello", "text": "La fontana del Pescatorello si trova in piazza del Duomo a Prato.\nLa fontana \u00e8 realizzata in marmo con animali marini dominata dalla scultura di un giovane pescatore, disegnata da Mariano Falcini e scolpita da Emanuele Caroni e Ulisse Cambi. Su un basamento ottagonale \u00e8 posta una grande vasca circolare con ai lati due cigni.\nAl contrario la vecchia fontana, opera di Ferdinando Tacca, demolita per essere sostituita dal quella attuale, era posta in posizione defilata e laterale, sulla testa del largo Carducci.\nI pratesi l'hanno soprannominata anche fontana del Papero per i cigni scolpiti sul bordo delle vasche."}
{"id": "1267694", "revid": "21079", "url": "https://it.wikipedia.org/wiki?curid=1267694", "title": "Superficie minimale", "text": ""}
{"id": "1267696", "revid": "712828", "url": "https://it.wikipedia.org/wiki?curid=1267696", "title": "Personaggi di Planetes", "text": "Questa \u00e8 la lista dei personaggi di \"Planetes\", manga di Makoto Yukimura. Gli stessi personaggi compaiono anche nella serie televisiva anime tratta dal fumetto.\nPersonaggi principali.\nHachirota Hoshino.\n \u00e8 il protagonista della storia. Nato a Chiba, Giappone, il 20 ottobre 2050, il suo soprannome \u00e8 \"Hachi\" o \"Hachimaki\", la fascia caratteristica dei kamikaze giapponesi che indossa in ogni occasione. Il suo sogno \u00e8 sempre stato quello di poter comprare una nave spaziale tutta per s\u00e9, ma tra il costo elevato dell'acquisto e il suo lavoro rischioso e mal pagato come raccoglitore di spazzatura spaziale presso la Sezione Detriti della Seconda Divisione Commerciale Technora, sulla stazione spaziale ISPV-7, Hachi lotta con la decisione di perseguire o no il proprio sogno. Il padre di Hachi \u00e8 un esperto astronauta, nonch\u00e9 una continua fonte di contrasti per Hachimaki. La maggior parte della condotta di Hachi si pu\u00f2 riassumere in \"pi\u00f9 grande, pi\u00f9 veloce, pi\u00f9 lontano\". Volgare ed avventato, spesso maleducato e irriverente, nasconde un lato buono a altruista che quasi sempre \u00e8 difficile scorgere. Hachi ha difficolt\u00e0 nell'esprimersi adeguatamente, soprattutto in materia romantica. \u00c8 doppiato in giapponese da Kazunari Tanaka e in italiano da Lorenzo Scattorin.\nAi Tanabe.\n \u00e8 un nuovo membro della Sezione Debris, nonch\u00e9 protagonista della serie animata; intelligente, sincera, idealista ma anche molto insicura. \u00c8 nata in Hokkaid\u014d il 7 luglio 2054 ed \u00e8 figlia adottiva di un ex cantante di heavy metal divenuto tecnico elettronico e di una maestra elementare. Come nuova arrivata nello spazio, nella Sezione Debris, e principiante con le attivit\u00e0 extra-veicolari, tutto allo stesso tempo, deve darsi da fare il pi\u00f9 possibile per imparare tutti i trucchi del mestiere. Gentile e dolce, \u00e8 disposta a fare qualsiasi cosa per aiutare gli altri. Ama Hachi, ma i due hanno difficolt\u00e0 ad esprimere i propri sentimenti. Ritiene fermamente che l'amore possa essere la soluzione ad ogni problema, nonch\u00e9 la via da seguire nella vita, ed \u00e8 molto decisa nel sostenere apertamente e fermamente i suoi principi in ogni situazione. \u00c8 doppiata in giapponese da Satsuki Yukino e in italiano da Debora Magnaghi.\nFee Carmichael.\nFee Carmichael \u00e8 il pilota statunitense della DS-12, la navetta utilizzata per la raccolta dei detriti. \u00c8 nata in Virginia, l'8 maggio 2039, da una famiglia di avvocati. Fumatrice ossessiva, ha spesso difficolt\u00e0 nel trovare posti in cui poter fumare, visto che fumare \u00e8 vietato quasi ovunque nello spazio, e questo la rende molto spesso irritabile. Per questo ha fatto installare una cabina per il fumo negli uffici della Sezione Detriti, dove passa la maggior parte del tempo in cui \u00e8 in pausa. \u00c8 considerata una dei migliori piloti nell'ambiente dei raccogli detriti. Ha un carattere forte e deciso, e una notevole capacit\u00e0 come leader. Sposata, ha un figlio di otto anni, amante degli animali al punto di riempire il loro appartamento con tutti i cani e gatti randagi che trova in giro. Fee normalmente vive in Florida con la famiglia, quando non \u00e8 nello spazio. \u00c8 doppiata in giapponese da Ai Orikasa e in italiano da Cinzia Massironi.\nYuri Mihalkov.\nYuri Mihalkov (\u042e\u0440\u0438\u0439 \u041c\u0438\u0445\u0430\u043b\u043a\u043e\u0432, \"Yuri Mihalkov\") \u00e8 il membro russo della squadra Debris. \u00c8 nato a Vladivostok, il 27 luglio 2038. Calmo e stoico, ma anche gentile e compassionevole, Yuri funge spesso da caposquadra del gruppo. Otto anni prima degli eventi narrati nella storia, Yuri e sua moglie erano in viaggio verso l'Inghilterra su un volo civile in orbita bassa a bordo della navetta Altair 8, quando una piccola vite colp\u00ec ad alta velocit\u00e0 uno dei finestrini, causando la depressurizzazione della nave e costringendola ad effettuare un atterraggio d'emergenza. L'incidente, altamente pubblicizzato, provoc\u00f2 la morte di decine di persone, tra cui la moglie dello stesso Yuri, il cui corpo non venne pi\u00f9 ritrovato, e dette inizio alla crescente attenzione che da allora viene posta verso il problema dei detriti spaziali. Da allora Mihalkov si occupa del recupero di Space Debris, nella speranza di ritrovare la bussola che la moglie portava al collo come portafortuna. \u00c8 doppiato in giapponese da Takehito Koyasu e in italiano da Gianluca Iacono.\nPersonaggi secondari.\nGoro Hoshino.\n \u00e8 il padre di Hachirota. Ingegnere spaziale, ha effettuato cinque viaggi su Marte prima di essere scelto dallo stesso Werner Rocksmith per entrare nell'equipaggio della Von Braun. Su Marte \u00e8 stato in squadra con Gigalt, ed ha seguito il figlio su Giove. \u00c8 doppiato in giapponese da Sh\u014dz\u014d Iizuka e in italiano da Giovanni Battezzato.\nKyutaro Hoshino.\n \u00e8 il fratello minore di Hachimaki, nonostante abbia solo 14 anni ha gi\u00e0 una bruciante passione per lo spazio e un forte desiderio di diventare un astronauta di prima grandezza e un eccellente ingegnere spaziale, non un \"astronauta di serie b come mio padre e mio fratello\", come dice lui. Vive colla madre a casa Hoshino, sulla costa est del Giappone. Passa molto del suo tempo a costruire razzi amatoriali, che lancia dalla spiaggia vicino a casa, a volte con indesiderate conseguenze. Nonostante la sua giovane et\u00e0 \u00e8 un ragazzo deciso e risoluto, con le idee molto chiare riguardo al suo futuro. La bassa considerazione che ha dei raggiungimenti professionali del fratello porta sempre i due a terminare ogni discussione con una sonora scazzottata. \u00c8 doppiato in giapponese da S\u014dichir\u014d Hoshi e in italiano da Davide Garbolino e Patrizio Prata nell'episodio 26.\nWerner Locksmith.\nWerner Locksmith \u00e8 il progettista della Von Braun. Assolutamente geniale ma egoista, egomaniaco e senza scrupoli; l'unica cosa che riesce ad amare sono le navi spaziali. Non esita a sottoporre i candidati alla missione su Giove a prove potenzialmente letali, per trovare l'equipaggio secondo lui pi\u00f9 adatto. Il suo modo di fare freddo, seppur cortese e sorridente, verso gli altri gli ha procurato una meritata fama di egocentrico senza piet\u00e0. \u00c8 doppiato in giapponese da Unsh\u014d Ishizuka.\nHakim Ashmead.\nHakim Asheed \u00e8 un abile e promettente ufficiale della Guardia Orbitale In.T.O., agli ordini di Gigalt, che ha visto in lui grandi possibilit\u00e0 e lo ha preso come suo allievo, come in precedenza aveva fatto con Hachi. \u00c8 nato a Mananga, un paese medio orientale caduto in povert\u00e0 e afflitto dalla guerra civile, dopo la fine dello sfruttamento del greggio come fonte principale di energia, a favore dell'Elio 3. Ha vinto il premio Jim Lovell nel 2073, ha molti ottimi contatti sociali ed \u00e8 zelante nel suo lavoro. Come Hachi, parteciper\u00e0 alle selezioni per l'equipaggio della Von Braun, ma riveler\u00e0 presto di avere ben altre intenzioni. \u00c8 doppiato in giapponese da Ry\u016bzabur\u014d \u014ctomo e in italiano da Gabriele Calindri.\nHarry Roland.\nHarry Roland \u00e8 un astronauta veterano, una leggenda nell'ambiente degli astronauti. Tra i primi ad esplorare la fascia degli asteroidi. \u00c8 in tutto e per tutto innamorato dello spazio. Ha tentato il suicidio quando gli \u00e8 stato proibito di ritornare in orbita, a causa della Leucemia Spaziale, una malattia non letale che pu\u00f2 colpire gli astronauti ed \u00e8 fatale per la loro carriera. \u00c8 stato, molti anni prima dell'inizio della storia, il maestro di Gigalt, che parla di lui con grande rispetto. \u00c8 doppiato in giapponese da Y\u014dsuke Akimoto e in italiano da Enrico Bertorelli.\nNono.\nNono \u00e8 una dodicenne selenita ovvero una ragazza che, come soli altri tre bambini al mondo, \u00e8 nata e vissuta sulla Luna. \u00c8 impegnata nello studio e sogna di poter andare sulla Terra ma, a causa della differente gravit\u00e0 lunare, il suo corpo potrebbe non reggere le caratteristiche dell'atmosfera terrestre. La sua particolare condizione le ha causato una statura di molto superiore alla norma ed \u00e8 soggetta a continui controlli medici che ne verifichino lo stato di salute. Ha un carattere gioviale e l'abitudine di uscire in tuta spaziale sulla superficie lunare nei pressi della Citt\u00e0 del Mare della Tranquillit\u00e0, a giocare di nascosto. \u00c8 doppiata in giapponese da Satomi K\u014drogi e in italiano da Giulia Franzoso.\nDanshaku.\nDanshaku alias \"Il barone\" \u00e8 il pilota della DS-29, nave di raccolta detriti della Technora con base sulla Luna. \u00c8 un tipo estremamente eccentrico, sfoggia un vistoso ciuffo stile anni sessanta come pettinatura e il suo modo di fare col prossimo \u00e8 quantomai inusuale. Racconta, con perfetta convinzione in quello che dice, di essere un alieno proveniente dalla costellazione della Reticola, inviato dalla \"Federazione Galattica\" a ispezionare la Terra quale mondo di confine, e di essere stato relegato ad avere un corpo umano come punizione per aver fatto, in cento anni di servizio sulla Terra, vari scherzi agli umani. Questo suo modo di descriversi gli ha procurato il suo soprannome, derivato dal Barone di M\u00fcnchhausen, che era solito definire se stesso un alieno. Praticamente ogni sua azione o modo di fare, parlare e reagire alle situazioni, sembrerebbe confermare la sua assurda storia. Viene considerato uno svitato da quasi tutti quelli che lo conoscono, compreso il suo equipaggio. \u00c8 abilissimo nel suo lavoro, e riesce sempre a prendere degli ottimi punteggi lavorativi colla sua nave. Conserva un \"taccuino degli amici\", nel quale appunta con solerzia tutto ci\u00f2 che impara sul come avere un corretto ed educato rapporto sociale col prossimo. Far\u00e0 amicizia con Tanabe, una dei pochi che lo considerer\u00e0 un amico nonostante le sue tante stranezze.\nSolo nell'anime.\nPhilippe Myers.\nPhilippe Myers \u00e8 il direttore della Sezione Detriti della Technora su ISPV-7, dove lavorano Hachimachi e gli altri. Un buon uomo, un po' grassoccio, quasi in et\u00e0 da pensione, bonario e paterno verso i suoi impiegati. \u00c8 il capo solo a parole, visto che occupa pi\u00f9 tempo a organizzare cene e ricevimenti aziendali, che a prendere le decisioni importanti quando questo si rende necessario. Pacato e sottomesso verso i suoi superiori, per paura di rovinarsi la carriera a un passo dal pensionamento, quando occorre sa tirare fuori un inaspettato temperamento eroico e protettivo verso quelli che lavorano sotto di lui. \u00c8 doppiato in giapponese da Aikou Ogata e in italiano da Enrico Bertorelli.\nArvind Ravi.\nArvind Ravi, detto \"Robbie\", \u00e8 il vicedirettore della Sezione Detriti. Si autodefinisce con orgoglio il \"numero due\". Nato e cresciuto in India, \u00e8 divorziato con sette tra figli e figlie, che ama pi\u00f9 di ogni altra cosa. Ha una passione per trucchi di magia e trovate pirotecniche di vario genere, che usa a volte per ingraziarsi i superiori, cosa per la quale raramente perde occasione, tanto \u00e8 il timore di essere licenziato e non poter pi\u00f9 dare ai suoi figli ci\u00f2 che desiderano. Pur di indole buona, \u00e8 un consumato opportunista e un assiduo lecchino verso i pezzi grossi. \u00c8 doppiato in giapponese da Tetsuo Got\u014d e in italiano da Daniele Demma.\nEdelgard Rivera.\nEdelgard Rivera \u00e8 un'impiegata temporanea della Sezione Detriti. Scrupolosa e efficiente, sempre puntale, parla poco e mal sopporta la frivolezza di alcuni suoi superiori, come Ravi e Myers. Ha un misterioso e turbolento passato che desidera lasciarsi alle spalle. \u00c8 doppiata in giapponese da Maiko It\u014d e in italiano da Daniela Fava.\nClaire Rondo.\nClaire Rondo \u00e8 un'ambiziosa e solerte impiegata della Sezione Controllo della Seconda Divisione Technora a bordo dell'ISPV-7. Nata a El Tanika, piccola nazione povera situata presso le sorgenti del Rio delle Amazzoni, si \u00e8 trasferita poco dopo la sua nascita negli Stati Uniti coi genitori. Ha imparato a leggere e scrivere a otto anni. \u00c8 stata assunta insieme a Cheng-Shin e Hachimaki, col quale per breve tempo ha avuto una relazione, che ha interrotto per inseguire le sue ambizioni. Gigalt l'ha soprannominata \"bel cigno\". Il suo modo di vedere le cose cambier\u00e0 molto nel corso della serie. Si scoprir\u00e0 essere una componente del Fronte di Difesa Spaziale, e alla fine verr\u00e0 ferita in uno scontro a fuoco, catturata e condannata a dieci anni di carcere. \u00c8 doppiata in giapponese da Kumiko Watanabe e in italiano da Dania Cericola.\nKho Cheng-Shin.\nKho Cheng-Shin \u00e8 un pilota della Sezione Voli Spaziali della Technora. Proviene da una famiglia agiata ed \u00e8 abituato ad avere un notevole successo sia in ambito sociale che sentimentale, assumendo cos\u00ec un'aria che ad alcuni pu\u00f2 apparire un po' tronfia. Amico di Hachimaki e Claire, insieme ai quali \u00e8 stato assunto, si infatuer\u00e0 subito di Tanabe, non corrisposto. \u00c8 doppiato in giapponese da Nobuyuki Hiyama e in italiano da Luca Bottale.\nLucy Askam.\nLucy Askam \u00e8 un'hostess della Sezione Voli Spaziali della Technora, amica e confidente di Tanabe, colla quale ha svolto il tirocinio sulla Terra. \u00c8 nata in Francia. Vanitosa e sedicente esperta di rapporti di coppia, \u00e8 solo in apparenza frivola, mentre in realt\u00e0 \u00e8 arrivista e dedita alla ricerca di un buon partito. Ha inizialmente una cotta, a senso unico, per Cheng-Shin. \u00c8 doppiata in giapponese da Masayo Kurata e in italiano da Jenny De Cesarei.\nGigalt Gangaragash.\nGigalt Gangaragash \u00e8 stato il \"sensei\" di Hachimaki durante il suo primo anno di lavoro. Hachi gli tributa rispetto, devozione, gratitudine e affetto, e sostiene con orgoglio che ha imparato da lui tutto ci\u00f2 che sa sullo spazio. \u00c8 un astronauta espertissimo con alle spalle una lunga e proficua carriera, nella quale ha partecipato fra l'altro a pi\u00f9 missioni su Marte insieme al padre di Hachimachi, Goro Hoshino, col quale ha da molto tempo una profonda amicizia. Dotato di profonda saggezza e capacit\u00e0 nel conoscere le persone, si definisce incapace di ricordare i nomi, e per questo affibbia agli altri soprannomi basandosi su una loro caratteristica. \u00c8 stato lui, infatti, a dare ad Hachimaki il suo nomignolo. Attualmente \u00e8 ufficiale della Guardia Orbitale In.T.O., dove ha trovato un altro promettente allievo in Hakim Ashmead. \u00c8 doppiato in giapponese da Norio Wakamoto e in italiano da Maurizio Scattorin.\nDorf Azalia.\nDorf Azalia \u00e8 il direttore della Seconda Divisione Commerciale Technora a bordo della stazione spaziale ISPV-7. Anni prima, ha fondato una piccola societ\u00e0 con, tra gli altri, Fee e Chad, che per\u00f2 ha dovuto, suo malgrado e contro il parere dei suoi collaboratori di allora, far assorbire dalla Technora per non andare incontro alla chiusura. \u00c8 abilissimo del suo lavoro, con una spiccata capacit\u00e0 nello sfruttare al meglio le risorse umane. Questo lo ha messo allo stesso tempo in buona e cattiva luce col consiglio di amministrazione, che lo vede come un cavallo di razza che per\u00f2 \u00e8 troppo difficile domare. Per togliersi questa spina nel fianco, non esiteranno a relegarlo alla guida di una piccola societ\u00e0 cuscinetto, la Galileo Development, responsabile nominale del progetto Giove e della gestione della Von Braun. \u00c8 doppiato in giapponese da Ryo Kamon e in italiano da Ivo De Palma.\nChad.\nChad \u00e8 un ex dirigente degradato a ragioniere presso la Terza Divisione Technora, sulla Luna, ex collega di Fee e Dolf nella loro vecchia azienda, si considera l'esatto opposto di quest'ultimo, deciso e amibizioso, mentre lui ha un carattere dimesso e privo di grandi ambizioni, abituato a pensare in piccolo. Verr\u00e0 scelto come assistente da Dorf nella Galileo Development."}
{"id": "1267703", "revid": "110157", "url": "https://it.wikipedia.org/wiki?curid=1267703", "title": "Ilz (Austria)", "text": "Ilz \u00e8 un comune austriaco di 3 703 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Nestelbach im Ilztal."}
{"id": "1267705", "revid": "493154", "url": "https://it.wikipedia.org/wiki?curid=1267705", "title": "Bad Loipersdorf", "text": "Bad Loipersdorf \u00e8 un comune austriaco di 1 882 abitanti nel distretto di Hartberg-F\u00fcrstenfeld, in Stiria. Il 1\u00ba gennaio 2015 ha inglobato il comune soppresso di Stein."}
{"id": "1267709", "revid": "110157", "url": "https://it.wikipedia.org/wiki?curid=1267709", "title": "Nestelbach im Ilztal", "text": "Nestelbach im Ilztal \u00e8 una frazione di 1 141 abitanti del comune austriaco di Ilz, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Ilz."}
{"id": "1267714", "revid": "110157", "url": "https://it.wikipedia.org/wiki?curid=1267714", "title": "Ottendorf an der Rittschein", "text": "Ottendorf an der Rittschein \u00e8 un comune austriaco di 1 540 abitanti nel distretto di Hartberg-F\u00fcrstenfeld, in Stiria."}
{"id": "1267718", "revid": "110157", "url": "https://it.wikipedia.org/wiki?curid=1267718", "title": "S\u00f6chau", "text": "S\u00f6chau \u00e8 un comune austriaco 1 424 abitanti nel distretto di Hartberg-F\u00fcrstenfeld, in Stiria."}
{"id": "1267721", "revid": "110157", "url": "https://it.wikipedia.org/wiki?curid=1267721", "title": "Stein (Loipersdorf bei F\u00fcrstenfeld)", "text": "Stein \u00e8 una frazione di 495 abitanti del comune austriaco di Loipersdorf bei F\u00fcrstenfeld, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Loipersdorf bei F\u00fcrstenfeld."}
{"id": "1267722", "revid": "436907", "url": "https://it.wikipedia.org/wiki?curid=1267722", "title": "Duality (Slipknot)", "text": "Duality \u00e8 un singolo del gruppo musicale statunitense Slipknot, pubblicato il 4 maggio 2004 come primo estratto dal terzo album in studio \"\".\nDescrizione.\nLa canzone \u00e8 un discorso di un uomo che parla con l'altro s\u00e9 stesso (infatti \"Duality = Dualit\u00e0\"), ma una delle due parti vorrebbe vedere com'\u00e8 il mondo reale perch\u00e9 non \u00e8 contento del posto in cui vive. Ma arrivato nel mondo reale si accorge che non \u00e8 come se lo immaginava, \u00e8 diverso, non \u00e8 bello, e quindi per non vedere cosa succede si infila le dita dentro gli occhi.\nAccoglienza.\n\"Duality\" \u00e8 diventato il pi\u00f9 grande successo del gruppo, raggiungendo il sesto posto nella Alternative Airplay e il quinto nella Mainstream Rock Songs (in quest'ultima classifica verr\u00e0 tuttavia superato da \"Dead Memories\", e in seguito, da \"Snuff\"). Nel Regno Unito \u00e8 riuscito a guadagnare la top 20, alla posizione numero 15 della Official Singles Chart, unico singolo del gruppo a riuscirci."}
